<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-60-2018-04-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|C8C48B74FFCA1632C12582CF0048E0D2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=C8C48B74FFCA1632C12582CF0048E0D2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-60-2018-04-17.DZ" n="60">
               <name>Izredna</name>
               <date when="2018-04-17"/>
            </setting>
         </settingDesc>
         <particDesc>
            <listOrg>
               <org xml:id="Izredna-60-2018-04-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 60. izredne seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Državnega zbora Primož Hainz in Matjaž Nemec.</stage>
            <stage type="time">Seja se je začela ob 9.02.</stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane poslanke, spoštovani poslanci, gospe in gospodje!</p>
               <p>Začenjam z nadaljevanjem 60. izredne seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: Suzana Lep Šimenko, Tanja Cink do 13. ure, Bojana Muršič do 12. ure, Iva
               Dimic, Marinka Levičar, Julijana Bizjak Mlakar od 15.30 dalje, Eva Irgl, Vinko
               Gorenak, Franc Laj, Franc Breznik, Dragan Matić od 15. ure dalje, Mitja Horvat od
               13.30 do 16.30, Matjaž Han od 14. ure dalje, Matej Tonin, Jožef Horvat od 15.30 do
               18.30, Ivan Hršak, Primož Hainz do 13. ure in od 18. ure dalje, Bojan Podkrajšek,
               Franc Trček do 15. ure, Matej Tašner Vatovec do 10. ure in od 16. ure dalje, Miha
               Kordiš, Matjaž Hanžek in Roberto Battelli.</p>
               <p>Vse prisotne lepo pozdravljam!</p>
               <p>Prehajamo na <title>12. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZAŠČITI PRIČ PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za pravosodje gospe Tini Brecelj.</p>
            </sp>
            <sp who="SDZ7:BreceljTina">

               <speaker>TINA BRECELJ:</speaker>

               <p>Hvala lepa, gospod predsednik. Prav lep pozdrav vsem!</p>
               <p>Zakon o zaščiti prič določa pogoje in postopke za zaščito prič in drugih oseb, ki so
               ogrožene zaradi sodelovanja oziroma pričanja v kazenskem postopku. Zakon je bil
               sprejet leta 2006 in do sedaj je bil deležen le ene pomembnejše novele v letu 2007.
               Gre torej za dokaj stabilen zakon, ki se ne spreminja pogosto, čeprav ima pomemben
               vpliv na učinkovito delovanje pravne države. Danes obravnavamo predlog sprememb in
               dopolnitev tega zakona kot odziv na nekatere operativne potrebe programa zaščite prič
               v naši državi, ki so se pokazale na podlagi dosedanjega izvajanja veljavnega zakona,
               in to tako – torej, namen današnje novele je – da zavarujemo človekove pravice
               zaščitenih ogroženih oseb, pa tudi njihovih družinskih članov, zlasti pravico do
               življenja, do telesne integritete in do osebnega dostojanstva. Istočasno pa imamo
               cilj zagotoviti tudi učinkovito delovanje pravne države, torej zaščiti in zagotoviti
               interese pričanja v kazenskem in predkazenskem postopku.</p>
               <p>Za lažje razumevanje predlaganih sprememb uvodoma poudarjam, da se zaščita ogroženih
               oseb zagotavlja v različnih stopnjah, in sicer jo delimo na izvajanje tako imenovanih
               nujnih zaščitnih ukrepov pred vključitvijo ogrožene osebe v program zaščite in
               izvajanje zaščitnih ukrepov, ko je ogrožena oseba že v programu zaščite. Osnovni
               namen predloga zakona, ki je danes pred vami, je omogočiti učinkovitejše izvajanje
               zaščitnih ukrepov v fazi nujnih zaščitnih ukrepov. V ta namen predlagamo, da se že v
               zgodnji fazi postopka zaščite ob nujnem ukrepu preselitve oseb hkrati omogoči tudi
               sprememba identitete in s tem povezana možnost uporabe prirejenih dokumentov. S tem
               bo ogroženi osebi zagotovljena večja stopnja varnosti, saj bo onemogočeno, da bi
               nepoklicane osebe lahko ugotovile aktualni naslov bivanja ogrožene osebe. Z novelo
               tudi omogočamo trajno ohranitev spremenjene identitete. Poleg tega se s predlaganim
               zakonom ureja možnost mednarodnega sodelovanja na področju zaščite prič z
               mednarodnimi institucijami, ki nimajo statusa države, izvajajo pa program zaščite
               prič. V prvi vrsti tukaj omogočamo sodelovanje z mednarodnim kazenskim sodiščem. S
               tem bo Republika Slovenija dejansko zagotovila pogoje za polno sodelovanje s
               sodiščem. Posebna pozornost je v noveli, ki je pred vami, namenjena tudi zbiranju,
               izmenjavi in obdelavi osebnih podatkov, s čimer bo to področje normativno urejeno v
               skladu z normativi, določenimi na področju varstva osebnih podatkov. S predlaganimi
               rešitvami na novo določamo celoten nabor osebnih podatkov, ki jih enota za zaščito
               ogroženih oseb zbira in obdeluje pri izvajanju nalog po Zakonu o zaščiti prič.</p>
               <p>Prepričano smo, da predlog zakona predstavlja pomembno dodano vrednost k
               učinkovitejšemu in bolj varnemu izvajanju programa zaščite prič in drugih ogroženih
               oseb v naši državi, kar pomeni tako krepitev človekovih pravic ogroženih oseb kot
               tudi bistvenega interesa učinkovitosti pravne države, zato predlagamo, da zakon
               podprete. Da so rešitve, ki so danes pred vami, potrebne in pomembne, priča tudi to,
               da so nastale v soglasju stroke Ministrstva za pravosodje, drugih pristojnih
               resorjev, predvsem Ministrstva za notranje zadeve, konkretneje Policije in Vrhovnega
               sodišča Republike Slovenije. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Ksenija Korenjak
               Kramar.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p>Spoštovani predsednik, predstavniki ministrstva, kolegice in kolegi!</p>
               <p>Veljavna zakonodaja, ki določa pogoje in ureja postopke za zaščito prič, ki so
               ogrožene zaradi sodelovanja v kazenskem postopku oziroma zaradi njihovega pričanja,
               se je na določenih mestih izkazala za pomanjkljivo in potrebno dodatnih izboljšav. Na
               podlagi izvajanja programa zaščite v Republiki Sloveniji in pri izvajanju nalog v
               mednarodnem okolju so se namreč pojavile potrebe po dodatni ureditvi in pripravi
               določenih sprememb, s katerimi bi tako bilo izvajanje programa zaščite prič bolj
               učinkovito ter varno. Novela Zakona o zaščiti prič, ki jo je pripravila Vlada, nudi
               ustrezno pravno podlago, ki bo zagotovila varnejše izvajanje zaščite ogroženih oseb v
               fazi izvajanja nujnih zaščitnih ukrepov, zagotovljeni pa bodo tudi pogoji za
               mednarodno sodelovanje na področju zaščite prič z mednarodnimi institucijami, ki
               nimajo statusa države, izvajajo pa program zaščite prič ter tudi izkazujejo
               operativni interes po sodelovanju s pristojnimi organi za zaščito prič v Republiki
               Sloveniji. Pripravljena novela bo s svojimi rešitvami omogočila zaščiteni osebi
               uporabo spremenjene identitete po zaključku izvajanja programa zaščite, pomemben
               cilj, ki so ga pripravljavci novele zasledovali, pa je tudi ureditev zakonskih določb
               glede zbiranja, posredovanja in obdelave osebnih podatkov oseb, obravnavanih na
               podlagi Zakona o zaščiti prič. Predlog zakona o spremembah in dopolnitvah Zakona o
               zaščiti prič so podprli Vrhovno državno tožilstvo, Varuh človekovih pravic, Vrhovno
               sodišče ter Policija, prav tako pa tudi Sodni svet.</p>
               <p>V Poslanski skupini Stranke modernega centra rešitve ocenjujemo kot dobre in
               koristne, zato bomo predlagani zakon o spremembah in dopolnitvah Zakona o zaščiti
               prič tudi podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Lepo pozdravljeni, državna sekretarka,
               sodelavka in poslanke in poslanci! Vsem lep pozdrav in dobro jutro!</p>
               <p>Danes obravnavamo predlog zakona, ki je v usklajen z vsemi pristojnimi službami,
               podpirajo ga Državni svet, Policija in Vrhovno sodišče Republike Slovenije,
               upoštevane so pripombe Zakonodajno-pravne službe Državnega zbora, prav tako je bil
               predlog soglasno sprejet na matičnem delovnem telesu.</p>
               <p>Predlog zakona podpiramo tudi v Poslanski skupini Desus, saj krepi varnost
               zaščitenih prič. Zaščitenim pričam bodo med samim izvajanjem programa in tudi po
               njegovem zaključku spremembe in dopolnitve navedenega predloga zakona zagotovile
               nekatere pozitivne spremembe. Zakon o zaščiti prič je bil sprejet leta 2005, nato je
               bil nekajkrat še dopolnjen. Dosedanje izkušnje pa so pokazale na pomanjkljivosti,
               zlasti ob zaključku programa. Za uspešno izvajanje programa je treba ob spremembi
               identitete nujno uporabiti tudi prirejene uradne identifikacijske dokumente. Po novem
               bo imela zaščitena priča možnost, da nadaljuje življenje z novo identiteto ali pa
               ponovno prevzame izvirno. Nadalje, večja bo tudi možnost mednarodnega sodelovanja z
               institucijami, ki nimajo statusa države, izvajajo pa program zaščite prič. Mednarodno
               kazensko sodišče ima na primer svojo enoto za pomoč žrtvam in pričam, nima pa
               možnosti neposrednega dolgoročnega izvajanja programa zaščite prič. Vezano je na
               države podpisnice Rimskega statuta in njihovo pripravljenost za sodelovanje. Čeprav
               je Slovenija ratificirala Rimski statut in sprejela zakon o sodelovanju z Mednarodnim
               kazenskim sodiščem, trenutna normativna ureditev ne omogoča sodelovanja na področju
               zaščite prič z mednarodnimi institucijami, ki nimajo statusa države.</p>
               <p>V Poslanski skupini Desus smo mnenja, da bo predlagani zakon prispeval k večji
               zaščiti prič, zato bomo seveda zakon o spremembah in dopolnitvah Zakona o zaščiti
               prič podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 23. točki
               dnevnega reda.</p>
               <p>S tem prekinjam 12. točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O IZVAJANJU UREDBE (EU) O DOKUMENTIH S KLJUČNIMI INFORMACIJAMI O PAKETNIH NALOŽBENIH PRODUKTIH ZA MALE
                  VLAGATELJE IN ZAVAROVALNIH NALOŽBENIH PRODUKTIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za finance in monetarno politiko kot matično delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Spoštovani predsednik, najlepša hvala za dano besedo.</p>
               <p>Odbor za finance in monetarno politiko je na 92. nujni seji 12. 4. 2018 kot matično
               delovno telo obravnaval Predlog zakona o izvajanju Uredbe <stage>(EU)</stage> o dokumentih s
               ključnimi informacijami o paketnih naložbenih produktih za male vlagatelje in
               zavarovalnih naložbenih produktih, ki ga je Državnemu zboru v obravnavo predložila
               Vlada. Odbor je kot gradivo za sejo prejel tudi mnenje Zakonodajno-pravne službe,
               mnenje Komisije Državnega sveta za gospodarstvo, obrt, turizem in finance ter mnenje
               Evropske centralne banke. V skladu s 129. členom Poslovnika Državnega zbora so
               amandmaje k posameznim členom predloga zakona vložile koalicijske poslanske skupine.
               Seje odbora so se udeležili tudi predstavniki Ministrstva za finance in
               Zakonodajno-pravne službe.</p>
               <p>V uvodni dopolnilni obrazložitvi je državni sekretar na Ministrstvu za finance
               pojasnil cilje in rešitve predloga zakona. Kot glavni razlog za sprejetje predloga
               zakona je navedel prilagoditev domače zakonodaje sprejeti uredbi Evropske unije, s
               čimer se bo povečala stopnja varstva za male vlagatelje. Poudaril je, da je sprejetje
               predloga zakona ključno za povrnitev zaupanja malih vlagateljev v finančne trge.
               Povedal je tudi, da predlog zakona določa organe, pooblaščene za izrekanje sankcij,
               in tudi postopke, po katerih se te izrečejo.</p>
               <p>Predstavnica Zakonodajno-pravne službe je opozorila na določene nejasnosti in
               medsebojna nesoglasja posameznih predlaganih določb z določbami uredbe. Poudarila je,
               da predlog zakona pri nekaterih določbah v višini glob odstopa od Zakona o prekrških
               podobno kot tudi nekateri drugi že veljavni zakoni, zato je opozorila Vlado na
               potrebo po ustreznih zakonodajnih spremembah. Na koncu je povedala, da amandmaji
               koalicijskih poslanskih skupin ustrezno upoštevajo pripombe Zakonodajno-pravne
               službe.</p>
               <p>V razpravi je bila izražena podpora predlogu zakona in dodatni zaščiti malih
               vlagateljev, ki jo ta omogoča. Izpostavljeno je bilo predvsem vprašanje delitve
               pristojnosti med nadzornimi organi, ki je v aktualni zakonodaji urejena precej
               raznoliko. Na ta problem je opozorila tudi Evropska centralna banka v svojem mnenju.</p>
               <p>Odbor je v skladu z drugim odstavkom 130. člena Poslovnika Državnega zbora
               obravnaval amandmaje koalicijskih poslanskih skupin in jih sprejel. V nadaljevanju je
               v skladu s poslovnikom glasoval tudi o vseh členih predloga zakona in jih sprejel.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Spoštovani poslanci in poslanke, vsem prav lep
               pozdrav!</p>
               <p>Potreba po sistemski ureditvi, še zlasti glede določb, ki urejajo višine glob v
               nacionalni zakonodaji, je terjala nov predlog zakona, s katerem se pravzaprav prenaša
               uredba Evropske unije v slovenski pravni red. Uredba poskuša na čim enostavnejši in
               razumljiv način približati prenos dokumentov, ki bodo malemu vlagatelju olajšali
               odločanje glede vlaganja v naložbene in zavarovalne produkte, predvsem pa povrnili
               zaupanje, ki je tekom let zaradi vpliva finančne krize močno opešalo. Tako se bo vsak
               ponudnik tovrstnih produktov moral bolj potruditi v smislu bolj jasnega informiranja
               glede lastnosti produktov, možnih tveganj in stroškov, kar bo zagotovo pripeljalo do
               večje obveščenosti, strokovnosti in preglednosti pri realizaciji tovrstnih
               postopkov.</p>
               <p>V Poslanski skupini Desus smo mnenja, da je bistveno pri tem, da se jasno določi,
               kdo so nosilci odgovornosti, oziroma da se določijo pristojni organi, ki bodo
               učinkovito in transparentno izvajali nadzorne ukrepe in prekrške. Trenutno je v
               Sloveniji breme nadzora razdeljeno med tri organe, in sicer med Banko Slovenije,
               Agencijo za trg vrednostnih papirjev in Agencijo za zavarovalni nadzor. Na vprašanje
               delitve pristojnosti ob hkratnem nalaganju novih nalog je v svojem mnenju opozorila
               tudi Evropska centralna banka.</p>
               <p>Implementacija uredbe bo prinesla večjo informiranost, predvsem pa varnost malih
               vlagateljev, zato bomo predlog zakona v Poslanski skupini Desus soglasno podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik. Kolegice in kolegi!</p>
               <p>Poslanci Levice ne nasprotujemo vsebini predlaganega zakona, ki je namenjen varstvu
               potrošnikov, imamo pa hud zadržek do tega, da se pristojnost za nadzor nad kršitelji
               potrošnikovih pravic prepusti Agenciji za trg vrednostnih papirjev. Agencija za trg
               vrednostnih papirjev je namreč pred kratkim popolnoma odpovedala pri zaščiti malih
               delničarjev pred oderuštvom borznih posrednikov.</p>
               <p>In za kaj konkretno gre? Slovenski državljani so v času lastninjenja pridobili
               lastniške certifikate, kdor je certifikat vložil v podjetje ali PID-e, je postal mali
               delničar. Do leta 2015 so imeli ti državljani delnice shranjene na registrskih
               računih, ki so bili več kot 20 let brezplačni, septembra 2015 je koalicija SMC, Desus
               in SD registrske račune preprosto ukinila. Vsi državljani, ki so hoteli delnice
               obdržati, so morali odpeti trgovalni račun. Ukinitev registrskih računov je bila
               torej izključno v interesu bank in borznih posrednikov. Septembra 2015 smo poslanci
               Levice dvakrat predlagali amandma, s katerim bi ohranili registrske račune in
               obvarovali državljane pred novimi stroški. Vedeti morate namreč, da je bila med
               imetniki registrskih računov velika večina upokojencev in nasploh ljudi, ki so imeli
               v lasti delnice zelo majhne vrednosti. Toda koalicija je bila neomajna in je dvakrat
               zavrnila amandma Levice. Namesto tega je sprejela amandma desne opozicije, ki je
               omejil stroške, ki jih lahko borzni posrednik zaračuna imetniku delnic. Večina
               borznih posrednikov je zakonsko omejitev gladko ignorirala in ljudem zaračunavala
               nesorazmerno visoke stroške, Agencija za trg vrednostnih papirjev kršiteljev sploh ni
               preganjala.</p>
               <p>Zato smo poslanci Levice oktobra 2016 predlagali avtentično razlago zakona, ki bi
               borzne posrednike prisilila k spoštovanju omejitev. Takrat se je Agencija za trg
               vrednostnih papirjev, ki naj bi bila neodvisna ustanova, aktivno vključila v
               parlamentarni postopek, in sicer tako da se je odkrito postavila na stran borznih
               posrednikov. Državni zbor je sicer sprejel našo avtentično razlago, vendar to ni
               ustavilo borznih posrednikov. Prav tako jih ni ustavila Agencija za trg vrednostnih
               papirjev, še vedno ni kaznovala borznih posrednikov, ki so si izmišljali vedno nove
               načine služenja na račun upokojencev in drugih bivših imetnikov registrskih računov.</p>
               <p>Zato poslanci Levice ne moremo glasovati za zakon, ki varstvo potrošnikov zaupa
               Agenciji za trg vrednostnih papirjev.</p>
               <p>Za konec je treba še povedati, da je zadnji žebelj v krsto registrskih računov
               zabilo Ustavno sodišče. Marca letos je na zahtevo borznih posrednikov razveljavilo
               vse omejitve stroškov trgovalnih računov in odprlo prost lov na državljane. Če
               poslanci koalicije septembra 2015 ne bi mehanično prepisali bruseljske direktive in
               bi namesto tega upoštevali interese državljank in državljanov, se to ne bi zgodilo.
               Hvala za vašo pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Urška Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Spoštovani predsednik, še enkrat hvala za besedo.</p>
               <p>Razlog za obravnavo in sprejetje predlaganega zakona je sprejetje Uredbe Evropskega
               parlamenta in Sveta o dokumentih s ključnimi informacijami o paketnih naložbenih
               produktih za male vlagatelje in zavarovalnih naložbenih produktih, ki pomeni odziv na
               ugotovljeno potrebo po razkrivanju informacij malim vlagateljem. V skladu s predlogom
               zakona se zagotavlja usklajeno ukrepanje na ravni Evropske unije. Informacije o
               naložbenih produktih so med malimi vlagatelji in tistimi, ki oblikujejo take produkte
               za prodajo tem vlagateljem, neusklajene, zato mali vlagatelji nimajo ustreznih
               informacij za zavarovanje svojih interesov. Taki vlagatelji pogosto prejemajo nejasne
               in preveč zapletene informacije o možnih naložbah, zato je težko oceniti in
               primerjati tveganje in stroške produktov.</p>
               <p>Namen danes obravnavanega predloga zakona je torej obveščanje malih vlagateljev o
               lastnostih paketnih naložbenih produktov in zavarovalnih naložbenih produktih na
               razumljiv način. To omogoča uvedba dokumenta s ključnimi informacijami. Gre za kratek
               in jedrnat dokument, ki malemu vlagatelju omogoča seznanitev s posameznim paketnim
               oziroma zavarovalnim naložbenim produktom in njuno medsebojno primerjavo. Vsak
               ponudnik takih produktov bo moral pripraviti dokument s ključnimi informacijami in ga
               objaviti na svoji uradni spletni strani. Na ta način se torej izboljšuje kakovost
               informacij, ki bodo malim vlagateljem na voljo pri primerjavi različnih tovrstnih
               produktov. Malemu vlagatelju bo omogočeno razumeti lastnosti posameznega produkta in
               tudi vsa tveganja, ki jih vključujejo. Tak dokument je potreben v okviru varstva
               malih vlagateljev in je osnovni pogoj za vrnitev njihovega zaupanja v finančne trge.
               Predlog zakona določa tudi nadzorne ukrepe in prekrške, ki jih pri izvajanju določbe
               že omenjene uredbe izrekajo pristojni organi. Države članice morajo zagotoviti, da
               imajo pristojni organi pooblastilo za določanje upravnih sankcij in drugih upravnih
               ukrepov, ki so učinkoviti, sorazmerni in odločilni.</p>
               <p>Ključno je torej, da se z uredbo izboljšuje kakovost informacij, ki bodo malim
               vlagateljem na voljo pri primerjavi med različnimi tovrstnimi produkti, zato bo
               Poslanska skupina Stranke modernega centra Predlog zakona o izvajanju Uredbe <stage>(EU)</stage> o
               dokumentih s ključnimi informacijami o paketnih naložbenih produktih za male
               vlagatelje in zavarovalnih naložbenih produktih, ki bo to uredbo implementiral,
               podprla.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 23. točki dnevnega reda.</p>
               <p>S tem prekinjam 18. točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O PREKINITVI POSTOPKOV PROTI DRUŽBENIKOM IZBRISANIH DRUŽB V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložil poslanec Janko Veber, ki mu dajem
               besedo za dopolnilno obrazložitev predloga zakona.</p>
            </sp>
            <sp who="SDZ7:VeberJanko">

               <speaker>JANKO VEBER (NeP):</speaker>

               <p>Hvala za besedo, predsednik. Lep pozdrav vsem!</p>
               <p>Predlog zakona o prekinitvi postopkov proti družbenikom izbrisanih družb prekinja
               vse pravdne, upravne in izvršilne postopke, začete na podlagi Zakona o finančnem
               poslovanju podjetij in Zakona o finančnem poslovanju, postopkih zaradi insolventnosti
               in prisilnem prenehanju, po katerih upniki izbrisane družbe uveljavljajo terjatve
               zoper družbenike oziroma njihove pravne naslednike. Postopki naj bi bili prekinjeni
               do dokončanja postopkov pred Evropskim sodiščem za človekove pravice, in sicer do
               dokončanja rešitve v zadevi Lekić proti Sloveniji, v zvezi s katerim trenutno teče
               zadeva pred Velikim senatom Evropskega sodišča za človekove pravice.</p>
               <p>Poudariti je treba, da po do sedaj dosegljivih podatkih tečejo postopki proti več
               tisoč prizadetim družbenikom, ki plačujejo praviloma skozi postopek izvršbe
               obveznosti, ki so nastale že leta 1991. Zanimivo je tudi to, da je Zakon o finančnem
               poslovanju podjetij zakon, ki pravzaprav deluje retroaktivno, je zakon presenečenja,
               kajti ko so družbeniki vlagali svoje deleže v družbe, niso mogli pričakovati, da bodo
               tudi z osebnim premoženjem odgovarjali za obveznosti družbe. Tako je ureditev
               usmerjena v to, da bi lahko družbeniki, ki so svoje premoženje vložili v podjetniško
               dejavnost, omogočili, da bi z njim uresničevali svoj podjetniški interes, in da z
               gotovostjo računajo na to, da s tem, ko vložijo svoj vložek v družbo, ni ogroženo
               njihovo osebno premoženje, ampak zgolj njihov vložek. To je zelo pomembno, kajti z
               izvajanjem Zakona o finančnem poslovanju podjetij in Zakona o finančnem poslovanju,
               postopkih zaradi insolventnosti in prisilnem prenehanju je bila prekinjena običajna
               pot več tisoč družbenikom in tudi družinam, saj so za svoj vložek v družbo čez noč
               pravzaprav odgovarjali z osebnim premoženjem. To pa je večini izmed njih povzročilo
               zelo hude posledice, pri nekaterih celo brezizhoden položaj, ki je pripeljal tudi do
               razpadanja družin, blokade vseh sredstev za življenje, pomeni zelo težke razmere za
               življenje, zaseg vsega premoženja ravno tako. Predvsem pa je bil prekinjen njihov tok
               aktivnega in ustvarjenega življenja, kar je izjemno zahtevna situacija, v kateri so
               se znašli.</p>
               <p>Zakon začasno prekinja vse postopke, hkrati pa želim poudariti, da je v zakonu
               predvideno, da v času prekinitve postopkov zastaranje ne teče, tako da če bi bile
               tožbe na Evropskem sodišču neuspešne, bi postopki tekli naprej brez vpliva
               zastaranja. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Spoštovani predsednik, najlepša hvala za besedo.</p>
               <p>Odbor za finance in monetarno politiko je na 92. nujni seji 12. 4. 2018 kot matično
               delovno telo obravnaval Predlog zakona o prekinitvi postopkov proti družbenikom
               izbrisanih družb, ki ga je Državnemu zboru v obravnavo in sprejetje predložil
               poslanec Janko Veber. Odbor je poleg predloga zakona prejel še naslednja gradiva:
               mnenje Vlade, mnenje Zakonodajno-pravne službe in mnenje Komisije Državnega sveta za
               gospodarstvo, obrt, turizem in finance.</p>
               <p>V skladu s 129. členom Poslovnika Državnega zbora je amandmaje k predlogu zakona
               vložil poslanec Janko Veber, in sicer k 1., 2., in 3. členu predloga zakona. Na seji
               je predlagatelj zakona poslanec Janko Veber pojasnil, da umika vloženi amandma k 2.
               členu, in predlagal amandma odbora k 2. členu.</p>
               <p>Na seji odbora so prisostvovali predstavniki Ministrstva za finance, Ministrstva za
               gospodarski razvoj in tehnologijo, predstavnica Zakonodajno-pravne službe, prof. dr.
               Šime Ivanjko in gospod Janez Mohorič, predstavnik Civilne iniciative nasilno
               izbrisanih podjetij. Na seji odbora je članica odbora iz Poslanske skupine Desus
               napovedala obstrukcijo za to točko dnevnega reda zase in za člana odbora iz njihove
               poslanske skupine na podlagi 2. odstavka 65. člena Poslovnika.</p>
               <p>V uvodni dopolnilni obrazložitvi je predlagatelj zakona poslanec Janko Veber
               predstavil cilje in namen predloga zakona, ki jih je predlagatelj v svoji
               predstavitvi navedel tudi danes, zato jih na tem mestu ne bom ponavljala.
               Predstavnica Zakonodajno-pravne službe je glede pripomb iz pisnega mnenja, ki jih je
               podala, opozorila predvsem na problematiko dokončanja postopkov, vsebinske povezave
               med postopki in glede nadaljevanja postopkov, ko bo znana končna sodba Evropskega
               sodišča za človekove pravice. Glede prekinitve postopkov in položaja upnikov je
               opozorila na možnost ustvarjanja pravne negotovosti, saj se nadaljevanje postopkov
               veže na zakon, ki še ne obstaja. Določena vprašanja so s predlaganimi amandmaji
               urejena, in sicer glede nadaljevanja postopkov ter jasnejše opredelitve, do
               dokončanja katerega postopka pred sodiščem so postopki prekinjeni. Uvodoma je
               predstavnik Vlade podal mnenje Vlade k predlogu zakona, in naštel argumente, zakaj
               Vlada predloga zakona ne podpira, ob tem je izpostavil problematiko glede morebitnih
               prekinitev postopkov, kršitve načela retroaktivnosti ter vprašanja pravnega varstva
               upnikov. Opozoril je tudi na že obstoječe sodbe Ustavnega sodišča.</p>
               <p>V razpravi je bilo izpostavljeno vprašanje poseganja v različne postopke, vprašanje
               spregleda pravne osebnosti, dejstva, da od leta 2011 ni novih tožb za odškodnine in
               bilo je opozorjeno, da sodba pred Evropskim sodiščem za človekove pravice v primeru
               Lekić ni nujno referenčna sodba. Na drugi strani pa je bilo izpostavljeno dejstvo, da
               je bila v zvezi s predlogom zakona opravljena splošna obravnava in da je večina
               poslancev na 39. redni seji Državnega zbora sklenila, da je predlog zakona primeren
               za nadaljnjo obravnavo. Opozorjeno je bilo tudi na dejstvo, da je Evropsko sodišče za
               človekove pravice sprejelo odločitev, da se sodba prenese v odločanje na senat ESČP,
               kar pomeni neke nove okoliščine. Opozorjeno je bilo na morebitne velike finančne
               posledice, ko bo enkrat sodba sprejeta, ob tem je bila izpostavljena tudi časovna
               komponenta urejanja problematike, ki traja predolgo.</p>
               <p>V nadaljevanju sta področje in kompleksno problematiko natančno in širše predstavila
               profesor dr. Šime Ivanjko in gospod Janez Mohorič iz društva Civilne iniciative
               nasilno izbrisanih podjetij. Med razpravo je državna sekretarka Ministrstva za
               gospodarski razvoj in tehnologijo opozorila, da je stališče državnega odvetništva
               glede pritožbe v primeru Lekić, da ne gre za tako imenovano pilotno tožbo, državni
               sekretar z Ministrstva za finance je v razpravi podal dodatna pojasnila.</p>
               <p>Odbor je v skladu z drugim odstavkom 130. člena Poslovnika Državnega zbora
               obravnaval vložene amandmaje in sprejel amandma k 1. in 3. členu ter amandma odbora k
               2. členu. Odbor je v skladu s 128. členom Poslovnika Državnega zbora glasoval o vseh
               členih predloga zakona in jih je sprejel. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavniku Vlade, državnemu sekretarju na
               Ministrstvu za finance gospodu Gorazdu Renčelju.</p>
            </sp>
            <sp who="SDZ7:RenčeljGorazd">

               <speaker>GORAZD RENČELJ:</speaker>

               <p>Hvala lepa, spoštovani predsednik Državnega zbora.</p>
               <p>Najprej dolgujem opravičilo spoštovanem zboru zaradi zamude pri prejšnji točki
               dnevnega reda, majčkeno nas je presenetila hitrost poteka seje.</p>
               <p>Leta 1999 je bil v Državnem zboru sprejet Zakon o finančnem poslovanju podjetij,
               katerega namen je bil predvsem izboljšati finančno disciplino, povečati varnost
               upnikov in omogočiti izbris nedelujočih družb iz sodnega registra brez likvidacije.
               Odstranitev nedelujočih gospodarskih družb iz pravnega prometa je zahtevala pravna
               varnost, zlasti varnost pravnega prometa, saj se je na ta način varovalo upnike in
               zmanjševalo nevarnost pri poslovanju. Pravna posledica izbrisa je bila med drugim
               domneva, da se z izbrisom šteje, da so družbeniki dali izjavo, da prevzemajo
               obveznosti izbrisane družbe.</p>
               <p>Predlog zakona o prekinitvi postopkov proti družbenikom izbrisanih družb, ki ga je
               vložil poslanec Janko Veber, predvideva prekinitev vseh pravdnih, upravnih in
               izvršilnih postopkov, v katerih upniki izbrisane družbe uveljavljajo terjatve zoper
               aktivne družbenike te izbrisane družbe. Pomembno je poudariti, da je v zvezi s
               problematiko izbrisanih gospodarskih družb Ustavno sodišče odločalo v treh zadevah,
               pri tem je v dveh od teh treh zadev že razveljavilo določbe v zakonu, ki so določale
               ustavitev oziroma prekinitev še nedokončanih postopkov, torej ki so zasledovale cilj,
               ki ga zasleduje tudi tokratni predlog. Poudarjamo, da bi bile končne posledice
               ureditve iz predloga zakona za upnike povsem enake, kot ste jih že predvidevali v
               ustavno neskladni ureditvi. Ob upoštevanju odločb Ustavnega sodišča bi se s
               predlagano prekinitvijo postopkov, ki so v teku, in posegom v obstoječa pravna
               razmerja poseglo v pridobljene in pričakovane pravice upnikov ter s tem v pravico do
               sodnega varstva in pravico do zasebne lastnine.</p>
               <p>V amandmajih k predlogu zakona, sprejetih na seji Odbora za finance in monetarno
               politiko, se nadaljevanje prekinjenih postopkov veže na sprejetje sodbe Evropskega
               sodišča za človekove pravice v zadevi Lekić. Poudarjamo, da se zadeva Lekić ne
               obravnava po postopku pilotne sodbe, temveč gre za odločitev v posamični zadevi. To
               pomeni, da tudi morebitna obsodba v posamični zadevi ne pomeni nujno sistemskega
               problema, saj kršitev lahko temelji na posebnih okoliščinah, ki to posamično zadevo
               ločijo od drugih podobnih zadev. Zaradi nedoločnosti in dvoumnosti besedila
               predlaganega zakona bi lahko v praksi prihajalo do nasprotujočih si razlag in s tem
               tudi do neskladja z 2. členom ustave.</p>
               <p>Zaradi vsega zgornjega Vlada ne podpira Predloga zakona o prekinitvi postopkov proti
               družbenikom izbrisanih družb. Hvala za pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ker je zbor na 39. seji opravil splošno razpravo o predlogu zakona, predstavitev
               stališč poslanskih skupin ni možna.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, po ure po prekinjeni 23. točki dnevnega reda.</p>
               <p>S tem prekinjam 19. točko dnevnega reda.</p>
               <p>Prehajamo na <title>22. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O MEDNARODNEM RAZVOJNEM SODELOVANJU IN HUMANITARNI POMOČI REPUBLIKE SLOVENIJE V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade državnemu sekretarju na Ministrstvu
               za zunanje zadeve gospodu Andreju Logarju.</p>
            </sp>
            <sp who="SDZ7:LogarAndrej">

               <speaker>ANDREJ LOGAR:</speaker>

               <p>Spoštovani gospod predsednik Državnega zbora, spoštovani poslanke in poslanci!</p>
               <p>Dovolite mi, da vam predstavim Predlog zakona o mednarodnem razvojnem sodelovanju in
               humanitarni pomoči Republike Slovenije. Uvodoma želim poudariti, da je mednarodno
               razvojno sodelovanje izraz in odraz solidarnosti Slovenije kot razvite države do
               partnerskih držav. Z njim prispevamo k odpravi revščine, zmanjševanju neenakosti in k
               doseganju trajnostnega razvoja, hkrati pa pripomoremo k varnosti in stabilnosti v
               regiji in bližnji soseščini ter krepimo gospodarstvo v partnerskih državah.
               Mednarodno razvojno sodelovanje je pomemben instrument zunanje politike. Predlog
               zakona pred vami predstavlja temeljno orodje za izvajanje mednarodnega razvojnega
               sodelovanja in humanitarne pomoči. Nadomešča do sedaj veljavni zakon iz leta 2006, ki
               ne odgovarja več dejanskim potrebam in aktualnim okoliščinam. Z lani sprejeto
               resolucijo predstavlja predlog zakona del prenovljenega normativnega in strateškega
               okvira mednarodnega razvojnega sodelovanja Republike Slovenije.</p>
               <p>Pri pripravi besedila smo izhajali iz dosedanjih izkušenj na področju mednarodnega
               razvojnega sodelovanja in aktualnih trendov v mednarodni skupnosti. Upoštevali smo
               priporočila različnih revizij državnih organov, mednarodnih revizijskih družb, OECD
               in priznanih strokovnjakov s tega področja. Tesno smo sodelovali tudi z nevladnimi
               organizacijami in drugimi izvajalci mednarodnega razvojnega sodelovanja in
               humanitarne pomoči ter s Strokovnim svetom za mednarodno razvojno sodelovanje. Naj
               dodam tudi, da uveljavitev zakona ne bo imela finančnih posledic. Državni in drugi
               organi bodo svoje pristojnosti izvrševali v obstoječih kadrovskih in finančnih
               okvirih. Predlog zakona vzpostavlja, kot sem rekel, normativni okvir, ki bo omogočil
               izvajanje mednarodnega razvojnega sodelovanja in humanitarne pomoči v skladu z
               aktualnimi trendi v mednarodni skupnosti, s čimer bo Slovenija učinkoviteje na neki
               način tudi izvajala svoj del odgovornosti pri uresničevanju Agende 2030.</p>
               <p>Dovolite mi, da vam predstavim poglavitne novosti, ki jih prinaša predlog zakona. Te
               so naslednje. Predlog zakona uvaja pojem mednarodne humanitarne pomoči in ji določa
               lastne cilje, uvaja okvirni program, ki omogoča prilagodljivo in pregledno
               načrtovanje sredstev za večletno obdobje, ki je usklajeno na nacionalni ravni,
               omogoča proaktivno sodelovanje zasebnega sektorja, uvaja pravno podlago za sklepanje
               večletnih strateških partnerstev med proračunskimi porabniki in izbranimi izvajalci.
               Omogoča sodelovanje z drugimi donatorji v partnerskih državah in ustvarja pravno
               podlago za skupno in deljeno financiranje programov oziroma projektov z drugimi
               donatorji. Ureja sistem sodelovanja z ustanovami oziroma zavodi, ki jih je na
               področju mednarodnega razvojnega sodelovanja ustanovila Republika Slovenija. Prinaša
               možnost sklepanja večstranskih pogodb za izvajanje mednarodnega razvojnega
               sodelovanja. In ne nazadnje ureja vrednotenje programov in projektov mednarodnega
               razvojnega sodelovanja ter v ta namen tudi uvaja inštrument za izvajanje zunanje
               evalvacije.</p>
               <p>Verjamemo, da bo zakon na področju mednarodnega razvojnega sodelovanja in
               humanitarne pomoči omogočil doseganje naslednjih ciljev: bolj učinkovito izvajanje
               pristojnosti, optimizacija poslovanja, pridobivanje zasebnih finančnih virov, večja
               prilagodljivost pri opravljanju dela in ne nazadnje večja transparentnost poslovanja
               in izvajanja projektov. Predlog zakona ustvarja podlago za napredek in razvoj na
               področju mednarodnega razvojnega sodelovanja. Ob tem želim opozoriti na zavezanost in
               zavezo članic Evropske unije, ki so postale članice po letu 2002, da si bomo
               prizadevali za povečanje uradne razvojne pomoči na 0,33 % BNP do leta 2030. Da bi
               izpolnili, za kar smo se zavezali, bomo potrebovali ne nazadnje tudi vašo pomoč.
               Zahvaljujem se vam za sodelovanje tudi v okviru pristojnih teles Državnega zbora.</p>
               <p>Ob tej priliki bi prosil Državni zbor, da opravi tretjo obravnavo predloga zakona že
               takoj na tej seji. Hvala lepa za pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za zunanjo politiko kot matično delovno telo.</p>
               <p>Za predstavitev poročila odbora dajem besedo predsedniku gospodu Jožefu Horvatu.
           </p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovani državni sekretar Andrej Logar,
               dragi kolegice in kolegi!</p>
               <p>Odbor za zunanjo politiko je na 69. nujni seji 13. aprila letos obravnaval Predlog
               zakona o mednarodnem razvojnem sodelovanju in humanitarni pomoči Republike Slovenije,
               ki ga je Državnemu zboru v obravnavo predložila Vlada. Odboru je bilo 20. 3. 2018
               posredovano mnenje Zakonodajno-pravne službe. Članice in člani odbora so bili
               seznanjeni tudi z naslednjim gradivom, mnenjem Komisije Državnega sveta za mednarodne
               odnose in evropske zadeve z dne 28. 3., ki je predlog zakona podprla. V poslovniškem
               roku so bili s strani kvalificiranih predlagateljev, poslanskih skupin SMC, Desus in
               SD, vloženi amandmaji k 9., 10., 11. in 17. členu.</p>
               <p>Dopolnilno obrazložitev je v imenu predlagatelja podal državni sekretar na
               Ministrstvu za zunanje zadeve Andrej Logar. Dejal je, da mednarodno razvojno
               sodelovanje predstavlja pomemben instrument zunanje politike in je tudi naložba, ki
               prinaša pozitivne rezultate tako Sloveniji v vlogi donatorice kot njenim partnerskih
               državam v razvoju. Z mednarodnim razvojnim sodelovanjem po besedah državnega
               sekretarja Slovenija tudi pomembno prispeva k varnosti in stabilnosti v regiji in
               bližnji soseščini ter krepi gospodarstvo v partnerskih državah. Poudaril je, da
               predlog zakona skupaj s septembra lani sprejeto Resolucijo o mednarodnem razvojnem
               sodelovanju in humanitarni pomoči Republike Slovenije in strategijo, ki je v
               pripravi, predstavlja del prenovljenega normativnega in strateškega okvira
               mednarodnega razvojnega sodelovanja. Dejal je, da predlog zakona predstavlja temeljno
               orodje za izvajanje mednarodnega razvojnega sodelovanja in humanitarne pomoči ter
               nadomešča obstoječi zakon iz leta 2006, ki ne ustreza dejanskim potrebam in aktualnim
               okoliščinam izvajanja mednarodnega razvojnega sodelovanja. V razpravi je bil
               izpostavljen pomen mednarodnega razvojnega sodelovanja in humanitarne pomoči kot dveh
               pomembnih ciljev slovenske zunanje politike, kar je poudarjeno tako v Deklaraciji o
               zunanji politiki Republike Slovenije kot tudi v Resoluciji o mednarodnem razvojnem
               sodelovanju in humanitarni pomoči Republike Slovenije. Izraženo je bilo mnenje, da
               predlog zakona daje pravno podlago, da Republika Slovenija lahko postane bolj
               kredibilen in prepoznaven partner mednarodnega razvojnega sodelovanja v svetu.
               Poudarjeno je bilo, da predlog zakona ureja in omogoča tudi delo ustanove za
               razminiranje, ITF, ki ima pomembno vlogo pri zagotavljanju varnosti v svetu. Kot
               pozitivno je bilo ocenjeno sodelovanje privatnega sektorja pri projektih mednarodnega
               razvojnega sodelovanja ter izraženo zadovoljstvo, da predlog zakona sledi tudi
               nekaterim ciljem Agende 2030 za trajnostni razvoj.</p>
               <p>V razpravi je poslanca zanimalo, ali je že predvidena dinamika povečevanja deleža
               bruto nacionalnega dohodka do leta 2030 in tudi, ali so poročilo odbora za mednarodno
               razvojno sodelovanje pri organizaciji OECD in priporočila tega odbora bili vključeni
               v pripravo predloga zakona in strategije, ki bo le-temu sledila. Podana je bila tudi
               podpora novi metodologiji evalvacije, ki bi poleg finančnih rezultatov vključevala
               tudi vsebinsko presojo uspešnosti projektov. Državni sekretar na Ministrstvu za
               zunanje zadeve gospod Logar je v odgovorih potrdil pomembnost sprejetja predloga
               zakona, tudi stališča podpore ustavnih načel, ki zagotavljajo humanitarno ravnanje
               države.</p>
               <p>Odbor je v nadaljevanju na podlagi 131. in 53. člena Poslovnika Državnega zbora
               odločal o amandmajih. Odbor je sprejel amandmaje prej navedenih poslanskih skupin k
               9., 10., 11. in 17. členu. Odbor je nato v skladu s 128. členom Poslovnika Državnega
               zbora glasoval o vseh členih predloga zakona skupaj in jih tudi sprejel. Glede na
               sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega so vključeni
               sprejeti amandmaji. Dopolnjen predlog zakona je sestavni del poročila odbora. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratična stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Lepo pozdravljeni, državni sekretar,
               sodelavke, spoštovani poslanke in poslanci!</p>
               <p>Predlog zakona predstavlja temeljno orodje za izvajanje mednarodnega razvojnega
               sodelovanja in humanitarne pomoči. Usklajuje dejansko prakso z normativnim okvirom,
               upošteva mednarodne standarde na tem področju, kot jih določajo OECD, OZN in Evropska
               unija, ter ustvarja normativno podlago za razvoj tega področja. Področji mednarodnega
               razvojnega sodelovanja in humanitarne pomoči bosta v prihodnjih letih, skladno z
               zavezami, pridobivali na pomembnosti, saj je Slovenija v okviru Evropske unije
               sprejela zavezo k povečanju deleža bruto nacionalnega dohodka, namenjenega mednarodni
               razvojni pomoči, z 0,19 % na 0,33 %. Te zaveze pa seveda upoštevajo javnofinančne
               zmožnosti in makroekonomske trende. Zaradi javnofinančne konsolidacije, ki jo zahteva
               evropski pakt za stabilnost in rast in Zakon o fiskalnem pravilu, je v prihodnjem
               srednjeročnem obdobju predvidena zmerna nominalna rast uradne razvojne pomoči. Leta
               2016 je Republika Slovenija namenila 73,5 milijona evrov uradne razvojne pomoči, kar
               je 0,19 % bruto nacionalnega dohodka. Načrtovano je, da bo dogovor o načinu in
               dinamiki postopnega povečanja deleža v letu 2018 sprejet na ravni Vlade s sprejetjem
               akcijskega načrta, ki ga bo pripravilo Ministrstvo za zunanje zadeve v sodelovanju z
               Ministrstvom za finance.</p>
               <p>V Poslanski skupini Desus vidimo mednarodno razvojno sodelovanje kot pomemben
               instrument slovenske zunanje politike, ki prispeva k miru, varnosti, stabilnosti in
               trajnostnemu razvoju, hkrati pa krepi tudi našo prepoznavnost v svetu. Ob tem moramo
               izpostaviti številne bilateralne projekte humanitarne pomoči, kot so zdravstvena
               rehabilitacija žrtev oboroženega konflikta v Ukrajini, psihosocialna pomoč žrtvam
               konflikta in pomoč na področju celostne rehabilitacije v Gazi, izobraževanje o
               nevarnostih min in eksplozivnih ostankov vojne za sirske begunce v Jordaniji in
               številne druge.</p>
               <p>Slovenci tudi na tem področju dokazujemo, da imamo veliko srce, zato bomo v
               Poslanski skupini Desus predlog zakona podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Hvala lepa, gospod predsednik. Spoštovani gostje!</p>
               <p>Republika Slovenija v svetovnem merilu sodi v krog najrazvitejših držav, ki so se
               zavezale, da v okviru mednarodnega razvojnega sodelovanja in humanitarne pomoči
               prispevajo največji delež k zmanjševanju razlik med razvitimi in nerazvitimi državami
               ter k skladnejšemu razvoju v svetu. Tovrstna odgovornost Slovenije ne izhaja zgolj iz
               njenih zavez znotraj OZN, zavez iz Lizbonske pogodbe, zavez iz Pariškega podnebnega
               sporazuma, temveč smo kot država tudi moralno zavezani k temu, da po svojih močeh
               sorazmerno pripomoremo k večji mednarodni solidarnosti in manjšim razlikam v
               razvitosti držav.</p>
               <p>Predlog zakona, ki ga danes obravnavamo, temelji na Deklaraciji o zunanji politiki
               Republike Slovenije, tudi na Resoluciji o mednarodnem razvojnem sodelovanju in
               humanitarni pomoči kot strateškemu dokumentu, ki smo ga v Državnem zboru sprejeli
               septembra lansko leto. Tako resolucija kot ta predlog zakona predvidevata, da
               Slovenija do leta 2030 postopoma nameni za uradno mednarodno razvojno pomoč 0,33 %
               bruto nacionalnega dohodka. V letu 2016 smo za tovrstno razvojno pomoč namenil dobrih
               73 milijonov evrov, kar znaša 0,19 % bruto nacionalnega dohodka. Veljavni zakon o
               mednarodnem razvojnem sodelovanju iz leta 2006 je zaradi novih spoznanj, novih
               praktičnih izkušenj in številnih podanih priporočil po opravljenih revizijah
               Računskega sodišča ter pristojnih organov OECD postal zastarel in potreben temeljite
               prenove.</p>
               <p>S tem predlogom zakona se na tem področju zato uvajajo mnoge novosti. Tako predlog
               zakona posebej opredeljuje in ureja humanitarno pomoč, ki se od mednarodne razvojne
               pomoči bistveno razlikuje po namembnostih in ciljih. Predlog zakona za potrebe
               enotnega načina in obsega načrtovanja sredstev za mednarodno razvojno sodelovanje
               predvideva okvirni program, ki ga sprejme Vlada in ki bo omogočil prilagodljivo in
               pregledno načrtovanje sredstev za večletno obdobje. Pomembna novost je tudi uvajanje
               sistema učinkovitega sodelovanja z ustanovami, ki jih je ustanovila Republika
               Slovenija za splošnokoristni ali dobrodelni namen na področju mednarodnega razvojnega
               sodelovanja, kot sta Center za evropsko prihodnost ali Ustanova za krepitev človekove
               varnosti.</p>
               <p>Socialni demokrati smo torej v svojem programu opredelili mednarodno razvojno
               sodelovanje kot pomemben instrument preventive, ki ima za cilj preprečevati ali vsaj
               blažiti mednarodne napetosti in konflikte. Slovenija že dlje časa vodi aktivno
               zunanjo politiko pri prizadevanjih za ohranjanje stabilnosti in miru v državah
               Zahodnega Balkana, pri čemer morajo ostati naša prizadevanja za zmanjševanje
               razvojnih razlik med državami, za mir in stabilizacijo različnih vojnih ter drugih
               humanitarnih kriznih žarišč.</p>
               <p>Socialni demokrati bomo predlog zakona seveda podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik. Predstavniki Vlade, kolegice in kolegi!</p>
               <p>Mednarodno razvojno sodelovanje v svetovni ekonomiji služi ohranjanju obstoječih
               razmerij izkoriščanja držav svetovne periferije, tako imenovanih držav v razvoju, na
               račun držav svetovnega centra oziroma tako imenovanih razvitih držav. Za razliko od
               vojaških intervencij in prostotrgovinskih sporazumov gre tu za bolj perfidno obliko
               dominacije, ki pa ima za cilj prav tako kot prvi dve ohranjanje odvisnosti bivših
               kolonij od kolonizatorjev. Gre za ohranjanje dostopa do naravnih bogastev, poceni
               trga delovne sile in trgov za izvoz končnih izdelkov iz držav svetovnega centra. Gre
               za ohranjanje sistema eksploatacije tako doma kot v svetu. V Levici menimo, da je
               mednarodna solidarnost vseh ljudi, združenih proti sistemu kapitalističnega
               izkoriščanja, nujna za odpravo revščine, neenakosti in diskriminacije, za dostojno
               življenje vseh ljudi, za resnični trajnostni razvoj, tako v okoljskem kot v socialnem
               smislu, in ne nazadnje za miroljubno sožitje vseh ljudi in obstoj človeštva na tem
               planetu. Treba je narediti premik od zdajšnje oblike mednarodnega razvojnega
               sodelovanja, ki je bolj kot ne namenjena ohranjanju obstoječih družbenih razmerij v
               svetu, k obliki mednarodnega razvojnega sodelovanja, ki bo spodbujala spremembe teh
               razmerij.</p>
               <p>Zakon, ki ga danes obravnavamo, operacionalizira Resolucijo o mednarodnem razvojnem
               sodelovanju in humanitarni pomoči Republike Slovenije, ki jo je Državni zbor sprejel
               lani. Gre za zelo tehničen zakon, ki pa večino stvari še vedno pušča urejanju s
               podzakonskimi akti. Temu in pa financiranju projektov razvojnega sodelovanja, ki se
               je v preteklosti izkazalo za nezadostno in ki kaže na to, da je za slovensko politiko
               mednarodno razvojno sodelovanje nek nebodigatreba, nekaj, s čimer se moramo na
               nesrečo vsakokratne vladne garniture, katere pogled ne seže dlje od Bruslja,
               ukvarjati zaradi nekih zavez, ki so bile verjetno bolj zaradi prestiža kot zaradi
               česarkoli drugega dane na nekih vrhunskih mednarodnih srečanjih. To je verjetno
               razlog, da Slovenija po preteku prejšnje resolucije o mednarodnem razvojnem
               sodelovanju in humanitarni pomoči za uradno razvojno pomoč ni namenila niti polovice
               obsega uradne razvojne pomoči, h kateri se je zavezala. Čeprav se je k temu zavezala
               na najvišji mednarodni ravni in čeprav je imela za uresničitev ciljev več kot 10 let
               časa. Če se v to pomoč zaradi metodologije OECD v letu 2015 ne bi štela tudi oskrba
               beguncev na našem ozemlju, bi bili rezultati še slabši. Tako pač je v tej državi.
               Zaveze tujim investitorjem in eurobirokratom so zlata vredne in jih je treba
               spoštovati, zaveze nerazvitim državam in ljudem, ki tam životarijo, pa so za
               slovensko politiko v najboljšem primeru pobožne želje, v najslabšem pa prazne
               obljube, ki so pozabljene v trenutku, ko ugasnejo soji žarometov.</p>
               <p>Ne glede na to, da je zakon, ki ga obravnavamo, precej tehničen in v veliko stvareh
               nedorečen, predvsem ne vzpostavlja dobrih podlag za komunikacijo med resornim
               ministrstvom in ostalimi deležniki na področju mednarodnega razvojnega sodelovanja, v
               Levici sprejetju zakona ne bomo nasprotovali. Zavedamo se, da zakon o mednarodnem
               razvojnem sodelovanju in humanitarni pomoči potrebujemo ne glede na izrečene kritike
               in splošnoidejno politično zgrešeno ciljno naravnanost naše politike razvojnega
               sodelovanja. Verjetno pa bi bilo dobro že v zelo kratkem času ta zakon novelirati in
               bolj jasno definirati mehanizme sodelovanja med posameznimi deležniki ter zagotoviti
               dolgoročno vzdržen in stabilen sistem financiranja projektov razvojnega sodelovanja,
               kar se sedaj pušča urejanju podzakonskih aktov in vsakokratni samovolji Vlade in
               resornega ministrstva. Hkrati bi bilo za izboljšanje same politike mednarodnega
               razvojnega sodelovanja dobro vzpostaviti tudi poseben strokovni svet kot posvetovalni
               organ ministrstva, v katerem bi bili zastopani vsi deležniki. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Branislav
               Rajić.</p>
            </sp>
            <sp who="SDZ7:RajićBranislav">

               <speaker>MAG. BRANISLAV RAJIĆ (PS SMC):</speaker>

               <p>Hvala, gospod predsednik. Lep dober dan vsem na tej hitro odvijajoči se seji!</p>
               <p>Ko omenjamo razvoj, prepogosto pomislimo zgolj na gospodarsko rast in kazalce, ki
               merijo, koliko in s kakšno dodano vrednostjo proizvajamo. Sintagma država v razvoju
               je v pogovornem jeziku, žal pa tudi med političnimi odločevalci še vedno razumljena
               predvsem kot sopomenka za revno državo. Nasprotno pa premalokrat spregovorimo o
               razvoju kot človekovi pravici, kakor jo pripoznava deklaracija Združenih narodov o
               pravici do razvoja iz leta 1986. Prvi člen omenjene deklaracije utemeljuje pravico do
               razvoja kot neodtujljivo človekovo pravico, v skladu s katero imata sleherni
               posameznik in sleherno ljudstvo možnost sodelovati, prispevati in biti deležen
               ekonomskega, socialnega, kulturnega in političnega razvoja, skozi katerega je možno
               polno uresničevanje vseh človekovih pravic in temeljnih svoboščin. Pravica do razvoja
               zajema tudi realizacijo pravice ljudstev oziroma narodov do samoodločbe, kakor jo
               predvidevata dva temeljna pravno zavezujoča mednarodna akta o človekovih pravicah.
               Besedilo deklaracije ter geneza pravice do razvoja kažeta, da je pravica do razvoja
               osnova za uresničevanje vseh generacij človekovih pravic in je hkrati od njih
               nedeljiva, saj se realizira skozi njihovo nenehno in progresivno uresničevanje. Če
               razumemo razvoj kot človekovo pravico, potem tudi poznamo in prevzamemo svoj delež
               komplementarnih obveznosti. Mednarodna razvojna pomoč namreč ni stvar dobrodelnosti
               ali celo miloščine, temveč skladno z deklaracijo o pravici do razvoja uresničevanje
               obveznosti za ustvarjanje nacionalnih in mednarodnih pogojev za realizacijo pravice
               do razvoja, bodisi individualno bodisi v regionalnih in globalnih partnerstvih.
               Razumevanje narave te pravice je še posebej pomembno v času, ko smo zavezani k
               uresničevanju sedemnajstih ciljev trajnostnega razvoja agende za trajnostni razvoj do
               leta 2030 in ko s sprejemanjem tega predloga zakona – s precejšnjo zamudo, pa
               vendarle – zaokrožujemo proces prenove normativnih podlag za izvajanje mednarodne
               razvojne pomoči naše države.</p>
               <p>V Poslanski skupini Stranke modernega centra bomo predlog zakon podprli, ker sledi
               temeljnim vrednotam in ciljem, ki smo si jih postavili s pristopom k mednarodnim
               instrumentom, in pobudam s področja razvoja človekovih pravic ter v tem državnem
               zboru in v tem mandatu sprejete Deklaracije o zunanji politiki Republike Slovenije in
               Resolucije o mednarodnem razvojnem sodelovanju in humanitarni pomoči Republike
               Slovenije. Predlog zakona v primerjavi z veljavnim zakonom iz leta 2006 opredeljuje
               humanitarno pomoč, razširja krog partnerjev za razvoj tudi na zasebni sektor, omogoča
               sklepanje strateških partnerstev ter daje podlago za večstranske projekte s tujimi
               partnerji. Z novo zakonsko podlago bo omogočeno boljše načrtovanje sredstev, pri
               čemer pa v SMC pričakujemo, da bodo v najkrajšem možnem času pripravljeni tudi
               podzakonski akti, nujni za izvajanje uradne razvojne pomoči, ter bomo za njo namenili
               0,33 % našega bruto nacionalnega dohodka do leta 2030.</p>
               <p>V upanju, da bo sistem uradne pomoči kmalu dopolnjen tudi z mehanizmom evalvacije
               vsebinske in ne le računovodske učinkovitosti našega prizadevanja za globalni razvoj,
               bomo glasovali za zakon. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 23. točki dnevnega reda.</p>
               <p>S tem prekinjam 22. točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O KONZULARNI ZAŠČITI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju na Ministrstvu za zunanje zadeve gospodu Andreju Logarju.</p>
            </sp>
            <sp who="SDZ7:LogarAndrej">

               <speaker>ANDREJ LOGAR:</speaker>

               <p>Spoštovani gospod predsednik Državnega zbora, spoštovani poslanke in poslanci!</p>
               <p>Zakon o konzularni zaščiti odpravlja nekatere omejitve konzularnega poslovanja
               Ministrstva za zunanje zadeve in slovenskih predstavništev v tujini, ki jih trenutna
               in veljavna zakonodaja v Zakonu o zunanjih zadevah ne naslavlja oziroma jih naslavlja
               neustrezno. Med drugim zakon prinaša ustreznejšo pravno podlago za zbiranje in
               obdelovanje osebnih podatkov, potrebnih za zagotavljanje zaščite slovenskih
               državljanov v tujini, ter pa seveda tudi nekatere nove finančne mehanizme. Zakon v
               slovenski pravni red prenaša evropsko zakonodajo, ki je potrebna za zagotavljanje
               konzularne pomoči na evropski ravni. Gre za prenos direktive in določb direktive
               Sveta iz leta 2015 z redno številko 637 z dne 20. aprila 2015 o ukrepih za
               usklajevanje in sodelovanje, potrebnih za nediskriminatorno zagotavljanje konzularne
               zaščite državljanov Unije brez predstavništva v tretjih državah in o razveljavitvi
               predhodnega sklepa na to temo. Ta nova direktiva začne veljati s 1. majem letos.</p>
               <p>V državah, kjer Republika Slovenija nima predstavništva, se lahko naši državljani,
               ki se znajdejo v težavah, kot državljani Evropske unije obrnejo na predstavništvo
               katerekoli druge države članice Evropske unije. Pravno podlago za to predstavlja
               sicer že Pogodba o delovanju Evropske unije, vendar pa je bila z namenom natančnejše
               ureditve področja konzularne zaščite nezastopanih državljanov EU leta 2015 sprejeta
               omenjena evropska direktiva. Glavna vsebina direktive je, da morajo slovenska
               veleposlaništva pod enakimi pogoji kot slovenskim državljanom nuditi konzularno
               zaščito tudi drugim državljanom Evropske unije, če v državi njihovega delovanja
               nimajo svojega predstavništva. Direktiva tudi določa finančne vidike zastopanja
               državljanov drugih članic Evropske unije in pripisuje obrazce za povrnitev stroškov
               konzularne zaščite.</p>
               <p>Tako zakon natančneje opredeljuje tudi načine nudenja pomoči v primerih, ki jih
               našteva direktiva, takšni primeri bi lahko bili pripor, žrtve kaznivih dejanj,
               nesreča, smrt, krizna situacija, izguba potne listine, in uvaja nove finančne
               mehanizme, med drugim založitev sredstev, vračilo sredstev z ustreznim pravnim
               naslovom za izterjavo preko Fursa na podlagi upravne odločbe diplomatsko-konzularnega
               predstavništva. Za ta namen je v proračunu Ministrstva za zunanje zadeve predvidenih
               30 tisoč evrov v letih 2018 in 2019 na naši notranji postavki materialni stroški
               diplomatsko-konzularnih predstavništev.</p>
               <p>Ob tej priložnosti bi tudi prosil Državni zbor, da opravi tretjo obravnavo predloga
               že na današnji seji. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za zunanjo politiko kot matično delovno telo.</p>
               <p>Za predstavitev poročila odbora dajem besedo predsedniku gospodu Jožefu Horvatu.
           </p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani državni sekretar gospod Andrej Logar,
               dragi kolegice in kolegi!</p>
               <p>Odbor za zunanjo politiko je na 69. nujni seji 13. aprila 2018 obravnaval Predlog
               zakona o konzularni zaščiti, ki ga je Državnemu zboru v obravnavo predložila Vlada.
               Odboru je bilo 19. 3. posredovano mnenje Zakonodajno-pravne službe. Članice in člani
               Odbora za zunanjo politiko so bili seznanjeni tudi z naslednjim gradivom, mnenjem
               Komisije Državnega sveta za mednarodne odnose in evropske zadeve z dne 28. 3. 2018,
               ki predlog zakona podpira, in pojasnilom Ministrstva za zunanje zadeve na pripombe k
               predlogu zakona v zvezi z mnenjem Zakonodajno-pravne službe z dne 4. 4. 2018. V
               poslovniškem roku so bili s strani kvalificiranih predlagateljev, poslanskih skupin
               SMC, Desus in SD, vloženi amandmaji k 1., 2., 9., 11., 12., 14. in 15. členu.</p>
               <p>Dopolnilno obrazložitev je v imenu predlagatelja podal državni sekretar na
               Ministrstvu za zunanje zadeve Andrej Logar. Dejal je, da predlog zakona prenaša v
               slovensko zakonodajo določbe Direktive 2015/637, ki predvideva izenačitev nudenja
               konzularne zaščite slovenskim državljanom in državljanom ostalih članic držav članic
               Evropske unije, ki so v tretji državi nezastopani in za konzularno pomoč prosijo
               diplomatsko konzularno predstavništvo Republike Slovenije. Predlog zakona po besedah
               državnega sekretarja tudi ustrezneje ureja pravno podlago za zbiranje osebnih
               podatkov. Dejal je, da bo predlog zakona od 1. 5. 2018 dalje kot direktiva 2015/637
               stopil v veljavo, v proračunu vzpostavil tudi pravno ustrezen finančni mehanizem za
               vračilo stroškov, ki so predvideni v proračunu Ministrstva za zunanje zadeve.
               Zaključil je, da so pripombe Zakonodajno-pravne službe v celoti upoštevane v
               predlogih amandmajev navedenih poslanskih skupin.</p>
               <p>V razpravi je bilo poudarjeno, da predlog zakona odpravlja ovire, s katerimi so se
               do sedaj soočali slovenski državljani v tujini v situacijah, ko so potrebovali
               konzularno pomoč, ki je zahtevala včasih tudi finančno pomoč. Poudarjeno je bilo, da
               predlog zakona ureja tudi omenjene situacije v državah, kjer Republika Slovenija nima
               diplomatsko-konzularnega predstavništva. Opozorjeno je bilo, da je treba pri urejanju
               konzularnih vprašanj dosledno upoštevati tudi Dunajsko konvencijo o diplomatskih
               odnosih in Dunajsko konvencijo o konzularnih odnosih. Izraženo je bilo zadovoljstvo,
               da se bodo zahteve Direktive 2015/637 glede varstva osebnih podatkov pravočasno
               prenesle v slovenski pravni red, da je bilo natančneje opredeljeno, da je potovalni
               dokument, kaj je potovalni dokument, in izraženo upanje, da se bodo kmalu zagotovili
               ustrezni mehanizmi za vzpostavitev ustreznega nadzora nad kritjem finančne pomoči
               slovenskim državljanom, ki se v tujini znajdejo v neugodnih situacijah. Državni
               sekretar na Ministrstvu za zunanje zadeve Andrej Logar je v odgovorih poudaril, da bo
               od 1. 5. 2018 na postavki proračuna Ministrstva za zunanje zadeve materialni stroški
               diplomatsko-konzularnih predstavništev zagotovljenih 30 tisoč evrov, vpeljan pa bo
               tudi mehanizem vračanja sredstev, ki so v primeru neplačila lahko izterjana preko
               odločb Finančne uprave Republike Slovenije. Dejal je, da gre za predlog zakona, ki
               pomeni humanizacijo odnosa med državljanom v stiski in državo, s tem pa je tudi
               zaščiten ugled slovenskih diplomatsko-konzularnih predstavništev, ki so ob težavah
               včasih neupravičeno medijsko kritizirani.</p>
               <p>Odbor je v nadaljevanju na podlagi 131. in 53. člena Poslovnika Državnega zbora
               odločal o amandmajih in je sprejel amandmaje poslanskih skupin SMC, Desus in SD k 1.,
               2., 9., 11., 12., 14. in 15. členu. Odbor je nato v skladu s 128. členom Poslovnika
               Državnega zbora glasoval o vseh členih predloga zakona skupaj in jih sprejel. Glede
               na sprejete amandmaje je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega so vključeni
               sprejeti amandmaji, dopolnjen predlog zakona pa je tudi sestavni del tega poročila.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Stranke
               modernega centra, zanjo mag. Branislav Rajić.</p>
            </sp>
            <sp who="SDZ7:RajićBranislav">

               <speaker>MAG. BRANISLAV RAJIĆ (PS SMC):</speaker>

               <p>Spoštovani!</p>
               <p>Podatki Statističnega urada Republike Slovenije kažejo, da so naši državljanke in
               državljani v letu 2017 opravili skupno več kot dva in pol milijona potovanj v tujino.
               Ta podatek je najbolj plastična ilustracija tega, zakaj je smiselno in celo nujno
               podrobno in celovito urediti področje konzularne zaščite, ki ga je država v
               samostojnem zakonu dolžna nuditi svojim državljanom, ki se v tujini znajdejo v
               težavah. Področje konzularne zaščite je trenutno opredeljeno v vsega sedmih členih
               Zakona o zunanjih zadevah, ki ne zaobjamejo dejanske kompleksnosti situacij ter
               obsega konzularnih nalog za zagotavljanje konzularne zaščite državljankam in
               državljanom Republike Slovenije in pa tudi Evropske unije. Zakaj omenjam slednjo?
               Lizbonska pogodba iz leta 2007, ko je Republika Slovenija že bila polnopravna članica
               Evropske unije je namreč pomembno okrepila status in vsebino pravic iz naslova
               državljanstva Evropske unije, vključno s pravico do konzularne zaščite. Eden izmed
               najbolj otipljivih izrazov državljanstva Evropske unije in evropske identitete, ki se
               ga najpogosteje oprimemo prav takrat, ko se nahajamo izven Evropske unije, še posebej
               pa, ko smo v stiski, je pravica, da na ozemlju tretje države, kjer naša država nima
               svojega predstavništva, poiščemo pomoč pri diplomatskih in konzularnih organih
               katerekoli druge članice Evropske unije. Slednji so dolžni spoštovati Pogodbo o
               delovanju Evropske unije in Listino Evropske unije o temeljnih pravicah in
               zagotavljati državljanom Evropske unije konzularno zaščito pod enakimi pogoji, kot jo
               nudijo svojim državljanom. Sodelovanje in usklajevanje med državami članicami
               Evropske unije na področju konzularnih zadev je izraz evropske solidarnosti, ki se je
               s sprejetjem Direktive Sveta 2015/637 leta 2015 samo še razširila in poglobila. Ta
               direktiva, ki jo s predlogom zakona prinašamo v svoj pravni red, namreč nalaga
               državam članicam tudi nudenje konzularne zaščite družinskim članom državljana
               Evropske unije, ki so državljani tretjih držav, kadar potujejo skupaj z njim. Na ta
               način se posebno in pomembno širi pravna varnost ljudi, naš sistem konzularne zaščite
               pa postaja veliko bolj življenjski.</p>
               <p>V zvezi s tem je nujno omeniti 3. ključen sklop novosti iz predloga zakona, ki ga
               imamo na svojih klopeh. Prvič v samostojni Republiki Sloveniji bo namreč zakonsko
               urejena možnost ter predpisan postopek zadolžitve denarnih sredstev za državljane, ki
               se znajdejo v tujini v nujnih primerih, kar do sedaj ni bilo mogoče. Predlog zakona
               dovolj natančno definira nujne primere ter postopek povrnitve založenih sredstev, da
               lahko upravičeno verjamemo, da bo Republika Slovenija preko svojih predstavništev
               lahko vedno pomagala tistim osebam, ki ta sredstva res potrebujejo. Ker je sleherna
               pravica podeljena tudi z odgovornostjo za njeno uveljavljanje, pozdravljamo tudi
               zakonsko predvideno možnost izterjave neobičajno visokih stroškov, ki nastanejo pri
               nudenju konzularne zaščite naših državljanov oziroma državljanov Evropske unije v
               določenih primerih na njihovo pobudo ali na pobudo njihovih svojcev.</p>
               <p>Če povzamem, v Poslanski skupini Stranke modernega centra smo zadovoljni, da bomo še
               v tem mandatu uspeli urediti področje konzularne zaščite s samostojnim, vsebinsko
               bolj ustreznim zakonom ter pravočasno prenesti v naš pravni red Direktivo Sveta
               2015/637, zato bomo Predlog zakona o konzularni zaščiti z veseljem podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Predstavniki Vlade, Ministrstva za zunanje zadeve,
               kolegi in kolegice!</p>
               <p>V Slovenski demokratski stranki pozdravljamo celovitejše urejanje konzularne zaščite
               predvsem zaradi tega, ker bomo s tem zagotovili večjo varnost ljudem, ko bodo
               potovali v tujini. Navsezadnje ta zakon celovitejše ureja, kako nuditi pomoč ne samo
               s strani slovenskih veleposlaništev in konzulatov, ampak seveda tudi s strani
               evropskih konzulatov oziroma veleposlaništev.</p>
               <p>Tukaj gre za solidarnostno pomoč med državami Evropske unije in s tem, ko bodo lahko
               državni organi založili denar za posameznika, ki se znajde v neprijetni situaciji v
               tujini, se vsekakor izboljša njegova varnost oziroma njegova sigurnost. To pomeni, da
               bodo državljani lahko mirneje potovali v tujino. Verjetno edino, kar bodo
               potrebovali, je, da bodo imeli ustrezne naslove, telefonske številke in druge
               podatke, kam se lahko obrnejo, če potrebujejo morebitno pomoč oziroma če potrebujejo
               katerokoli storitev slovenskega konzulata ali evropskega konzulata oziroma
               veleposlaništva.</p>
               <p>To pa seveda ne pomeni, da vsem državljankam in državljanom želim, da bi se zaradi
               kakršnihkoli neprijetnih dogodkov morali obrniti na slovenska veleposlaništva po
               pomoč. Ravno nasprotno, vsem želim srečno in varno pot. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo mag.
               Julijana Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Spoštovani gospod predsednik Državnega zbora, spoštovani poslanke, poslanci,
               predstavniki Vlade in drugi prisotni!</p>
               <p>Predlog zakona o konzularni zaščiti sledi dolgoletnim izkušnjam na področju nudenja
               konzularne zaščite uslužbencev Ministrstva za zunanje zadeve in široko naslavlja
               različnost situacij naših državljanov, ki se v tujini znajdejo v težavah in zaprosijo
               za konzularno pomoč. Načela predlaganega zakona so predvsem načelo skladnosti
               zakonodaje s predpisi Evropske unije, načelo nudenja konzularne zaščite državljanom
               Republike Slovenije in načelo enakega obravnavanja državljanov Evropske unije ter
               njihovih družinskih članov, ki potujejo skupaj z njimi, kot ena izmed osnovnih
               pravic, ki izhajajo iz državljanstva Evropske unije.</p>
               <p>Zakon torej predpisuje ukrepe za usklajevanje in sodelovanje, ki so potrebni za
               lažje zagotavljanje konzularne pomoči na evropski ravni, poleg tega pa daje pravno
               podlago za zbiranje in obdelovanje osebnih podatkov za zagotavljanje zaščite
               slovenskim državljanom v tujini. Direktiva, ki se prenaša v naš pravni red, določa,
               da morajo predstavništva v tujini pod enakimi pogoji kot svojim državljanom nuditi
               konzularno zaščito tudi drugim državljanom Evropske unije brez predstavništva v
               tretjih državah. Predlog zakona prav tako definira nujni primer in pogoje za
               založitev finančnih sredstev, hkrati pa določa, da se postopek založitve finančnih
               sredstev podrobneje uredi s pravilnikom, ki ga izda minister, pristojen za zunanje
               zadeve, v šestih mesecih po sprejetju predlaganega zakona. Večina držav članic
               Evropske unije ima v zvezi z nudenjem konzularne zaščite urejen tudi institut
               posojanja denarja, a je žal tako, da se skoraj četrtina posojenega denarja ne vrne.</p>
               <p>Ker v Poslanski skupini Desus menimo, da je sprejetje zakona nujno potrebno za
               celostno ureditev področja konzularne zaščite, ga bomo soglasno podprli. Hvala lepa
               za pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               čez pol ure v okviru glasovanj.</p>
               <p>S tem prekinjam 23. točko dnevnega reda in 60. izredno sejo, ki jo bomo z
               glasovanjem nadaljevali ob 11. uri.</p>
               <stage type="time">(Seja je bila prekinjena ob 10.27 in se je nadaljevala ob 11.03.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Preden preidemo na postopek glasovanja, vas
               želim obvestiti, da bo Državni zbor glasovanje opravil po naslednjem vrstnem redu:
               12., 18., 19., 22., 23., 20., 21., 14., 15., 16. in 17. točka dnevnega reda.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverijo delovanje glasovalnih naprav. <title>Nadaljujemo s prekinjeno 12. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o zaščiti prič po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 59 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem 12. točko dnevnega reda. <title>Nadaljujemo s prekinjeno 18. točko dnevnega reda, to je s tretjo obravnavo
                  Predloga zakona o izvajanju Uredbe (EU) o dokumentih s ključnimi informacijami o
                  paketnih naložbenih produktih za mlade vlagatelje in zavarovalnih naložbenih
                  produktih v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 59 poslank in poslancev, za je glasovalo 45, nihče pa ni bil
               proti.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem 18. točko dnevnega reda. <title>Nadaljujemo s prekinjeno 19. točko dnevnega reda, to je s tretjo obravnavo Predloga zakona o
                  prekinitvi postopkov proti družbenikom izbrisanih družb v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 51 poslank in poslancev, za je glasovalo 33, 4 pa so bili
               proti.</p>
               <p><stage>(Za je glasovalo 33.)</stage> <stage>(Proti 4.)</stage></p>
               <p>Ugotavljam, da je zakon sprejet. S tem zaključujem 19. točko dnevnega reda. <title>Nadaljujemo s prekinjeno 22. točko dnevnega reda, to je s tretjo obravnavo Predloga zakona o
                  mednarodnem razvojnem sodelovanju in humanitarni pomoči Republike Slovenije v
                  okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 59 poslank in poslancev, za je glasovalo 52, 7 pa jih je bilo
               proti.</p>
               <p><stage>(Za je glasovalo 52.)</stage><stage>(Proti 7.)</stage></p>
               <p>Ugotavljam, da je zakon sprejet. S tem zaključujem 22. točko dnevnega reda. <title>Nadaljujemo s prekinjeno 23. točko dnevnega reda, to je s tretjo obravnavo
                  Predloga zakona o konzularni zaščiti v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 60 poslank in poslancev, 59 jih je glasovalo za, nihče pa ni
               bil proti.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem 23. točko dnevnega reda. <title>Nadaljujemo s prekinjeno 20. točko dnevnega reda, to je s tretjo obravnavo Predloga zakona o
                  varnosti v železniškem prometu v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 59 poslank in poslancev, za je glasovalo 47, proti pa 4.</p>
               <p><stage>(Za je glasovalo 47.)</stage> <stage>(Proti 4.)</stage></p>
               <p>Ugotavljam, da je zakon sprejet. S tem zaključujem 20. točko dnevnega reda. <title>Nadaljujemo s prekinjeno 21. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o železniškem prometu v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Obrazložitev glasu v imenu Poslanske skupine Levica, dr. Franc Trček.</p>
            </sp>
            <sp who="SDZ7:TrčekFranc">

               <speaker>DR FRANC TRČEK (PS Levica):</speaker>

               <p>Hvala lepa za besedo, na veselje vseh prisotnih!</p>
               <p>Na to zelo hitro glasovanje sem tekel iz bivšega Slovenijalesa, sedanje Hiše
               Evropske unije, kjer je danes predstavitev in razprava ob Podnebnem ogledalu 2018.
               Največji onesnaževalec, če gledamo toplogredne pline v Sloveniji, je promet. Leta
               2006 je bilo to <q>»zgolj«</q> 38 %, zdaj že presega 50 %. Ob tem na drugem mestu
               energetskih sanacij potrebna stanovanja, kurišča tistih, ki so postali lastniki
               stanovanj z Jazbinškovim zakonom in zdaj nimajo penezov, da bi se ustrezno ogrevali.
               Boste rekli: <q>»Kaj ima to zveze z železniškim prometom?«</q> Ogromno. V nekih družbah in
               državah, ki mislijo same sebe, imajo urejen železniški promet, je hrbtenica prometa,
               tako javnega potniškega kot tovornega, in v tej luči bo potreben nek resen razmislek
               in tudi odmik od tega, kar je nekdo tam rekel, diktata asfalta, na katerem se v
               glavnem dobivajo lokalne volitve.</p>
               <p>Zakaj smo mi proti pri teh obeh zakonih? Promet je eno od najbolj reguliranih
               področij. Pri teh dveh zakonih v bistvu prenos treh direktiv preči sto podzakonskih
               aktov do ranga nekih pravilnikov. Če greste brat direktive, kar v Levici počnemo, bi
               recimo v drugem delu na področju varnosti lahko to implementirali do leta 2020, do
               16. junija 2020. Včasih je res treba hiteti, včasih pa je potreben nek tehten
               premislek, za katerega v Levici mislimo, da ga tukaj ni bilo dovolj. Upam pa, da se
               bo naslednji sklic parlamenta ukvarjal z zadevami, ki jih v imenu Levice tulim že tri
               leta, osem mesecev in 17 dni, torej da ta družba in država nikoli ni imela resne
               prometne, kaj šele mobilnostne politike, nikoli resne stanovanjske politike in seveda
               pod velikim vplivom energetskega lobija tudi nikoli resnega in tehtnega razmisleka o
               energetski učinkovitosti oziroma neučinkovitosti. Upam pa tudi, če sem že pri besedi,
               da bo ta koalicija tako pametna, da ne bomo zdaj – kar sicer Vlada hoče – imeli
               razprave o energetskem konceptu, ker če kdaj ni čas, zdaj ni čas, da se to
               opravi.</p>
               <p>Mi bomo glasovali proti. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 59 poslank in poslancev, za je glasovalo 46, 6 pa jih je bilo
               proti.</p>
               <p><stage>(Za je glasovalo 46.)</stage> <stage>(Proti 6.)</stage>.</p>
               <p>Ugotavljam, da je zakon sprejet. S tem zaključujem 21. točko dnevnega reda. <title>Nadaljujemo s prekinjeno 14. točko dnevnega reda, to je s tretjo obravnavo
                  Predloga zakona o socialnem vključevanju invalidov v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 59 poslank in poslancev, za je glasovalo 58, proti 1.</p>
               <p><stage>(Za je glasovalo 58.)</stage> <stage>(Proti 1.)</stage>.</p>
               <p>Ugotavljam, da je zakon sprejet. S tem zaključujem 14. točko dnevnega reda. <title>Nadaljujemo s prekinjeno 15. točko dnevnega reda, to je z drugo obravnavo Predloga
                  zakona o spremembah in dopolnitvah Zakona o lokalni samoupravi v okviru rednega
                  postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
               pregleda vloženih amandmajev z dne 16. 4. 2018.</p>
               <p>Odločamo o amandmaju Poslanske skupine Levica k 5. členu.</p>
               <p>Obrazložitev glasu v imenu Poslanske skupine Levica, dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS Levica):</speaker>

               <p>Hvala za besedo, še enkrat.</p>
               <p>Ta zakon je v ljudskem jeziku povedano nateg. Načeloma naj bi se šli neko zgodbo,
               kako bomo lahko občanke in občani participirali v lokalni samoupravi, v bistvu pa ga
               potem to sfiži na takšen način, da to ni mogoče. V 5. členu brišemo ven omejevanje
               referendumov na lokalni ravni. V debati je bilo seveda potem slišati zgodbo, da bo
               nekaj ludih ludekov potem šlo minirat nekega župana, kar je žaljivo do nas, občank in
               občanov. In se je vlekla paralela med tem, kar je predhodni sklic državnega zbora – s
               čimer se je takrat odhajajoči predsednik gospod Veber celo pohvalil na prvi seji –
               sprejel na nacionalni ravni, torej da državljanke in državljani o nobenih zelo resnih
               zadevah na referendumu ne moremo več odločati. To, da ste pa v 27 letih zgodovine
               Slovenije v politiki vedno zlorabljali referendume, vam ne daje pravice, da kažete s
               prstom na občanke in občane. Te zlorabe ste vedno v veliki meri oziroma v
               100-odstotni meri zakuhale stare politične stranke, katerem se je zdaj pridružil tudi
               SMC, tudi s predlogom tega zakona. Mi dejansko odpravljamo to omejevanje
               referendumske volje na lokalni, občinski ravni s tem amandmajem, ki upam, da ga boste
               podprli.</p>
               <p>Mi bomo seveda glasovali za.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 56 poslank in poslancev, za je glasovalo 7, proti pa 37.</p>
               <p><stage>(Za je glasovalo 7.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Levica k 6. členu.</p>
               <p>Obrazložitev glasu v imenu Poslanske skupine Levica, dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Tukaj gre pa nekako takole: nekaj je nekaj ali pa nekaj ni. Participatorni proračun
               je participatorni proračun, ni pa žaltav sir. Dejansko s tem predlogom, kot je tukaj
               notri amandmirano, hočete prodajati neke bučke kot, ne vem, klobase, če se tako
               izrazim. Seveda veliki upor proti temu našemu predlogu politik, ki imate župansko
               prečenje – ampak zakaj je to nasprotovanje? V veliki meri zaradi tega, ker če bi to
               sprejeli in če se bo to naše sprejelo, bo končno treba iti v resno reformo lokalne
               samouprave in tudi odgovoriti na tisto ključno vprašanje – od kod sedaj peneze,
               zakaj. Očitno se vam to upira.</p>
               <p>Mi bomo glasovali za.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 57 poslank in poslancev, za je glasovalo 8, proti 35.</p>
               <p><stage>(Za je glasovalo 8.)</stage> <stage>(Proti 35.)</stage></p>
               <p>Ugotavljam, da amandma ni sprejet. Zaključili smo z odločanjem o amandmajih. S tem
               zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaja k dopolnjenemu predlogu zakona nista bila sprejeta,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 58 poslank in poslancev, za je glasovalo 45, proti pa so bili
               4.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Ugotavljam, da je zakon sprejet. S tem zaključujem 15. točko dnevnega reda. <title>Nadaljujemo s prekinjeno 16. točko dnevnega reda, to je z drugo obravnavo Predloga zakona o
                  dostopnosti spletišč in mobilnih aplikacij v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 16. 4. 2018.</p>
               <p>Odločamo o amandmaju poslanskih skupin SMC, Desus in SD k 3. členu.</p>
               <p>Glasujemo. Navzočih je 55 poslank in poslancev, za je glasovalo 40, proti pa ni bil
               nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je amandma sprejet. Zaključili smo z odločanjem o amandmaju in drugo
               obravnavo predloga zakona.</p>
               <p>Prehajamo na <title>tretjo obravnavo</title> predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona in je predlagatelj predloga zakona v uvodni obrazložitvi
               predlagal, da zbor na podlagi prvega odstavka 138. člena Poslovnika Državnega zbora
               še na tej seji opravi tretjo obravnavo predloga zakona, prehajamo na odločanje o
               navedenem predlogu. Sklep ne bo sprejet, če mu bo nasprotovala več kot tretjina
               navzočih poslancev.</p>
               <p>Glasujemo. Navzočih je 56 poslank in poslancev, za je glasovalo 44, 1 pa je bil
               proti.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Ugotavljam, da je zbor v drugi obravnavi sprejel amandma k 3. členu dopolnjenega
               predloga zakona.</p>
               <p>Na podlagi tretjega odstavka 138. člena Poslovnika Državnega zbora sprašujem
               kvalificirane predlagatelje, ali nameravajo k temu členu vložiti amandmaje.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na seji matičnega delovnega telesa, oziroma
               Državnega zbora v drugi obravnavi predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 58 poslank in poslancev, za je glasovalo 47, nihče pa ni bil
               proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem 16. točko dnevnega reda. <title>Nadaljujemo s prekinjeno 17. točko dnevnega reda, to je s tretjo obravnavo
                  Predloga zakona o informacijski varnosti v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 58 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem 17. točko dnevnega reda.</p>
               <p>Prekinjam 60. izredno sejo Državnega zbora, ki jo bomo nadaljevali jutri ob 9. uri.
                  <stage type="time">(SEJA JE BILA PREKINJENA 17. APRILA 2018 OB 11.22.)</stage>
               </p>
            </sp>
         </div>
      </body>
   </text>
</TEI>