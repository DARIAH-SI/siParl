<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-13-2015-11-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|DEC19B6177C3C39EC1257F8B0029BF95</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=DEC19B6177C3C39EC1257F8B0029BF95</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-13-2015-11-23.DZ" n="13">
               <name>Redna</name>
               <date when="2015-11-23"/>
            </setting>
         </settingDesc>
         <particDesc>
            <listOrg>
               <org xml:id="Redna-13-2015-11-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 13. seje</stage>
            <stage type="chairman">Sejo sta vodila podpredsednik Državnega zbora Primož Hainz in podpredsednica mag.
            Bojana Muršič.</stage>
            <stage type="time">Seja se je začela ob 10.01. </stage>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 13. seje Državnega zbora. Obveščen sem, da se današnje seje ne
               morejo udeležiti naslednje poslanke in poslanci: mag. Jana Jenko, gospa Suzana Lep
               Šimenko, gospa Erika Dekleva do 13. ure, dr. Milan Brglez, dr. Mitja Horvat, dr.
               Vinko Gorenak od 13. ure dalje, mag. Bojan Krajnc od 16. ure dalje, gospod Saša
               Tabaković, mag. Anže Logar in gospod Andrej Čuš. Vse prisotne lepo pozdravljam!</p>
               <p>Preden preidemo na obravnavo 34. točke dnevnega reda, bom na kratko nagovoril Državni
               zbor.</p>
               <p>Spoštovane poslanke, poslanci, spoštovani prisotni! Dovolite mi, da vas vse skupaj
               ali nas vse skupaj spomnim, da danes praznujemo državni praznik, dan Rudolfa Maistra.
               Praznik je posvečen človeku, ki se je v slovensko zgodovino vpisal kot borec za
               severno mejo, kot prvi slovenski general pa tudi kot velik domoljub narodni buditelj
               in pesnik.</p>
               <p>Po prvi svetovni vojni in razpadu Avstro-Ogrske smo se Slovenski znašli v središču
               burnega povojnega dogajanja. Zavedajoč se svoje drugačnosti in samobitnosti smo
               začeli postavljati svoj državni in politični dom, ki pa bi bil brez posredovanja
               velikega človeka, generala Rudolfa Maistra, bistveno drugačen.</p>
               <p>Po razglasitvi priključitve Maribora in okolice k Avstriji konec oktobra 1918 leta je
               namreč Rudolf Maister ostro protestiral. Njegov protest pa ni ostal le pri besedah.
               Skupaj z več kot 4 tisoč enako mislečimi vojaki in častniki je ustanovil slovensko
               vojsko, ki je 23. novembra 1918 slovensko narodnostno mejno območje na Štajerskem za
               vedno vrnila v slovenske roke. S tem je utrdil slovensko narodno mejo, kot jo je pred
               60 leti poprej pravzaprav zakoličil škof Anton Martin Slomšek s prenosom škofijskega
               sedeža z oddaljenega Šentandraža v Maribor. S to zmago se zgodovinsko delo generala
               Maistra ni končalo, saj je svoje poslanstvo nadaljeval na Koroškem.</p>
               <p>Spoštovani! Rudolf Maister je bil torej eden redkih Slovencev, ki ni državotvorno le
               razmišljal, temveč je državotvorno tudi ukrepal in deloval. Pri tem pa so ga ves čas
               vodili globoka narodna zavest, navezanost na slovenski narod, slovenski dom in
               ljubezen do slovenske zemlje. S praznikom, ki ga obeležujemo danes, je država
               Slovenija temu resnično velikemu sinu slovenske domovine dokončno izkazala priznanje
               za njegove zasluge pri ohranjanju in varovanju slovenskega ozemlja, za njegov
               prispevek k snovanju slovenske države.</p>
               <p>Rudolfu Maistru – čast in slava, vam pa, spoštovane državljanke in državljani,
               iskrene čestitke ob državnem prazniku!</p>
               <p>Prehajamo na <title>34. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MINIMALNI PLAČI V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložilo 5 tisoč volivk in
               volivcev.</p>
               <p>Za dopolnilno obrazložitev predloga zakona dajem besedo predstavnici predlagateljev
               mag. Andreji Poje.</p>
            </sp>
            <sp who="SDZ7:PojeAndreja">
               <speaker>MAG. ANDREJA POJE:</speaker>
               <p>Spoštovani podpredsednik Državnega zbor, spoštovane poslanke, spoštovani poslanci,
               spoštovana ministrica za delo, spoštovani vsi prisotni!</p>
               <p>Dovolite mi, da vam v imenu vseh sedmih reprezentativnih sindikalnih central
               predstavim Predlog zakona o spremembah in dopolnitvah Zakona o minimalni plači, ki je
               bil vložen s podporo 11 tisoč 206 overjenih podpisov volivk in volivcev. S predlogom
               sprememb zakona se spreminja 2. člen Zakona o minimalni plači, ki opredeljuje pravico
               do minimalne plače in njeno definicijo. V 2. členu se dodaja nov, tretji odstavek, ki
               spreminja definicijo minimalne plače in jasno določi, da se v minimalno plačo ne
               vštevajo: dodatek za nočno delo, dodatek za delo v nedeljo in dodatek za delo na
               praznike in dela proste dneve po zakonu. S predlagano spremembo zakona bo
               uveljavljeno načelo, da mora biti tudi delavcem, prejemnikom minimalne plače, priznan
               in izplačan dodatek za nočno, nedeljsko in praznično delo, ki se bo poleg nadurnega
               dela dodal na bruto minimalno plačo. Danes bo za delavce, prejemnike minimalne plače,
               velik dan, saj bo s sprejetjem zakona po 20 letih odpravljena neenaka obravnava
               delavcev, ki opravljajo svoje delo v neugodnem delovnem času, torej ponoči, v
               nedeljah in na proste dneve po zakonu, in ki sedaj prejemajo enako plačilo kot tisti
               delavci, ki dela v teh pogojih ne opravljajo. V skladu s sedaj veljavno definicijo
               minimalne plače namreč vsi, ne glede na to, v kakšnih pogojih dela delajo, prejmejo
               enako plačilo, in sicer 790,73 evra bruto. Prav tako bo odpravljena neenaka obravnava
               zaposlenih znotraj istega podjetja. Danes je namreč priznan in izplačan dodatek za
               delo v neugodnem delovnem času v skladu s 128. členom Zakona o delovnih razmerjih le
               tistim zaposlenim, katerih plača presega minimalno plačo. V predlogu sprememb zakona
               smo sledili dosedanji definiciji minimalne plače, iz katere je že izvzet dodatek za
               nadurno delo, in ga dopolnili z ostalimi tremi dodatki, ki pripadajo delavcem za delo
               v posebnih pogojih dela, ki izhajajo z razporeditvijo delovnega časa v skladu s 128.
               členom Zakona o delovnih razmerjih.</p>
               <p>Z uveljavitvijo te spremembe se bo Slovenija vsaj delno približala ureditvi v ostalih
               državah Evropske unije in odločitvam Evropskega sodišča, ki je v preteklosti že
               večkrat opredelilo, da mora minimalna plača predstavljati plačilo za redno delo,
               dodatki pa morajo biti izvzeti iz minimalne plače in dodani na minimalno plačo. S to
               spremembo zakona bo odpravljena krivica za najranljivejše zaposlene na slovenskem
               trgu dela, za tiste, ki delajo cel mesec, ki delajo v neugodnem delovnem času in
               težkih pogojih dela, velikokrat takrat, ko smo ostali doma s svojimi družinami, za
               svoje delo pa zaslužijo tako malo, da morajo pomoč iskati še na Rdečem križu in
               Karitasu.</p>
               <p>Spoštovane poslanke, spoštovani poslanci! V imenu vseh sedmih sindikalnih central se
               vam zahvaljujem za vaše razumevanje in podporo pri spremembi definicije minimalne
               plače, saj bo ta tako težko pričakovana sprememba, ki jo prinaša spremenjeni Zakon o
               minimalni plači, delavcem olajšala življenje in obenem vsaj delno odpravila neenako
               obravnavo zaposlenih prejemnikov minimalne plače. Najlepša hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo podpredsedniku
               gospodu Urošu Priklu.</p>
            </sp>
            <sp who="SDZ7:PriklUroš">
               <speaker>UROŠ PRIKL (PS DeSUS):</speaker>
               <p>Hvala lepa, predsedujoči, za besedo. Spoštovani predstavniki Vlade, spoštovani
               predstavniki predlagateljev, kolegice in kolegi!</p>
               <p>Odbor za delo, družino, socialne zadeve in invalide je na 18. seji kot matično
               delovno telo obravnaval Predlog zakona o spremembah in dopolnitvah Zakona o minimalni
               plači, ki ga je Državnemu zboru v obravnavo in sprejetje predložila skupina več kot 5
               tisoč volivk in volivcev. Na podlagi zahteve skupine poslancev, da se o predlogu
               zakona opravi splošna razprava, je Državni zbor na 11. redni seji 25. 9. to razpravo
               tudi opravil in sprejel sklep, da je Predlog Zakona o spremembah in dopolnitvah
               Zakona o minimalni plači primeren za nadaljnjo obravnavo. Pri delu odbora so
               sodelovali poleg predlagateljev tudi predstavniki Vlade ter zainteresirana
               javnost.</p>
               <p>Predlog zakona je proučila z vidika njegove skladnosti z ustavo, pravnim sistemom in
               iz zakonodajnotehničnega vidika tudi Zakonodajno-pravna služba Državnega zbora in
               dala konkretne predloge, ki so bili skozi sprejete amandmaje tudi upoštevani. Vlada v
               svojem mnenju predlogu zakona ne nasprotuje, še več, podpira predlagane spremembe in
               dopolnite ureditve minimalne plače. Poudarjeno je bilo, da si je pri vprašanju
               definicije in višini minimalne plače treba prizadevati za konstruktivni in socialni
               dialog in doseganje najširšega možnega soglasja socialnih partnerjev. Na ta način je
               treba v prihodnosti pristopiti k celostni sistemski ureditvi navedenega področja ob
               hkratni smiselni ureditvi vprašanja stroškov dela in ukrepov na področju davkov in
               prispevkov za socialno zavarovanje. Pri sistemskem ukrepanju je pomembna povezava
               politike plač s prestrukturiranjem bremen javnih dajatev, katerega cilj je med drugim
               tudi smiselno znižanje obremenitve dohodkov iz dela.</p>
               <p>V sami razpravi je predstavnica predlagateljev mag. Andreja Poje predstavila ključne
               cilje predloga zakona, s kateremi se želi v zakonu zagotoviti ustreznejša zakonska
               ureditev minimalne plače. V zakonu se zasleduje načelo, da mora biti tudi delavcem,
               prejemnikom minimalne plače priznan in izplačan dodatek za nočno delo, nedeljsko delo
               in praznično delo, ki naj se poleg nadurnega dela doda na bruto minimalno plačo. S
               tem se vzpostavi enakopravnejša obravnava delavcev, ki prejemajo minimalno plačo in
               ki opravljajo svoja dela v neugodnem delovnem času, to je ponoči, na nedeljo, na
               praznike in dela proste dneve po zakonu, glede na tiste delavce, ki prav tako
               prejemajo minimalno plačo, vendar svojega dela v tako neugodnem času ne
               opravljajo.</p>
               <p>Predstavnica Vlade je predstavila mnenje le-te in povedala, da vlada predlog zakona
               seveda podpira, saj je predlagana definicija minimalne plače, iz katere se izloča
               dodatek za nočno delo, za delo v nedeljo in delo na praznike in dela proste dnevne,
               pravična. Opozorila pa je na nekatere netočne navedbe, da bi šlo pri tem za dvig
               minimalne plače. Še enkrat je bilo izpostavljeno, da gre le za redefinicijo.</p>
               <p>V sami razpravi, ki je potekala na odboru, je bilo s strani nekaterih razpravljavcev
               predvsem predstavnikov delodajalcev izpostavljeno stališče, da ima lahko to
               nenačelno, enostransko in s socialnimi partnerji neusklajeno vlaganje predlogov
               zakonov v zakonodajno proceduro negativne posledice na socialni dialog, saj pomeni
               kršitev načel njegovega delovanja. Po mnenju predstavnikov predlagatelja predloga
               zakona, to je sindikatov, z vložitvijo navedenega predloga zakona v zakonodajno
               proceduro ni bila kršena nobena vsebina obstoječega socialnega sporazuma, ker je bila
               tematika minimalne plače v času pogajanj v socialnem sporazumu zaradi nezmožnosti
               doseganja soglasja v tej temi iz njegove vsebine dogovorno tudi izpuščena.</p>
               <p>V nadaljevanju in v zaključku same razprave so članice in člani odbora opozorili, da
               minimalna plača ni samo socialna kategorija, temveč je tudi ekonomska, in ta vpliva
               na materialni položaj posameznika, potrošnje in dostojnost dela. V razpravi o
               najranljivejših skupinah, ki prejemajo minimalno plačo in na katere gospodarska rast
               nima takojšnjega vpliva, so nekateri izpostavili tudi potrebo po ukrepih za povečanje
               potrošnje in krepitev srednjega razreda.</p>
               <p>Ob zaključku je odbor sprejel amandmaje poslanskih skupin koalicije. Odbor je v
               skladu s 128. členom Poslovnika Državnega zbora glasoval o vseh členih predloga
               zakona ter jih sprejel. Glede na sprejete amandmaje je na podlagi prvega odstavka
               133. člena Poslovnika Državnega zbora pripravljeno besedilo dopolnjenega predloga
               zakona, v katerem so vključeni sprejeti amandmaji. Dopolnjeni predlog zakona je tudi
               sestavni del poročila, ki ste ga prejeli. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Za obrazložitev mnenja dajem besedo predstavnici Vlade dr. Anji Kopač Mrak,
               ministrici za delo, družino, socialne zadeve in enake možnosti.</p>
            </sp>
            <sp who="SDZ7:KopačMrakAnja">
               <speaker>DR. ANJA KOPAČ MRAK:</speaker>
               <p>Hvala za besedo, spoštovani podpredsednik. Drage poslanke in poslanci, predstavnika
               predlagatelja zakona!</p>
               <p>Vprašanje definicije minimalne plače je v ospredju socialnega dialoga že vse od
               sprejetja zakona o minimalni plači v 90. letih prejšnjega stoletja. Tudi leta 2010 ob
               dvigu minimalne plače za več kot 20 % je bilo na mizi tudi vprašanje definicije
               minimalne plače, a žal dogovora glede spremembe ni bilo moč doseči. Trenutna
               definicija minimalne plače, če izvzamemo Hrvaško, predstavlja in je unikum v Evropi,
               saj v osnovni znesek vključuje tudi dodatke za delo v posebnih pogojih dela. Predlog
               zakona, ki je zdaj pred vami, te dodatke izključuje. Izključuje dodatek za nočno
               delo, delo ob nedeljah in delo ob praznikih in dela prostih dneh po zakonu. Takšna
               ureditev, ki je pred vami, je gotovo pravičnejša do prejemnikov minimalne plače, saj
               bodo ti zdaj postavljeni v enak položaj kot drugi delavci. Vlada se zaveda, da je
               minimalna plača ključna za zagotavljanje dostojnega dela, zato po drugi strani
               obžaluje, da predlog sprememb ni bil dogovorjen in sprejet v soglasju s socialnimi
               partnerji. V socialnem sporazumu se je vlada zavezala k prestrukturiranju davčnih
               bremen s ciljem zmanjšanja obremenitev stroška dela. Ta naloga je še pred vlado. V
               konstruktivnem socialnem dialogu bo tako treba najti skupno rešitev za zagotavljanje
               višine minimalne plače kot podstata za plačno politiko in dostojnost dela in na drugi
               strani z vidika stroškov dela kot elementa konkurenčnosti našega gospodarstva.</p>
               <p>Želim si, da bi dialog o tem šel v smeri iskanja pogojev za zagotavljanje višje
               dodane vrednosti našega gospodarstva in bi se odmaknil od minimalne plače, ki je eden
               od ključnih elementov konkurenčnosti našega gospodarstva. Človeški kapital je
               pomembna dobrina, v katerega je treba vlagati. Minimalna plača je tista podstat, pod
               katero je prav, da delavci niso plačani.</p>
               <p>Vlada omenjeno spremembo zakona, ki je pred vami podpira. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Ker je Državni zbor na 11. seji opravil splošno razpravo o predlogu zakona,
               predstavitev stališč poslanskih skupin ni mogoča.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili jutri, 24. novembra, v okviru glasovanj.</p>
               <p>S tem prekinjam 34. točko dnevnega reda.</p>
               <p>Prehajamo na <title>28. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZIH V CESTNEM PROMETU PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade mag.
               Klemnu Grebenšku, državnemu sekretarju na Ministrstvu za infrastrukturo.</p>
            </sp>
            <sp who="SDZ7:GrebenšekKlemen">
               <speaker>MAG. KLEMEN GREBENŠEK:</speaker>
               <p>Najlepša hvala za besedo. Spoštovani poslanci!</p>
               <p>Ministrstvo za infrastrukturo je kot upravljavec javnega potniškega prometa odgovorno
               za zagotavljanje in organizacijo gospodarske javne službe javni linijski prevoz
               potnikov v notranjem cestnem prometu.</p>
               <p>Obstoječa gospodarska javna služba avtobusnega medkrajevnega prevoza potnikov se
               izvaja na podlagi podeljenih koncesij 35 avtobusnim prevoznikom do 31. 12. 2015. Za
               potrebe podaljšanja obstoječih koncesij je ministrstvo, pristojno za promet, po
               skrajšanem postopku spremembe Zakona o prevozih v cestnem prometu pristopilo k
               ureditvi pravnih podlag za podaljšanje obstoječih koncesij, vendar najkasneje do 2.
               12. 2019.</p>
               <p>Zraven navedenega bistvenega razloga za spremembo zakona pa predlog novele zakona
               prav tako obsega sklop sprememb, ki so namenjene povečanju učinkovitosti izvajanja
               veljavnega zakona ter zagotavljanju ustreznega nadzora nad izvajanjem koncesij in
               drugih vrst prevozov, kot so na primer subvencioniranje in posebni linijski, stalni
               izvenlinijski in občasni prevozi. Ker se je v zadnjih 15 letih z ukinjanjem linij
               javnega potniškega prometa vzpostavila neuravnotežena ponudba javnega linijskega
               prevoza potnikov, je nujno, da se na področju združevanja in optimiziranja prevoznih
               in finančnih virov s spremembo obstoječe zakonodaje sistemsko uredi področje
               integriranih prevozov. Predlog sprememb in dopolnitev zakona zato uvaja pojma
               <q>"integrirana linija"</q> in <q>"prevoz na klic"</q> ter ureja pravne podlage za elektronsko
               povezljivost evidenc in registrov, ki jih vodijo ministrstvo, pristojno za promet, in
               pravni subjekti, ki so vključeni v sistem financiranja integralnih linij. Zaradi
               nedoločnosti področne zakonodaje je poseben sklop sprememb zakona namenjen prepovedi
               kabotaže za vozila 8 plus 1 in manj ter povečanje učinkovitosti razdelitve dovolilnic
               za mednarodni prevoz blaga. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Danilu Antonu
               Rancu.</p>
            </sp>
            <sp who="SDZ7:RancDaniloAnton">
               <speaker>DANILO ANTON RANC (PS SMC):</speaker>
               <p>Spoštovani podpredsednik Državnega zbora gospod Primož Hainz, spoštovani državni
               sekretar mag. Klemen Grebenšek, spoštovane poslanke in poslanci!</p>
               <p>Odbor za infrastrukturo, okolje in prostor je na 14. seji 29. 10. 2015 kot matično
               delovno telo obravnaval Predlog zakona o spremembah in dopolnitvah Zakona o prevozih
               v cestnem prometu, ki ga je Državnemu zboru v obravnavo po skrajšanem postopku
               predložila Vlada. V imenu predlagatelja je državni sekretar na Ministrstvu za
               infrastrukturo mag. Klemen Grebenšek poudaril, da je Ministrstvo za infrastrukturo
               kot upravljavec javnega potniškega prometa odgovorno za zagotavljanje organizacije
               javne gospodarske službe javni linijski prevoz potnikov v notranjem cestnem
               prometu.</p>
               <p>Glede na dejstvo, da koncem letošnjega leta potečejo obstoječe koncesije, na podlagi
               katerih se izvaja gospodarska javna služba linijskega prevoza potnikov, je
               predlagatelj pripravil predlog zakona, s katerim se veljavne koncesije podaljšujejo
               do najkasneje 2. 12. 2019. Poleg te rešitve predlog zakona obsega tudi sklop
               sprememb, ki so namenjene povečanju učinkovitosti izvajanja veljavnega zakona ter
               zagotavljanju ustreznega nadzora nad izvajanjem gospodarske javne službe javnega
               potniškega prometa in nekaterih drugih vrst prevozov. Poudaril je, da se je v zadnjih
               15 letih z ukinjanjem linij javnega potniškega prometa vzpostavila neuravnotežena
               ponudba javnega linijskega prevoza potnikov, zato je nujno, da se na področju
               združevanja in optimiziranja prevoznih ter finančnih virov s spremembo obstoječe
               zakonodaje sistemsko uredi področje integriranih prevozov.</p>
               <p>Predstavnica Zakonodajno-pravne službe Mira Palhaltinger je poudarila, da je
               Zakonodajno-pravna služba predlog zakona preučila z vidika njegove skladnosti z
               ustavo, pravnim sistemom in z zakonodajnotehničnega vidika ter k posameznim členom
               podala določene pripombe, ki so v pretežni meri ustrezno upoštevane v predloženih
               amandmajih koalicijskih poslanskih skupin, k ostalim pripombam pa je predlagatelj
               podal dodatno pisno pojasnilo.</p>
               <p>Predsednik Komisije Državnega sveta za lokalno samoupravo in regionalni razvoj Jernej
               Verbič je poudaril, da komisija podpira predlog zakona. Izpostavil je, da je pretežni
               del razprave ob obravnavi predloga zakona potekal o vsebini 8. člena predloga zakona,
               v katerem se predlaga določilo, da mora imeti voznik pri opravljanju občasnega
               prevoza potnikov med vožnjo v vozilu pogodbo o prevozu oziroma možnost njenega
               izpisa. Izpostavil je, da je v zvezi s to rešitvijo predstavnica Obrtno-podjetniške
               zbornice poudarila, da podpirajo predlagano rešitev v spremenjenem 55. členu, na
               podlagi katere bo moral prevoznik na sedežu podjetja hraniti pogodbo med njim in
               naročnikom dve leti od opravljenega občasnega prevoza. Nasprotujejo pa določbi, da se
               mora pogodba med vožnjo nahajati v vozilu, saj gre po njihovem mnenju za povsem
               neživljenjsko zahtevo, ki jo bo v praksi težko izpolnjevati. V povezavi s tem je
               pozdravil predlog amandmaja za amandma odbora k 8. členu, ki sledi izpostavljenim
               pripombam Obrtno-podjetniške zbornice.</p>
               <p>Brez razprave je odbor sprejel amandmaje poslanskih skupin Stranke Modernega centra,
               Desusa in SD k 1, 4., 5., 14., 15., 16., 17., 22., 23., 26., 28., 32., 36., 45., 46.,
               47., 48., 49. in 50. členu za nova 16.a in 16.b člen ter za novi 48.a člen. Na
               podlagi osmega odstavka 131. člena Poslovnika Državnega zbora pa je odbor sprejel
               tudi tri svoje amandmaje, in sicer k 8. in 41 členu ter za nova 16.a in 16.b
               člen.</p>
               <p>Odbor je nato v skladu s 128. členom Poslovnika Državnega zbora glasoval o vseh
               členih predloga zakona skupaj in jih tudi sprejel. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Sledi predstavitev stališč Poslanskih skupin.</p>
               <p>Gospod Jan Škoberne bo predstavil stališče Poslanske skupine Socialnih demokratov.
            </p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Spoštovani gospod podpredsednik, kolegice in kolegi!</p>
               <p>S predlogom zakona se primarno podaljšujejo koncesije za izvajanje gospodarske javne
               službe javnega potniškega prometa, ki so bile podeljene skladno z zakonom, saj 31.
               12. 2015 potečejo obstoječe koncesije za izvajanje gospodarske javne službe javnega
               potniškega pometa. Ker gre za urgentno nujno zadevo, se torej zakon smiselno sprejema
               po nujnem postopku, čeprav je treba izraziti določeno mero razočaranja, da tovrstne
               zakonodaje, ki je vendar obsežnejša od zgolj podaljšanja koncesij, ne sprejemamo po
               rednem postopku in z več razprave, ki bi naslovila tudi trenutne globalne trende in
               inovacije na področju organiziranja in izvajanja prevozov v cestnem prometu. Ne glede
               na to Socialni demokrati razumemo okoliščine nujnosti sprejemanja tega zakona in
               pričakujemo, da se bo tovrstna razprava v bodoče odvila oziroma nadaljevala.</p>
               <p>Poleg podaljšanja koncesij zakon opredeljuje tudi posamezne vrste prevozov, kot so
               integrirani prevozi, subvencionirani prevozi, posebni linijski prevozi in prevozi na
               klic. Nadalje ureja pravne podlage za elektronsko povezljivost evidenc in registrov,
               ki jih vodijo ministrstvo, pristojno za promet, in pravni subjekti, ki so vključeni v
               sistem financiranja integriranih linij. Tako novela zagotavlja tudi pogoje za
               vzpostavitev kakovostne evidence podatkov o posebnih linijskih prevozih potnikov. Z
               novelo se prav tako zagotavljajo pravne podlage za povečanje učinkovitosti izvajanja
               zakona in zagotavljanje ustreznega nadzora nad izvajanjem gospodarske javne službe
               javnega potniškega prometa in drugih prevozov.</p>
               <p>Ker tako novela zakona nekaterim spremembam navkljub še vedno zagotavlja
               uresničevanje osnovnega cilja opravljanja gospodarske javne službe javnega potniškega
               prometa, to je dostopnost vseh krajev, ne le finančno rentabilnih relacij, bomo
               Socialni demokrati predlog novele zakona podprli. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Franc Trček bo predstavil stališče Poslanske skupine Združena levica.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči. Spoštovani zbor!</p>
               <p>V Poslanski skupini Združene levice predloga zakona ne moremo podpreti. Delni razlog
               naši nepodpori je žal zopet nomotehnične narave. Število členov novele ponovno
               presega tretjino števila členov osnovnega zakona. Vlada je zaradi izredno slabe
               nomotehnične izvedbe predloga zakona ter komentarjev Zakonodajno-pravne službe v kar
               polovici členov amandmirala predlog zakona do neprepoznavnosti, kar je delno povedal
               tudi poročevalec. Glede na spremembe, ki jih predvideva novela, je pa obravnava po
               skrajšanem postopku vsekakor neprimerna. Problematičen je tudi izostanek usklajevanja
               v enem od ključnih členov novele, ki na ravni zakona omejuje pravico do
               subvencioniranja mesečne vozovnice. Novela je bila usklajena le z Gospodarsko
               zbornico Slovenije in Obrtno-podjetniško zbornico, pa še to le delno, ne pa tudi na
               primer z dijaškimi, študentskimi in mladinskimi organizacijami, ki se jih spremembe
               bistveno tičejo. Kot je Vlada sama izpostavila, je eden od ciljev novele prihraniti
               okoli tri milijone na proračunskih postavkah, namenjenih izvajanju subvencioniranega
               prevoza dijakov in študentov ter izvajanju gospodarske javne službe. Leta 2014 je
               bilo temu namenjeno okoli 63 milijonov evrov, letos in v naslednjih dveh letih pa
               zgolj 60. To, da Vlada zaostruje omenjene pogoje, je treba razumeti v širšem
               kontekstu varčevalnih ukrepov, predvsem pa v kontekstu, ki je zdaj še zelo
                  odkrita taktika te vlade, s katerim se začasni ukrepi skušajo
               narediti za trajne.</p>
               <p>V Poslanski skupini Združene levice koalicijo pozivamo, da končno že začnemo
               razpravo, kakšno socialno državo si v Sloveniji želimo. Ta razprava se seveda ne sme
               omejevati zgolj na ozek računovodsko-proračunski pogled. Odpreti moramo tudi
               vprašanje. kakšen javni potniški prevoz potrebujemo v Sloveniji. Izhajajoč iz dejstva
               naraščajočih med in znotraj regionalnih razlik ter vedno slabše mreže še zlasti
               medkrajevnega potniškega prometa, se v Združeni levici zavzemamo za kvalitetni
               integrirani javni potniški promet, ki bo upošteval tudi mobilnostno in sicer družbeno
               prikrajšane skupine prebivalcev. Kvalitetna ter stroškovno in časovno optimalna
               organizacija javnega potniškega prometa spada med osnovne nujne, če hočete tudi
               socialne infrastrukture sodobnih družb, vključno z brezplačnim prevozom za socialo
               najbolj ranljive družbene skupine. Torej ne le za dijake in študente, ampak tudi za
               druge mlade, hendikepirane, brezposelne, upokojence in tudi zaposlene, ki živijo pod
               pragom tveganja revščine. Takšna infrastrukturna razvojna politika tako Združene
               levice kot družb 21. stoletja, ki mislijo lasten razvoj. Za začetek pa bo morala
               koalicija odpreti javno vsebinsko razpravo o svojih predlogih zakonov, saj le tako
               lahko dosežemo kvalitetno normativno ureditev.</p>
               <p>Kot sem povedal že na začetku, Združena levica predloga zakona ne bo podprla. Hvala.
            </p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
            </sp>
            <sp who="SDZ7:DimicIva">
               <speaker>IVA DIMIC (PS NSi):</speaker>
               <p>Spoštovani podpredsednik, spoštovani državni sekretar, kolegice in kolegi!</p>
               <p>Trenutne koncesije za izvajanje gospodarske javne službe javni linijski prevoz
               potnikov notranjem cestnem prometu se iztečejo konec letošnjega leta. Zgolj
               podaljševanje koncesij brez sprememb zakonskih predpisov z namenom optimiziranja
               prevoznih in finančnih virov je morda res nesmiselno. Vendar pa to ne more biti
               razlog, da Vlada s to novelo po skrajšanem postopku poleg podaljšanja uvaja tudi
               številne spremembe. Gre za spremembo več kot tretjine členov osnovnega zakona. S tem
               zakon postaja nepregleden, na kar opozarja tudi Zakonodajno-pravna služba Državnega
               zbora. Pri tem je osnovni namen predlagatelja, da pridobi na času in do 2. decembra
               2019, ko se izteče skrajni rok v skladu z evropsko uredbo, podaljša koncesije. V tem
               času pa naj bi pripravili vse potrebno za izvedbo javnega razpisa za podelitev
               koncesij. Poglejte, na ta javni razpis se naša država pripravlja že kar nekaj časa.
               Več let vodi tudi projekt integriranega sistema javnega potniškega prometa s ciljem
               povezati železniški in avtobusni promet. Sedaj bomo imeli na razpolago dodatna štiri
               leta in v Novi Sloveniji se verjetno upravičeno sprašujemo, ali bomo v tem času
               zmogli opraviti to nalogo v štirih letih. Področje integriranih prevozov je res treba
               urediti celovito, zlasti zaradi neuravnotežene ponudbe javnega linijskega prevoza
               potnikov, ki je na nekaterih področjih zelo slabo pokrito, predvsem na podeželju,
               kjer ni ustrezno organiziranega javnega prevoza potnikov. Novela zakona prinaša sicer
               dobrodošlo pridobitev. To je tako imenovani prevoz na klic. Občine najbolj poznajo
               razmere oziroma potrebe občanov po prevozu iz odročnejših krajev, kjer javni prevoz
               potnikov ni vzpostavljen v okviru gospodarske javne službe javnega linijskega prevoza
               potnikov v notranjem cestnem prometu. Nekatere občine so večkrat izpostavile svoj
               interes za organiziranje in izvajanje teh prevozov in bodo z današnjo spremembo
               zakona to možnost dejansko dobile. S podelitvijo koncesije za izvajanje prevoz na
               klic ali v okviru izvajanja lokalne gospodarske javne službe bodo lahko svojim
               občanom zagotovile prevoze do najbližjih prestopnih točk javnega potniškega prometa.
               Seveda ob tem ne moremo mimo vprašanja, kdo bo za te prevoze zagotavljal finančna
               sredstva. Gre za obveznost občin, pri tem pa na vemo, ali prenos te pristojnosti na
               občine pomeni prenos državne pristojnosti v izvirni delokrog občin ali zgolj tako
               imenovano preneseno pristojnost. Gre tudi za vprašanje, ali pri tem ne gre le za
               prelaganje obveznosti na ramena občin, ki bodo te prevoze sicer z zadovoljstvom
               izvajale, vendar pa je tu poglavitno vprašanje – na čigav račun? Spet so glavno
               vprašanje finančna sredstva. O njih smo na tej redni seji Državnega zbora ta teden
               zelo veliko govorili. Žal brez uspeha za občine, ki jim država iz leta v leto reže
               manjše kose kruha.</p>
               <p>V Novi Sloveniji bomo predlog novele Zakona o prevozih v cestnem prometu podprli,
               vendar pričakujemo, da bo Vlada v tem podaljšanem časovnem obdobju vendarle zmogla
               pripravila zadostno pravno podlago za uvedbo integriranih prevoznih storitev.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Marjan Dolinšek bo predstavil stališče Poslanske skupine Stranke modernega
               centra.</p>
            </sp>
            <sp who="SDZ7:DolinšekMarjan">
               <speaker>MARJAN DOLINŠEK (PS SMC):</speaker>
               <p>Spoštovani predsedujoči, spoštovane kolegice poslanke in poslanci!</p>
               <p>V Poslanski skupini Stranke modernega centra bomo podprli Predlog zakona o spremembah
               in dopolnitvah Zakona o prevozih v cestnem prometu. Leta 2004 so se koncesije za
               zagotavljanje in organizacijo javne gospodarske službe javni linijski prevoz potnikov
               v notranjem cestnem prometu podelile obstoječim prevoznikom na linijah, ki so jih ti
               takrat izvajali, in to brez javnega razpisa. Trenutne koncesije potečejo konec
               letošnjega leta, zato je treba model podaljševanja koncesijskih pogodb iz leta 2004
               prekiniti na način, da se podelijo nove koncesijske pogodbe na podlagi javno
               objavljenega razpisa. Do podelitve koncesij, to je do 2. decembra 2019, je treba
               urediti tudi pravno podlago za uvedbo integriranih prevoznih storitev ter
               pripadajočih pravnih aktov in predpisov.</p>
               <p>Predlog sprememb in dopolnitev Zakona o prevozih v cestnem prometu prinaša kar nekaj
               novosti in koristi za končnega uporabnika storitev. Med drugim ureja pravne podlage
               za elektronsko povezljivost evidenc in registrov, uvaja pojma <q>"integrirana linija"</q> in
               <q>"prevoz na klic"</q>, zagotavlja pogoje za vzpostavitev kakovostne evidence podatkov o
               posebnih linijskih prevozih potnikov ter opredeljuje pogoje, ki morajo biti
               izpolnjeni, da se lahko v okviru posebnega linijskega prevoza potnikov izvede prevoz
               naključnih potnikov. Zaradi slabe ponudbe javnih potniških povezav s prevoznimi
               storitvami letališč se na novo opredelita namen in potreba stalnega izvenlinijskega
               prevoza. Na območjih, na katerih ni možnosti za izvajanje javnega linijskega prevoza,
               se omogoči prevoz naključnih potnikov. Za lažje odločanje o vlagateljevi pravici do
               subvencioniranega prevoza bodo poenotena merila na področju uporabe statusa
               vlagatelja. Status vlagatelja je ustrezno usklajen z merili ministrstva, pristojnega
               za izobraževanje, ter njegovimi evidencami vpisanih dijakov, študentov in udeležencev
               izobraževanja odraslih. Predlog zakona bo tudi zagotovil večjo učinkovitost izvajanja
               zakona ter ustrezen nadzor nad izvajanjem gospodarske javne službe na področju
               javnega potniškega prometa in drugih prevozov. V predlog sprememb je prav tako
               vključena izenačitev nacionalnih pogojev za izpolnjevanje dobrega ugleda za
               pridobitev licence za izvajanje prevozov potnikov in blaga v notranjem cestnem
               prometu s pogoji, ki so določeni v mednarodnem cestnem prometu. Predlog zakona ima
               pozitiven učinek na delovanje lokalnih skupnosti, saj jim daje možnost vplivanja na
               zagotovitev ustreznih standardov javnega potniškega prometa na njihovem območju.</p>
               <p>Ključni razlog za našo podporo predlogu zakona je vzpostavitev pravnih podlag za
               izvedbo integriranih prevoznih storitev, vključno z optimizacijo učinkovitosti in
               stroškov prevozov ter nadzor nad njimi. Gre za eno izmed zavez iz koalicijske pogodbe
               za izboljšanje mobilnosti prebivalstva, povečanje dostopnosti in konkurenčnosti
               javnega potniškega prometa.</p>
               <p>Predlagatelj je predlog zakona ustrezno uskladil z deležniki ter Obrtno in
               Gospodarsko zbornico Slovenije. Prav tako je predlog zakona z amandmaji koalicije
               dopolnjen s predlogi Zakonodajno-pravne službe. Podpira pa ga tudi Komisija Državnega
               sveta za lokalno samoupravo in regionalni razvoj.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Ljubo Žnidar bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:ŽnidarLjubo">
               <speaker>LJUBO ŽNIDAR (PS SDS):</speaker>
               <p>Spoštovani podpredsednik, kolegice in kolegi!</p>
               <p>Konec letošnjega leta, to je čez dober mesec potečejo obstoječe koncesije za
               izvajanje gospodarske javne službe javnega potniškega prometa. Predlagatelj prihaja s
               predložitvijo zadnji trenutek, in to po nujnem postopku. To je postala standardna
               praksa te vlade, kajti večina vseh odprtih zadev se rešuje tik pred potekom zakonsko
               določenih rokov. Ker ni rednega postopka, se s tem onemogoči ali delno se izogne tudi
               širši, tako strokovni kot ostali javnosti pri sodelovanju in pripravi same
               zakonodaje, kar pa seveda ni dobro. Predlagani zakon ponovno podaljšuje koncesije za
               izvajanje gospodarske javne službe potniškega prometa, nadalje pa opredeljuje
               posamezne vrste prevozov, kot so integrirani prevozi, subvencionirani prevozi,
               posebni linijski prevozi, prevozi na klic, in ureja pravne podlage za elektronsko
               povezljivost evidenc in registrov, ki jih vodi ministrstvo, pristojno za promet.</p>
               <p>Na matičnem delovnem telesu za infrastrukturo, okolje in prostor je bilo opozorjeno
               na neživljenjsko določilo, da mora prevoznik v vozilu imeti dodaten dokument, to je
               pogodba o prevozu. V Slovenski demokratski stranki poudarjamo, da je treba med
               prevozi opravljati bolj učinkovit nadzor, saj je veliko nelojalne konkurence. Ob tem
               se je treba izogniti še dodatnim birokratskim postopkom z uvedbo nekih novih
               dokumentov. Zato predlagamo, da se sprejmejo amandmaji matičnega delovnega odbora,
               ker zmanjšuje birokratske postopke in je v praksi lažje uporabljiv.</p>
               <p>V Slovenski demokratski stranki Predlogu Zakona o spremembah in dopolnitvah Zakona o
               prevozih v cestnem prometu ne bomo nasprotovali.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp who="SDZ7:KotnikPoropatMarjana">
               <speaker>MARJANA KOTNIK POROPAT (PS DeSUS):</speaker>
               <p>Spoštovani podpredsednik, spoštovani državni sekretar s sodelavko, spoštovane
               poslanke in poslanci!</p>
               <p>Dovolite mi, da že takoj na začetku predstavitve stališča Poslanske skupine Desus
               povem, da bomo predlog novele Zakona o prevozih o cestnem prometu podprli.
               Ministrstvo za infrastrukturo je kot upravljavec javnega potniškega prometa odgovorno
               za zagotavljanje in organizacijo javne gospodarske službe javnega linijskega prevoza
               potnikov v notranjem cestnem prometu. Zato mora ministrstvo zagotoviti, da se
               gospodarska javna služba nemoteno izvaja tudi po izteku tega leta, ko potečejo
               obstoječe koncesije izvajalcev javnega linijskega prevoza potnikov. Za zagotovitev
               tega pa mora biti urejana ustrezna pravna podlaga, kar ta predlog novele tudi
               prinaša, saj se s predlaganimi rešitvami veljavne koncesije podaljšujejo najkasneje
               do 2. decembra 2019. Predlog zakona obsega tudi sklop sprememb, ki so namenjene
               povečanju učinkovitosti izvajanja veljavnega zakona ter zagotavljanju ustreznega
               nadzora nad izvajanjem gospodarske javne službe, javnega potniškega prometa in
               nekaterih drugih vrst prevozov. Treba je poudariti, da se je v zadnjih 15 letih z
               ukinjanjem linij javnega potniškega prometa vzpostavila neuravnotežena ponudba
               javnega linijskega prevoza potnikov. Zato se v Poslanski skupini Desus strinjamo z
               oceno predlagatelja, da je nujno, da se na področju združevanja in optimiziranja
               prevoznih ter finančnih virov s spremembo obstoječe zakonodaje sistemsko uredi
               področje integriranih prevozov. V ta namen predlog novele uvaja pojma <q>"integrirana
               linija"</q> in <q>"prevoz na klic"</q> ter ureja javne podlage za elektronsko povezljivost
               evidenc in registrov, ki jih vodijo pristojno ministrstvo in pravni subjekti, ki so
               vključeni v sistem financiranja integriranih linij. Zaradi nedorečenosti področne
               zakonodaje je poseben sklop sprememb namenjen tudi prepovedi kabotaže za vozila, ki
               imajo poleg voznikovega sedeža največ 8 sedežev, ter povečanju učinkovitosti
               razdelitve dovolilnic za mednarodni prevoz blaga.</p>
               <p>V Poslanski skupini Demokratične stranke upokojencev Slovenije podpiramo tudi
               rešitve, s katerimi se usklajujejo merila ministrstva, pristojnega za izobraževanje,
               ki opredeljujejo status vlagatelja, ter ministrstva, pristojnega za promet, ki odloča
               o pravici vlagatelja iz naslova statusa vlagatelja. S to uskladitvijo se bodo
               preprečile številne zlorabe dijaškega in študentskega statusa, ki so se dogajale v
               preteklosti, saj se bo onemogočila izdaja subvencionirane vozovnice vlagateljem, ki
               ustreznega statusa nimajo urejenega.</p>
               <p>V Poslanski skupini Desus nas še posebej veseli, da je ministrstvo pri pripravi
               zakona sodelovalo z interesnimi skupinami, kar se je rezultiralo v pripravi in
               sprejetju amandmajev na matičnem delovnem telesu, ki so bili posledica usklajevanj
               predvsem z Obrtno-podjetniško zbornico Slovenije in nekaterimi prevozniki. Naj na
               koncu omenim še dejstvo, da ima predlog zakona pozitivne finančne posledice za
               državni proračun in druga javnofinančna sredstva ter pozitiven vpliv na delovanje
               lokalnih skupnosti, saj jim omogoča vpliv na zagotovitev ustrezne ravni standarda
               javnega potniškega prometa na območju lokalne skupnosti.</p>
               <p>Kot sem že v uvodu napovedala, bomo poslanke in poslanci Demokratične stranke
               upokojencev Slovenije novelo zakona podprli. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje Državnega zbora opravili jutri, 24. novembra, v okviru glasovanj.</p>
               <p>S tem prekinjam 28. točko dnevnega reda.</p>
               <p>Prehajamo na <title>33. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KNJIŽNIČARSTVU V OKVIRU REDNEGA POSTOPKA.</title>
               </p>
               <p>Predlog zakona je obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Julijani Bizjak Mlakar, ministrici za kulturo.</p>
            </sp>
            <sp who="SDZ7:BizjakMlakarJulijana">
               <speaker>MAG. JULIJANA BIZJAK MLAKAR:</speaker>
               <p>Spoštovani predsedujoči, poslanci in poslanke in drugi prisotni!</p>
               <p>Predlog novele zakona o knjižničarstvu spreminja zakon, ki ga je Državni zbor
               Republike Slovenije sprejel jeseni leta 2001. Od uveljavitve veljavnega zakona o
               knjižničarstvu dalje so se pri njegovem izvajanju pokazale nekatere pomanjkljivosti,
               ki so predvsem posledica potrebe po uskladitvi zakonskih določb z drugimi zakonskimi
               predpisi, njihovi prilagoditvi spremenjenim razmeram in zahtevam po poenostavitvi
               določenih administrativnih postopkov. Predlog novele zakona torej prinaša nujne
               spremembe, katerih namen je odpraviti ugotovljene nepravilnosti in izboljšati
               knjižnično dejavnost kot javno službo.</p>
               <p>V okviru postopka priprave predloga novele zakona je bila opravljena vrsta strokovnih
               pogovorov z večino deležnikov, ki jih nujne spremembe zadevajo. Priprava predloga
               zakona je potekala na podlagi usmeritev, ki jih je potrdil Nacionalni svet za
               knjižnično dejavnost. Priprava zakona je trajala več let. V široko javno razpravo o
               predlogu novele zakona, ki je potekala od leta 2013 dalje, je bila vključena večina
               deležnikov. Skladno s sprejetimi pripombami je posebna strokovna komisija oblikovala
               spremenjeno besedilo, ki ga je Ministrstvo za kulturo dalo v javno obravnavo januarja
               2014. V razpravo so bili vključeni z neposrednim povabilom k predložitvi pripomb in
               posredovanjem mnenja, tako nevladne organizacije, predstavniki zainteresirane
               javnosti, predstavniki strokovne javnosti in združenje občin.</p>
               <p>Ministrstvo je besedilo sprememb in dopolnitev zakona predstavilo v letu 2014 tudi na
               številnih javnih razpravah in na strokovnih posvetih. Za razjasnitev izpostavljenih
               predlogov so se predstavniki ministrstva z namenom, da bi oblikovali čim boljši
               predlog besedila zakona o spremembah in dopolnitvah Zakona o knjižničarstvu sestali s
               številnimi deležniki oziroma njihovimi predstavniki. Ministrstvo za kulturo je v letu
               2015 na osnovi pobud iz široke javne razprave oblikovalo spremenjeni predlog besedila
               zakona in ga dalo v ponovno v javno obravnavo, ki je potekala od 6. maja do 5.
               junija. Vesela sem, da smo po dolgotrajnem usklajevanju in iskanju rešitev v interesu
               stroke in druge zainteresirane javnosti uspeli uskladiti vsebino novele z deležniki v
               obsegu, da so upoštevane strokovne rešitve, s katerimi bomo lahko izboljšali delo
               knjižnic pri opravljanju javne službe, zadostili pa smo tudi vsem zakonskim zahtevam,
               kjer so bile opažene pomanjkljivosti veljavnega zakona. Za skupni trud, ki je
               omogočil pripravo še boljšega zakona, h kateremu ste v zaključni fazi zagotovo
               prispevali tudi poslanci, predvsem člani Odbora za kulturo in obe zakonodajni službi,
               tako Vlade kot tudi Državnega zbora, se vam zahvaljujem.</p>
               <p>Predlog novele zakona tako sledi zahtevam Ustavnega sodišča iz leta 2011 in odpravlja
               ugotovljene nepravilnosti glede dovoljenj za vzajemno katalogizacijo. Skladno z
               mnenjem Ministrstva za javno upravo z dne 30. marca 2015 ureja predlog novele zakona
               pred tem manjkajočo pravno podlago za ureditev knjižničnega nadomestila in delovnih
               štipendij. Predlog novele zakona usklajuje določbe glede zbiranja osebnih podatkov
               uporabnikov knjižnic z Zakonom o varovanju osebnih podatkov. Prav tako usklajuje
               določbe za izvajanje knjižnične dejavnosti za tiste knjižnice, ki ne izvajajo
               knjižnične dejavnosti kot knjižnične javne službe, ampak kot javno službo na drugih
               področjih: šolstva, znanosti, kulture, s sistemom, ki velja za izvajanje javnih služb
               na področjih, kjer delujejo. Poleg tega predlog novele zakona tudi usklajuje določbe
               o prekrških z Zakonom o prekrških in upošteva sklep Vlade Republike Slovenije z dne
               14. 10. 2010, ki zadevajo postopek sprejemanja finančnih načrtov posrednih
               uporabnikov, ki sodijo v njihovo pristojnost na način, da opredelijo roke za
               sprejetje finančnih načrtov ter določajo, da soglasja k finančnemu načrtu posrednega
               uporabnika izda pristojna ministrica oziroma minister in ne več Vlada Republike
               Slovenije.</p>
               <p>Predlog novele zakona prinaša še nekatere druge spremembe, ki jih navajamo v spremnih
               tekstih, v zakonu. Hvala lepa za pozornost.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Predlog zakona je obravnaval Odbor za kulturo kot matično delovno telo.</p>
               <p>Za predstavitev poročila odbora dajem besedo podpredsednici gospe Ljudmili Novak.
            </p>
            </sp>
            <sp who="SDZ7:NovakLjudmila">
               <speaker>LJUDMILA NOVAK (PS NSi):</speaker>
               <p>Spoštovani predsedujoči, spoštovana gospa ministrica, kolegice in kolegi!</p>
               <p>Odbor za kulturo je na 7. redni seji 4. novembra 2015 in na njenem nadaljevanju 5.
               novembra 2015 obravnaval Predlog zakona o spremembah in dopolnitvah Zakona o
               knjižničarstvu, ki ga je Državnemu zboru v obravnavo predložila Vlada. Odbor je na
               podlagi 46. člena Poslovnika Državnega zbora 15. oktobra 2015 opravil javno
               predstavitev mnenj, katere namen je bil pridobiti mnenja in stališča strokovne in
               širše javnosti o predlogu zakona.</p>
               <p>Predloženi zakon je z vidika njegove skladnosti z ustavo in pravnim sistemom ter z
               zakonodajnotehničnega vidika preučila Zakonodajno-pravna služba in k njemu podala
               nekatere pripombe. Njena predstavnica je pojasnila, da pri zakonu še obstajajo
               možnosti za njegovo nadgradnjo, žal pa so pri obravnavani noveli omejeni na člene, ki
               se spreminjajo. Opozorila je še, da bi moralo biti iz zakona jasno razvidno, v
               obrazložitvi pa podprto z utemeljenimi razlogi, kakšen koncept zasleduje zakon, saj
               je od tega odvisna tudi ustreznost izvedbe koncepta v nadaljnjih zakonskih
               določbah.</p>
               <p>Svoje mnenje je podala tudi Komisija Državnega sveta za kulturo, znanost, šolstvo in
               šport, ki je predlog zakona podprla. Njen predstavnik pa je med drugim opozoril na
               nedorečenost 20. člena novele zlasti glede opredelitve termina knjižničnega
               nadomestila ter delovnih štipendij, načina za pridobitev javnega pooblastila za
               dodeljevanje delovnih štipendij iz naslova knjižničnega nadomestila, pogojev za
               vodenje in odločanje o dodeljevanju delovnih štipendij, ki jih morajo izpolnjevati
               društva, postopkovnih kriterijev za izbiro društva ter višine knjižničnega
               nadomestila in osnove za njegov izračun.</p>
               <p>V poslovniškem roku so amandmaje vložile poslanske skupine SMC, Desus in SD ter
               Poslanska skupina Nove Slovenije. Razprava je potekala predvsem o knjižničnem
               nadomestilu in delovnih štipendijah. Nekateri razpravljavci so menili, da se z 20.
               členom novele jasno in določno opredeljuje vsebina knjižničnega nadomestila in
               delovnih štipendij ter določa, komu morajo biti prednostno namenjene. V tem okviru se
               določajo tudi kriteriji oziroma pogoji njihovega dodeljevanja, upravičenci postopek
               odločanja o pravici ter pritožbeni organi.</p>
               <p>S strani predstavnika Društva slovenskih pisateljev pa je bilo opozorjeno na tri
               odstopanja, ki so nastala med z njimi usklajenim amandmajem in uradno vloženim
               amandmajem koalicijskih poslanskih skupin. Menil je, da se bo s sprejetjem vloženega
               amandmaja omogočila nestrokovna obravnava kriterija kvalitetne izvirnosti, da bo
               definicija knjižničnega nadomestila časovno nedorečena in arbitrarna, financiranje
               knjižničnega nadomestila pa bo nestabilno. Slovenski ilustratorji, fotografi in
               skladatelji iz zamejstva in sveta pa bodo prikrajšani za pravico do knjižničnega
               nadomestila.</p>
               <p>Zaradi navedenega je bil s strani Poslanske skupine Nova Slovenija predlagan amandma
               za amandma odbora, ki pa na koncu ni bil sprejet. S strani ministrstva je bilo
               pojasnjeno, da so v pismu Društva slovenskih pisateljev navedeni novi predlogi, ki
               jih med usklajevanjem o predlogu zakona še ni bilo, da se je obseg sredstev za
               knjižnično nadomestilo v posameznem letu določil v skladu s sprejetim proračunom in
               da dikcija normativna datoteka osebnih imen ne sodi v zakon, saj bi v nasprotnem
               primeru lahko povzročila težave pri izvajanju zakona.</p>
               <p>Odbor je v skladu s 128. členom Poslovnika Državnega zbora glasoval o členih predloga
               zakona in jih sprejel. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               v katerega so vključeni sprejeti amandmaji.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospa Violeta Tomić bo predstavila stališče Poslanske skupine Združena levica.</p>
            </sp>
            <sp who="SDZ7:TomićVioleta">
               <speaker>VIOLETA TOMIĆ (PS ZL):</speaker>
               <p>Hvala za besedo, predsedujoči. Kolegice in kolegi!</p>
               <p>V Združeni levici Predloga zakona o spremembah in dopolnitvah Zakona o knjižničarstvu
               ne bomo podprli. Ne le, ker vsebinsko ne zagotavlja potrebnih sprememb na področju
               knjižničarstva in ker bodo spremembe prinesle potencialno negativne učinke, ampak
               tudi zaradi načina nastajanja zakonodaje. Že pri prejšnjem zakonu s področja kulture,
               zakonu o avdiovizualnih storitvah, smo opozorili, da takšen postopek pisanja zakona
               kaže, da ni le neoliberalno zategovanje pasu krivo za današnje vse bolj klavrno
               stanje v kulturi. V zadnjem trenutku smo na mizo dobili 14 strani amandmajev
               koalicije. Zakon je bil tako rekoč na novo napisan. Kulturne politike in ukrepi ne
               morejo biti uspešne, če so pripravljene na način, kot sta pripravljena ta zakon in
               prejšnji. Sicer pa je novela zakona o knjižničarstvu problematična tudi z vsebinskega
               vidika. Zaradi varčevalnih ukrepov pri povprečnini za občine dobivamo drugačen način
               usposabljanja za bibliotekarski izpit ter deregulacijo pogojev za dovoljenje za
               vzajemno kategorizacijo in spremenjeni način ugotavljanja izpopolnjevanja pogojev za
               opravljanje knjižnične dejavnosti kot javne službe. Ne gre za odpravo
               administrativnih ovir, ampak za zaostrovanje položaja zaposlenih. Pri poklicu
               bibliotekarja in bibliotekarja pomočnika bo po novem zahtevana dokvalifikacija
               osnovne bibliotekarske vsebine v višini 20 kreditnih točk. Kako bodo zaposleni
               pridobili teh 20 točk? To bodo morale izvajati akreditirane inštitucije, verjetno pa
               bo šlo za plačljive programe, pa čeprav bi z opravljenim bibliotekarskim izpitom
               moral bibliotekar pridobiti vsa strokovna znanja, ki so zahtevana za opravljanje tega
               poklica. Hkrati so v določenih knjižnicah zaželeni in nujni drugi tipi izobrazbe, na
               primer v visokošolskih knjižnicah. V vsakem primeru pa zaposleni pridobijo strokovni
               know-how.</p>
               <p>Ena od ključnih točk zakona je knjižnično nadomestilo. Dejstvo je, da ni enostavno
               razporediti teh sredstev. Interesov je ogromno, in to je seveda razumljivo in
               legitimno. Vendar naloga zakonodajalca ni zagotavljanje interesov posameznih
               struktur. Pripravljavec zakonov mora biti v dialogu s civilno družbo, vendar bi moral
               parlament z obče pozicije zagotavljati družbeno pravičnost in uveljavljati splošni
               interes. Knjižnično nadomestilo bi bilo treba urediti pravično z upoštevanjem tako
               socialne dimenzije kot kreativne oziroma kulturne ter razvojne. In pa seveda
               pravično, glede na različna področja: leposlovje, znanost, prevajalstvo, ilustracija,
               fotografija in tako naprej. Potencialni zgled bi lahko predstavljala ureditev na
               Danskem, kjer so posamični žanri specifično obteženi in se s tem skuša presegati
               logika golega štetja izposoj, a na odboru o tem nismo niti za sekundo razpravljali.
               Posebno pozornost zakonu bi morali nameniti, ker gre za tako pomembno področje, kot
               je knjižničarstvo. Knjižnice so zakladnice. Imajo izjemno pomembno izobraževalno,
               raziskovalno, humanistično, informacijsko, znanstveno, vzgojno, kulturno in tako
               naprej vlogo. Knjižnice so temelj civilizacijskega napredka, njihova razvitost,
               dostopnost in obiskanost pa pomemben indikator kulturne zrelosti in družbenega
               razvoja.</p>
               <p>Vendar spremembe spet ne naslavljajo potrebnih vidikov, niso sistemske narave, kar je
               bilo izpostavljeno tudi v razpravi na odboru, zato v Združeni levici zakona ne moremo
               podpreti. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Ljudmila Novak bo predstavila stališče Poslanske skupine krščanski demokrati
               Nove Slovenije.</p>
            </sp>
            <sp who="SDZ7:NovakLjudmila">
               <speaker>LJUDMILA NOVAK (PS NSi):</speaker>
               <p>Spoštovani!</p>
               <p>Vsebina Zakona o knjižničarstvu je za laike zahtevna, čeprav se dotika vseh nas. Vsi
               uporabniki knjižnic želimo kvalitetne knjižnične storitve. Predlagatelji navajajo, da
               naj bi predlog odpravil ugotovljene nepravilnosti, izboljšal knjižnično dejavnost in
               zagotovil večjo strokovnost ter boljše kompetence strokovnih delavcev, ki opravljajo
               knjižnično javno službo. Vse to s spremembami določb, povezanih s pogoji za izvajanje
               knjižnične dejavnosti, vrsto zahtevane formalne izobrazbe ter spremenjenimi določbami
               za bibliotekarski izpit. Zakon naj bi tudi odpravil administrativne ovire pri
               ugotavljanju in zagotavljanju usposobljenosti strokovnih delavcev knjižnic za
               vzajemno katalogizacijo. Krščanski demokrati obžalujemo, da po treh letih
               usklajevanja in iskanja rešitev predlog zakona ne odgovarja v celoti potrebam
               današnjega časa na področju knjižnične dejavnosti. Zakon bi moral biti vedno nekaj
               korakov pred dejanskim stanjem v knjižničarstvu, očitno pa ni tako. Kar pa smo
               opazili na seji matičnega odbora, je, da se teh sprememb dejansko nihče prav ne
               veseli.</p>
               <p>Nova Slovenija – krščanski demokrati smo v dogovoru z Društvom pisateljev Slovenije
               ter nekaterimi drugimi društvi vložili amandma k 20. in 30. členu predloga zakona, s
               katerima smo predlagali natančnejšo opredelitev knjižničnega nadomestila in delovnih
               štipendij ter določitev krajšega trimesečnega roka za pripravo podzakonskih aktov v
               zvezi za navedenima področjema. Žal ministrstvo ni bilo pripravljeno prisluhniti tem
               predlogom, kar po naši oceni ni dobra popotnica zakonu. Knjižnice bi morale biti po
               našem mnenju napredne in vir novega znanja. Vsem uporabnikom moramo omogočati
               izpopolnjevanje, širjenje obzorij ter kvalitetno preživljanje prostega časa. V tej
               luči krščanski demokrati pozivamo ministrico, da takoj po sprejetju teh dopolnitev in
               sprememb pristopi k pripravi novega, sodobnega zakona, ki bo celovito in pregledno
               uredil področje knjižničarstva.</p>
               <p>Poslanci Nove Slovenije bomo novelo zakona podprli.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Anita Koleša bo predstavila stališče Poslanske skupine Stranke modernega
               centra.</p>
            </sp>
            <sp who="SDZ7:KolešaAnita">
               <speaker>ANITA KOLEŠA (PS SMC):</speaker>
               <p>Spoštovani podpredsednik, gospa ministrica, kolegice in kolegi, lepo
               pozdravljeni!</p>
               <p>Danes obravnavamo Predlog zakona o spremembah in dopolnitvah Zakona o knjižničarstvu
               in dejstvo je, da trenutno veljavni zakon, ki je bil sprejet leta 2001, vsebuje obilo
               neskladij in pomanjkljivosti. Knjižnična dejavnost se je skozi leta razvijala. Hiter
               tehnološki razvoj, novejša informacijska ponudba in zahtevnejše potrebe uporabnikov
               knjižnic pa nujno zahtevajo prilagoditve in zakonske spremembe. Nanje so nas
               opozorili tudi predstavniki strokovne javnosti na javni predstavitvi mnenj, ki ga je
               na predlog Stranke modernega centra pripravil Odbor za kulturo.</p>
               <p>Poglavitne rešitve predloga zakona so izboljšanje knjižnične dejavnosti ter
               zagotovitev večje strokovnosti in kompetenc strokovnih delavcev v knjižničarski javni
               službi. Ob tem se spreminjajo določbe za bibliotekarski izpit in opredelitev
               zahtevane izobrazbe za opravljanje dejavnosti. Spremembe se dotikajo tudi
               poenostavitve in optimizacije postopkov ugotavljanja pogojev za izvajanje knjižnične
               dejavnosti kot javne službe s poglavitnimi cilji: ohranjanje enotnosti knjižničnega
               sistema, izboljšanje pogojev delovanja in ohranjanje financiranja knjižnične
               dejavnosti. Ob vseh predlaganih rešitvah za pripravo optimalne zakonske vsebine pa je
               bilo veliko napora usmerjenega v ureditev knjižničnega nadomestila ter delovnih
               štipendij. Na tej točki smo poskušali uskladiti različna mnenja in zahteve predvsem
               glede kriterijev za dodeljevanje glede upravičencev nadomestila, glede pritožbenega
               organa ter postopkov odločanja o pravici do nadomestila. Predvsem pa smo upoštevali
               utemeljene zahteve stroke, da je treba v zakonu glede knjižničnega nadomestila
               slediti kriteriju kvalitetne izvirnosti. Ob tem smo vse deležnike v postopkih pozvali
               k sodelovanju pri oblikovanju vsebine pravilnika, ki bo omogočal nosilcu javnega
               pooblastila kakovostno odločanje o pravicah. To odločanje namreč ni materija zakona,
               zato se o tem na Odboru za kulturo tudi nismo podrobneje pogovarjali. Kljub določenim
               nesoglasjem, do katerih je prihajalo, pa menimo, da smo s sprejeto spremembo člena o
               knjižničnem nadomestilu le-ta optimalno uskladili.</p>
               <p>V Poslanski skupini Stranke modernega centra predlog zakona o spremembah in
               dopolnitvah zakona o knjižničarstvu podpiramo. Vendar pa bi ob tem želeli opozoriti,
               da se je zakonskega področja knjižničarstva v bližnji prihodnosti treba ponovno
               lotiti. Predlog, ki ga sprejemamo danes, namreč vsebino spreminja v 34 členih, kar je
               premalo za celovito ureditev knjižničarske dejavnosti, kot jo zahtevata čas in
               stroka, in preveč, da bi bila novela zakona ustrezno pregleden zakonski predpis.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Bojan Podkrajšek bo predstavil stališče Poslanske skupine Slovenske
               demokratske stranke.</p>
            </sp>
            <sp who="SDZ7:PodkrajšekBojan">
               <speaker>BOJAN PODKRAJŠEK (PS SDS):</speaker>
               <p>Spoštovani podpredsednik, gospa ministrica, kolegice in kolegi!</p>
               <p>Danes obravnavamo Predlog zakona o spremembah in dopolnitvah Zakona o knjižničarstvu.
               Predlog novele zakona odpravlja nepravilnosti glede dovoljenj za vzajemno
               katalogizacijo, knjižničnemu informacijskemu servisu in nacionalni knjižnici naj bi
               omogočil uveljavitev pravil knjižnične stroke skladno z zakonskimi pooblastili. Na
               podlagi pripomb Ministrstva za javno upravo sprememba vključuje manjkajočo pravno
               podlago za ureditev knjižničnega nadomestila in delovnih štipendij. Predlog novele
               naj bi omogočil optimizacijo postopkov ugotavljanja izpolnjevanja pogojev za
               izvajanje knjižnične dejavnosti kot javne službe ter vodenje knjižnic, ki izvajajo
               javno službo na drugih področjih: šolstvo, znanost, kultura, prilagodil postopek
               spreminjanja letnih finančnih načrtov nacionalne knjižnice, knjižničnega
               informacijskega servisa, odpravil administrativne ovire pri ugotavljanju in
               zagotavljanju usposobljenosti strokovnih delavcev knjižnic za vzajemno
               katalogizacijo. Spremenjen je način usposabljanja za bibliotekarski izpit na podlagi
               zakona in ne več na samoupravnem sporazumu. Zagotovil naj bi večjo strokovnost
               knjižnične javne službe in boljše kompetence strokovnih delavcev, ki opravljajo javno
               knjižnično dejavnost.</p>
               <p>V Slovenski demokratski stranki ugotavljamo, da je ta zakon že star, od leta 2001, da
               so za ta zakon ministrstvo in vse službe porabile veliko časa, skoraj tri leta, tako
               je bila naša velika želja, da bi bil ta zakon lahko veliko boljši oziroma bi dobili
               novi zakon. Glede na to, da je pa ta zakon zastarel in so ti popravki nujni, bomo v
               Poslanski skupini Slovenske demokratske stranke omenjeni predlog zakona podprli.
               Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp who="SDZ7:KovačičMarijaAntonija">
               <speaker>MARIJA ANTONIJA KOVAČIČ (PS DeSUS):</speaker>
               <p>Lep pozdrav! Hvala za besedo. Spoštovani predstavniki Vlade, poslanke in
               poslanci!</p>
               <p>Naj takoj na začetku izrazim zadovoljstvo, da je ministrstvo pripravilo novelo Zakona
               o knjižničarstvu, saj je treba 14 let star zakon prilagoditi obstoječim razmeram,
               odpraviti nekatere pomanjkljivosti ter ga tudi uskladiti z drugimi zakoni. Priprava
               predloga zakona je potekala več let, opravljena pa so bila tudi usklajevanja s
               številnimi deležniki. Veseli nas, da je bila opravljena široka javna razprava, v
               kateri so sodelovali predstavniki nevladnih organizacij, predstavniki strokovne
               javnosti, združenja občin in mnogi drugi. K izboljšanju končnega besedila predloga
               zakona pa je pripomogla tudi javna predstavitev mnenj, ki je prejšnji mesec potekala
               v Državnem zboru.</p>
               <p>V Poslanski skupini Desus menimo, da se bo s sprejetjem novele izboljšalo in olajšalo
               delo na področju knjižnične dejavnosti. Tako bodo med drugim odpravljene
               nepravilnosti glede dovoljenj za vzajemno katalogizacijo. Ustavno sodišče je namreč
               že leta 2011 razveljavilo določbe pravilnika, ki zadevajo prenehanje veljavnosti
               dovoljenj, saj so bile le-te v neskladju z Zakonom o knjižničarstvu. S predlogom
               zakona se ureja tudi podlaga za opravljanje bibliotekarskega izpita. Zakon o
               knjižničarstvu je namreč uzakonil državni bibliotekarski izpit, podrobnejše določbe o
               izpitu pa naj bi določil pravilnik. Ker vrsta in raven izobrazbe strokovnih
               knjižničarskih delavcev nista bili urejeni na ravni zakona, je to predstavljalo oviro
               za sprejetje pravilnika o bibliotekarskem izpitu, ki se še vedno izvaja na osnovi
               samoupravnega sporazuma iz daljnega leta 1980. Zato je pomembno, da se bo zdaj z
               zakonsko določitvijo ravni in vrste izobrazbe strokovnih knjižničarskih delavcev
               omogočilo sprejetje pravilnika o bibliotekarskem izpitu. S tem bodo določeni tudi
               pogoji za vstop v stroko v skladu z razvojem. Predlog novele bo omogočil tudi
               optimatizacijo postopkov ugotavljanja izpopolnjevanja pogojev za izvajanje knjižnične
               dejavnosti kot javne službe ter vodenje razvida knjižnic, ki izvajajo javno službo na
               drugih področjih. Prilagodil se bo tudi postopek sprejemanja letnih finančnih načrtov
               nacionalne knjižnice in knjižničnega informacijskega servisa. Največ pozornosti pa je
               bilo tako na javni predstavitvi mnenj kot tudi na seji matičnega odbora namenjeno
               določbi, ki ureja pravno podlago za dodelitev knjižničnega nadomestila.</p>
               <p>V Poslanski skupini Desus podpiramo kompromisno rešitev, ki jo nastala na podlagi
               usklajevanj z različnimi deležniki in tudi z Zakonodajno-pravno službo. Dopolnjeni
               predlog 20. člena novele natančneje določa knjižnično nadomestilo, ki se izvaja v
               obliki denarnega prispevka živečim avtorjem, in delovne štipendije za ustvarjalnost.
               Hkrati pa se z novelo določa tudi način dodeljevanja sredstev upravičencem.</p>
               <p>Predlog zakona bomo v Poslanski skupini Desus podprli. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Marija Bačič bo predstavila stališče Poslanske skupine Socialnih
               demokratov.</p>
            </sp>
            <sp who="SDZ7:BačičMarija">
               <speaker>MARIJA BAČIČ (PS SD):</speaker>
               <p>Spoštovani gospod podpredsednik, spoštovana ministra in državni sekretarji, kolegice
               in kolegi!</p>
               <p>Slovenija ima zelo razvejan sistem knjižničarske dejavnosti. Knjižnice tako
               predstavljajo nenadomestljivo kulturno dobrino, ki je zlasti prek mreže šolskih in
               splošnih knjižnic dostopna vsakomur. Knjižnice se v digitalni dobi soočajo s
               pomembnimi izzivi. Da bi jim bile kos, mora temu primerno slediti normativni okvir, v
               katerem delujejo. Zakon o knjižničarstvu je eden izmed redkih, ki ne doživlja
               pogostih sprememb. Ob obravnavi tokratnega predloga pa se je izkazalo, da spremembe
               prihajajo kar nekoliko prepozno. V Poslanski skupini Socialnih demokratov podpiramo
               ukrepe, ki so po naši oceni nujni pogoj za nadaljnji razvoj odličnosti na področju
               knjižnične dejavnosti. Ta v mednarodnem prostoru žanje zavidljive uspehe zlasti v
               vzpostavljanju naprednega informacijskega sistema. Tako smo zadovoljni, da se po več
               letih uveljavljajo prizadevanja zlasti knjižničnega informacijskega servisa in
               nacionalne knjižnice, da pridobita pristojnost, da glede vzajemne katalogizacije
               uveljavljata pravila stroke in tako zagotavljata visoko raven kakovosti
               bibliografskih zapisov in vzajemnega kataloga. Spomnimo, da smo na poslanskih klopeh
               predloge urejanja tega področja že imeli, a so bili poskusi 3-krat neuspešni zaradi
               predčasnega prenehanja mandata državnega zbora. Pozdravljamo tudi nekatere druge
               spremembe, zlasti odpravo pripravništva ter druge rešitve, ki odpravljajo nepotrebna
               bremena zlasti občinskih proračunov.</p>
               <p>Na seji matičnega delovnega telesa je bilo največ pozornosti namenjene ureditvi
               knjižničnega nadomestila. Žal iz ustavnopravnih razlogov ni bilo mogoče sprejeti
               predloga, ki ga je oblikovala skupina z Društvom slovenskih pisateljev. Verjamemo, da
               je bil sprejet najboljši možni kompromis ter hkrati izražamo pričakovanje, da bo
               smisel ustrezno zasledovan v postopkih Javne agencije za knjigo. Kot je pokazala
               razprava na javni predstavitvi mnenje in kasneje na odboru, bo Zakon o knjižničarstvu
               kmalu potreben nove nadgradnje. V Poslanski skupini Socialnih demokratov verjamemo,
               da bo v njem tedaj ustrezno rešen tudi status Univerzitetne knjižnice Maribor kot
               druge depozitarne organizacije za arhivski izvod slovenike na klasičnih nosilcih
               zapisa. Pričakujemo pa tudi, da se v splošnih knjižnicah na sistemski ravni
               zagotoviti podpora za večjo dostopnost gradiv vsem osebam s posebnimi potrebami,
               slepim, slabovidnim, osebam s specifičnimi motnjami branja, starejšim osebam, in
               sicer tako, da se poveča število enot prilagojenega knjižničnega gradiva v lahko
               berljivi obliki.</p>
               <p>Spremembe zakona so torej prvi nujni odziv na spreminjajoče se okolje, zato jih bomo
               v poslanski skupini Socialnih demokratov tudi podprli.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu bomo v skladu z časovnim potekom seje zbora opravili jutri, 24.
               Novembra, v okviru glasovanj.</p>
               <p>S tem prekinjam 33. točko dnevnega reda.</p>
               <p>Prehajamo na <title>35. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  GOSPODARJENJU Z GOZDOVI V LASTI REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 21 poslank in poslancev, s prvopodpisanim Jožetom Tankom, zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku vlade mag.
               Dejanu Židanu, ministru za kmetijstvo, gozdarstvo in prehrano.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Spoštovani predsedujoči, spoštovane poslanke in poslanci! Dovolite, da vas lepo
               pozdravim v svojem imenu in v imenu svoje ekipe, ki je tukaj z menoj.</p>
               <p>Sedanje gospodarjenje z gozdovi v lasti Republike Slovenije temelji na podeljenih
               koncesijah. Koncesije so bile podeljene leta 1996 brez javnega razpisa za obdobje 20
               let. Večina teh koncesij je iz tega obdobja in teh koncesij je 18. Za večji del
               gozdov v lasti Republike Slovenije 20-letna koncesijska razmerja potečejo 30. 6.
               2016. Ministrstvo za kmetijstvo, gozdarstvo in prehrano je na podlagi spremljanja
               dosedanjega gospodarjenja z gozdovi v lasti Republike Slovenije, poslovanja Sklada
               kmetijskih zemljišč in gozdov, ugotovitev revizijske smotrnosti upravljanja z
               gozdovi, ki jo je pripravilo Računsko sodišče, ter preučitev rešitev na tem področju
               v državah članicah EU pripravilo predlog sprememb, ki je sedaj pred vami. Dovolite,
               da takoj poudarim, da ta predlog sprememb je najbližje upravljanju in gospodarjenju z
               gozdovi, kakršno je v sosednji Avstriji ali recimo na Bavarskem, ki sta marsikje
               zgled na področju gozdno-lesne verige.</p>
               <p>Predlog sprememb je bil oblikovan na način, da so najprej jasno določena načela in
               cilji gospodarjenja z gozdovi v lasti Republike Slovenije in se v okviru le- opredeli
               takšna organizacijska oblika, ki tem načelom in ciljem najuspešneje lahko sledi.
               Predlog zakona o gospodarjenju z gozdovi v lasti Republike Slovenije zato določa
               ustanovitev nove gozdarske družbe, tako da se omogoči prenos gospodarjenja z gozdovi
               v lasti Republike Slovenije v poslovno okolje, kjer bo mogoče doseganje boljšega
               poslovnega izida ob upoštevanju vseh načel in zavez, ki jih je razvila slovenska
               gozdarska stroka. Z ustanovitvijo nove družbe se zagotovi zlasti boljša učinkovitost
               gospodarjenja z gozdovi v lasti Republike Slovenije ter vzpostavijo dodatni pogoji za
               razvoj celotnega gozdno-lesnega sektorja. Nova gospodarska družba bo sama prodajala
               les. Za izvajanje sečne in spravila lesa v državnih gozdovih bo družba izvajalce
               pridobila na trgu, tako da bo delo v državnih gozdovih še vedno omogočeno
               gospodarskim družbam, ki sedaj izvajajo koncesijo v državnih gozdovih, in tudi drugim
               gospodarskim subjektom, ki opravljajo storitve s področja izkoriščanj gozdov. Možnost
               izvajanja vseh del v državnih gozdovih bodo tudi v bodoče in zlasti v bodoče v
               prihodnje imeli usposobljeni in opremljeni hribovski in gorski kmetje. Enakopravne
               možnosti vsem zainteresiranim za izvajanje del v državnih gozdovih bodo zagotovljene
               z upoštevanjem določil javnega naročanja.</p>
               <p>Dovolite, da vam predstavim nekaj ključnih ciljev. Ob upoštevanju načel trajnostnega
               večnamenskega in sonaravnega gospodarjenja z državnimi gozdovi dosegati čim večji
               donos. Prispevati k vzpostavitvi in razvoju gozdno-lesnih verig, k promociji lesa in
               lesnih proizvodov ter oblikovanju zelenih delovnih mest. Dolgoročno povečevati
               površino državnih gozdov, prispevati k doseganju ciljev razvoja podeželja, zlasti
               ohranjanja kmetij in podeželja v gorskem in hribovskem svetu z omejenimi možnostmi
               gospodarjenja. Prispevati k doseganju ciljev ohranjanja narave ter na področju
               gozdov, gozdarstva in lesarstva omogočiti usposabljanje strokovnega osebja ter
               podpirati izobraževanje in znanstveno raziskovalno delo. Nova gospodarska družba bo
               za pravico do gospodarjenja gozdov v lasti Republike Slovenije plačevala delež od
               prihodkov v tako imenovani gozdarski sklad, ki je namenjen zlasti obveznosti,,
               povezanih s postopkom denacionalizacije gozdov ter z izplačilom odškodnin zaradi
               nezmožnosti uporabe vrnjenih gozdov, financiranju nakupa gozdov, sofinanciranje
               ukrepov na območju Natura 2000 v zasebnih gozdovih, gradnji in vzdrževanju lokalne
               cestne infrastrukture na območju občin, v katerih ležijo državni gozdovi, in
               promociji trajnostnega in večnamenskega gospodarjenja z gozdovi, rabe lesa in lesnih
               izdelkov ter gozdno-lesnih verig. Glede novoustanovljene družbe je posebej treba
               poudariti, da je edini družbenik nove gospodarske družbe Republika Slovenija brez
               možnosti vstopa novih družbenikov. Družba za gozdove v lasti Republike Slovenije
               pridobi le pravico do gospodarjenja, gozdovi ostajajo v lasti Republike Slovenije.
               Pričakovani pozitivni učinki so naslednji: večja transparentnost poslovanja bo
               zagotovljena pri oddaji del v gozdu in predvsem pri izvedbi prodaje državnega lesa.
               Celotna količina lesa bo pod enakimi pogoji na voljo vsem zainteresiranim kupcem.
               Pogoji bodo znani in javno objavljeni in v naprej bo znana okvirna količina in
               struktura gozdno-lesnih asortimentov, kar naša lesna industrija tudi potrebuje. Prav
               zanesljiva dobava in možnost dolgoročnih pogodb je tisto, kar daje tudi možnost za
               hitrejši razvoj lesne industrije. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
            </sp>
            <sp who="SDZ7:DimicIva">
               <speaker>IVA DIMIC (PS NSi):</speaker>
               <p>Spoštovani predsedujoči, minister s sodelavci, kolegice in kolegi!</p>
               <p>Obravnavamo, vsaj po našem mnenju, zelo pomemben zakon. Slovenija nima nafte, ima pa
               gozdove. Naša strateška surovina je les. Koncesijske pogodbe, sklenjene z nekdanjimi
               upravljavci na podlagi Zakona o skladu kmetijskih zemljišč in gozdov, ki v naravi
               predstavljajo pretežni del površine vseh gozdov v lasti Republike Slovenije, se bodo
               iztekle sredi prihodnjega leta. Po njihovem prenehanju sedaj veljavna zakonodaja
               predvideva nadaljnje podeljevanje koncesij za izkoriščanje gozdov v lasti Republike
               Slovenije. V Novi Sloveniji opozarjamo, da to ne bi bilo dobro. Sistem koncesij je
               slab. Nezadovoljstvo strokovne javnosti in deležnikov pri upravljanju z gozdovi v
               lasti Republike Slovenije se z iztekanjem dolgoletnih koncesij veča. Izplen države od
               koncesionarjem je prenizek. To je le ena izmed ugotovitev revizije Smotrnost
               upravljanja gozdov, ki jo je pripravilo Računsko sodišče Republike Slovenije v
               revizijskem poročilu 18. maja 2012.</p>
               <p>Ministrstvo za kmetijstvo, gozdarstvo in prehrano se je že drugič na to
               nezadovoljstvo odločilo odgovoriti s Predlogom zakona o gospodarjenju z gozdovi v
               lasti Republike Slovenije, katerega glavna rešitev je ustanovitev državnega podjetja
               Slovenski državni gozdovi, d. o. o. Na to podjetje naj bi se s Sklada kmetijskih
               gozdov in zemljišč preneslo upravljanje z gozdovi na površini 234.986 hektarjev.
               Gospodarjenje z gozdovi, ki ga prevzema novoustanovljena družba, po besedah
               predlagatelja zakona obsega naloge upravljanja, razpolaganja in pridobivanja
               gozdov.</p>
               <p>Krščanski demokrati smo načeloma proti vmešavanju države v gospodarstvo. Predlog
               Vlade, da se gospodarjenje z gozdovi prenese na državni deoo, je za nas sporen.
               Utegnil pa bi biti tudi sporen z vidika nedovoljenih državnih pomoči po predpisih
               Evropske unije. Ustanovitev novega deooja v stoodstotni državni lasti je po našem
               mnenju nesmotrna. 20 milijonov vloženega denarja je v kriznih razmerah za nas sporno.
               To predvideno podjetje niti še nima poslovnega načrta. Bojimo se, da Ministrstvo za
               kmetijstvo, gozdarstvo in prehrano precenjuje donosnost gozdov v tem času.
               Nasprotujemo tudi možnosti, da državni podjetje najema visoka posojila s poroštvom
               države. Preveč podobnih propadlih zgodb smo že videli. Predlagatelju zastavljamo
               vprašanje: Kje bo državni podjetje skladiščilo les? To v resnici ni tako preprosto,
               kot se zdi, in javnost tega ne ve, zato se tudi ne zaveda, kako škodljiv je ta
               projekt za slovensko državo. Pravne nevednosti javnosti se snovalci tega zakona močno
               zavedajo. Les se namreč lahko na daljši rok skladišči v bazenih z vodo. Če bodo
               kupljene hlode kar nekje odložili, bodo lahko čez nekaj časa od tam odpeljali
               kvečjemu humus. Po naših informacijah slovenski trg ni zmožen zagotoviti takšnega
               odjema, kot ga predvidevajo predlagatelji zakona. Omenjeno trditev je dokazalo stanje
               na lesnem trgu po katastrofalnem žledolomu. Na trgu so viški lesa, les propada, in
               kar je najpomembneje, mu v teh časih pada tudi cena. Predlog zakona sicer omenja
               vzpostavitev gozdno-lesnih verig, ampak ne vsebuje konkretnih vzvodov za njihovo
               vzpostavitev. Menimo, da se bodo vzpostavile same od sebe – ali ne?</p>
               <p>Vsi smo prejeli kar nekaj dopisov slovenskih občin v zvezi s predlogom tega zakona.
               Nekatere občine niso zadovoljne s predvidenim deležem denarja, ki ga zanje predvideva
               zakon. To je 25 % letnega nadomestila od državnih prihodkov od prodaje lesa. Obenem
               pa občina Kočevje kar naravnost predlaga, naj bo sedež državnega podjetja v Kočevju.
               Kaj naj si ob tem mislimo?</p>
               <p>Krščanski demokrati nismo le kritični, ampak imamo tudi alternativni predlog za
               ureditev področja. Upravljanje z gozdovi naj ostane v okviru sklada, ki bo v
               nasprotnem primeru kmalu ugasnil. Sklad naj preide s sistema koncesij na javne
               razpise. Razpisane enote pa naj bodo manjše, oddelki na primer. S tem se bo omogočilo
               domačim, tudi manjšim izvajalcem dobre pogoje in možnosti za uspeh na razpisu. Poleg
               tega naj se v okviru razpisa določi obvezna sanitarna sečnja. Krščanski demokrati
               predlagamo še nekaj. Za vstop v javni razpis naj se zahteva bančna garancija. Pogoje
               za to pa je po našem prepričanju, da se mora nujno finančno in kadrovsko okrepiti
               Sklad kmetijskih zemljišč in gozdov, Zavod za gozdove in inšpekcijske službe, kar bo
               omogočilo ustrezno upravljanje gozdov v Republiki Sloveniji.</p>
               <p>Poslanska skupina Nove Slovenije – krščanskih demokratov bo v prvi obravnavo
               glasovala proti predlogu zakona, ker si ne želimo novega TEŠ 6. Če pa bo zakon
               sprejet, bomo matičnemu odboru predlagali sklic javne predstavitve mnenj o predlogu
               zakona, saj želimo omogočiti čim širši strokovni in ostali zainteresirani javnosti
               predstavitev svojih stališč glede predlaganega zakona.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Bojan Dobovšek bo predstavil stališče Poslanske skupine nepovezanih poslancev.
            </p>
            </sp>
            <sp who="SDZ7:DobovšekBojan">
               <speaker>DR. BOJAN DOBOVŠEK (PS NP):</speaker>
               <p>Hvala. Spoštovani vsi, ki spremljate to sejo!</p>
               <p>Kako pomemben je gozd za Slovenijo, lahko gledamo skozi zgodovino in lahko vidimo, da
               je pomembnost Slovenije prav v vodi in gozdu. Če pogledamo Slovenijo, to je zelena
               dežela, če pogledamo iz zraka, in to nam priznajo vsi tujci. Prav zaradi tega
               prihajajo k nam. In bodočnost Slovenije, kreiranje politike je prav na gozdu.
               Zgodovinsko, če pogledamo, Švedsko. Zakaj se je Švedska razvila? Zato ker je imel
               kralj vizijo in politiko, zasadil je gozd in čez sto let so zgradili švedsko
               mornarico, ki je vzdignila Švedsko v velesilo, kar danes je. Drug primer je iz
               novejše zgodovine. Imamo baltske države, ki so dopustile golosek in uničenje gozda
               ter ekološko katastrofo. Mi v sedanjem primeru nimamo kreirane politike, kaj in kako
               si želimo, po kakšnem vzorcu in kakšnem modelu želimo: ali želimo švedski model ali
               želimo baltski model. Mi nismo do sedaj kreirali politike o tem, kam Slovenija v
               bodočnosti želi. Ampak po mojem mnenju je vizija Slovenija v vodi in lesu kot
               strateških surovinah.</p>
               <p>Predlagani model je prepozen. Če sprejmemo zakonodajo sedaj, menim, da v dorečenem
               času ne bomo mogli izvesti predlaganega modela, predvsem zaradi tega ker še ne vemo,
               koliko in kako bomo skladiščili ta les, kar je že bilo omenjeno. Predvideni so
               stroški, ki so zelo veliki, nimamo še prostora in opreme. Če samo pogledamo, če
               hočemo izvesti cel projekt transparentno, kako bomo izvedli javna naročila ob
               sedanjih postopkih, ki so dolgi. Problem, ki se nakazuje, je tudi v delovni sili. Kaj
               si želimo – ali želimo dolgotrajno povrniti tisto, kar smo že imeli pred 20 leti, 40
               tisoč delovnih mest v lesni industriji, zmanjšano na okoli 10 tisoč, kar imamo sedaj.
               Jaz menim, da je politika Slovenije, da pridobimo nova delovna mesta, in v lesni
               industriji bi jih lahko dobili. Predlagani projekt gre bolj v drugo smer, in sicer
               tisto, da bomo prodali na panju, se pravi, da bodo v bodoče tudi tujci lahko kupovali
               samo les in spet ne bomo imeli tiste dodane vrednosti, kar je bistvo naše politike
               upravljanja z gozdovi. Še bolj pa se bojim tega, da bodo delo namesto Slovencev
               opravljali tujci kot poceni delovna sila. Pa mogoče niti ne bomo pobrali davkov od te
               delovne sile, kajti podjetja bodo registrirana v tujini ali pa bodo celo delali na
               črno. Moramo upoštevati tudi kritike nevladnih organizacij, ki opozarjajo, kaj se na
               tem področju lahko zgodi in kako pomembna je lesna industrija za Slovenijo. Opozoril
               bi tudi na kritike SAZU, ki pravi, da moramo skrbeti za biološko amortizacijo. Prav
               biološka amortizacija je bila po drugi svetovni vojni zelo pomembna za razvoj lesne
               industrije v Sloveniji.</p>
               <p>Glede na navedeno mislim, da je bolje, da začasno podaljšamo sistem koncesij, s tem
               da se vsi strinjamo, da je takšen sistem slab in ni primeren zaradi
               netransparentnosti in vsega, kar spremlja zdajšnjo dejavnost. Vendar bi kljub temu
               ocenil, da je bolje, če podaljšamo za nekaj časa obstoječi sistem in res vizionarsko
               postavimo nov sistem z vsemi varovalkami, da ne bomo stanja še poslabšali. Prenašanje
               sistemov iz tujine, da, ampak ob upoštevanju lokalnih vrednot. Se pravi, sistem, ki
               deluje v Avstriji ali pa v neki drugi državi, mogoče pri nas zaradi lokalnih navad ne
               more delovati, s tem da v danem projektu ocenjujem, da imamo pomanjkanje ocene stanja
               sedaj v Sloveniji, stanja v državah, ki so primerljive, in kaj od tega se da prenesti
               in aplicirati, seveda z dodatki, na naš sistem.</p>
               <p>Zaradi navedenega v tej prvi obravnavi v Poslanski skupini nepovezanih poslancev
               predloga ne bomo podprli. Je pa predlog osnova za širšo razpravo in kreiranje
               politike do gozda in lesne industrije in samo na podlagi tega bomo lahko kreirali
               nova delovna mesta, kar je prihodnost Slovenije. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Danilo Anton Ranc bo predstavil stališče Poslanske skupine Stranke modernega
               centra.</p>
            </sp>
            <sp who="SDZ7:RancDaniloAnton">
               <speaker>DANILO ANTON RANC (PS SMC):</speaker>
               <p>Spoštovani podpredsednik Državnega zbora Primož Hainz, spoštovani minister Židan,
               spoštovani državni sekretar Marenče, spoštovane kolegice in kolegi!</p>
               <p>Imam priložnost, da danes zastopam stališče poslanske skupine, panogo dokaj dobro
               pozna, ker sem dolgo deloval in bi rad najprej mogoče malo nazorno prikazal, o čem se
               sploh pogovarjamo. Tukaj vidite obesek, predstavljajte si, da na vsako sekundo v
               evropskih gozdovih zraste en milijon takšnih kockic, in predstavljajte si tudi to, da
               je to ogromna količina naravnega bogastva lesa, ki nam ga podarja sonce na osnovi
               fotosinteze. Da bom še bolj nazoren, kaj se dogaja v naših domačih gozdovih, naj vam
               povem, da bo v času moje predstavitve stališča Poslanske skupine Stranke modernega
               centra zraslo 80 kubikov lesa. Seveda me pa ob tej priložnosti zelo skrbi, kaj bo s
               temi slabimi tremi kamioni lesa se zgodilo. Praksa je namreč taka, da en kamion
               ostane v gozdu, kjer ga pojedo lubadarji, en kamion ga izvozimo, en kamion pa mogoče
               predelamo doma. Seveda pa ga veliko tudi pokurimo, kar je dodatna neracionalnost. Naj
               nazorno prikažem v nasprotju s predhodnimi stališči, da bo Poslanska skupina Stranke
               modernega centra podprla zakon, ki je v obravnavi. In ta shema nazorno prikazuje,
               zakaj je to pomembno, zakaj je to potrebno, in to smo v naši poslanski skupini v
               celoti prepoznali. Gre za tako imenovano krožno gospodarstvo, kjer na eni stran gozd
               producira les, ki se potem v celotni reproverigi predela v izdelke z dodano
               vrednostjo. In to je priložnost, ki je Slovenija do zdaj ni znala izkoristiti.
               Mislim, da je ta zakon dobra osnova, da se to po 20 letih slabe prakse to končno tudi
               zgodi.</p>
               <p>V Poslanski skupini stranke modernega centra in koalicijski partnerji smo se namreč
               že v koalicijski pogodbi zavezali k povezovanju gozdarstva in lesne industrije,
               spodbujanju domače predelave lesa v izdelke z višjo dodano vrednostjo, oživitvi
               slovenske lesne industrije in zelenih investicij, k večjemu k izkoristku gozda kot
               najbogatejšega naravnega vira v Sloveniji in v vertikalnem povezovanju gospodarskih
               družb v gozdno-lesne verige. V skladu s koalicijskimi zavezami, deklariranimi v
               trajnostnem razvoju Slovenije, pametni specializaciji, navsezadnje tudi strategij
               SDH, akcijskim programom Les je lep Zakon o gospodarjenju z gozdovi določa
               ustanovitev družbe, ki bo povezovala gozdarstvo in lesno industrijo in zagotovila
               oživitev lesnopredelovalne industrije. Sedanje gospodarjenje z gozdovi v lasti
               Republike Slovenije temelji namreč na koncesijah za izkoriščanje gozdov, ki so bile
               leta 1996 podeljene za 20 let brez javnega razpisa gozdarskim izvajalskim podjetjem.
               20-letne koncesijske pogodbe za večji del gozdov v lasti Republike Slovenije se
               namreč iztečejo 30. 6. 2016, zato je nujno vzpostaviti nov poslovni model, ki bo
               ponovno povezal gozdarstvo in lesno industrijo. V tem 20-letnem obdobju je bila
               pretrgana gozdno-lesna veriga. Prišlo je do propada lesne industrije, celulozne
               industrije in izgube preko 30 tisoč delovnih mest. Naj ponazorim to tudi s
               konkretnimi številkami. V tem 20-letnem obdobju je nastalo kar za 8,8 milijard
               negativnih okoljskih učinkov in gospodarske škode zaradi izgube delovnih mest,
               negativnih posrednih učinkov na druge panoge v celotni reproverigi. Iz navedenih
               razlogov zakon vzpostavlja podjetja za gospodarjenje z gozdovi in za predelavo lesa v
               izdelke z visoko dodano vrednostjo. Nujno je, da država ponovno prevzame upravljaje z
               državnimi gozdovi, saj se bo s tem okrepil razvojni potencial lesa kot vir naravnega
               bogastva. Okrepile pa se bodo tudi primerjalne prednosti na področju lesno
               predelovalne industrije. Zavedamo se, da je lesna industrija v svetovnem in evropskem
               merilu, prav tako pa je tudi v Sloveniji in Avstriji ena tradicionalnih proizvodnih
               panog. Naj na primeru ponazorim. Evropski lesnopredelovalni sektor obsega več kot 230
               milijard evrov letne realizacije in zaposluje 3 milijone ljudi v 380 tisoč podjetjih.
               Cilj gospodarske družbe za upravljanje z gozdovi in z gozdno-lesno verigo bo torej
               upravljanje gozdov v lasti Republike Slovenije v skladu z načeli preglednosti,
               vzpostavitev in razvoj gozdno-lesnih verig, učinkovito upravljanje državne lastnine
               skladno s cilji nacionalnega gozdnega programa, veljavno zakonodajo in načrti za
               gospodarjenje z gozdovi, oblikovanje zelenih delovnih mest, prispevati k doseganju
               ciljev razvoja podeželja in upoštevati javni interes predvsem na varovalnih območjih
               narave.</p>
               <p>Ključno je, da vlogo medresorskega povezovanja prevzame države in po pravilih
               korporativnega upravljanja poskrbi za ponovno vzpostavitev gozdno-lesne verige. Po
               podatkih Statističnega urada Slovenije ima Slovenija med sosednjimi državami največ,
               kar 0,6 hektarov gozdne površine na prebivalca, in je med najbolj gozdnatimi v
               Evropi. Letno bi lahko posekali 6 milijonov kubikov lesa, vendar zaradi nepovezanosti
               gozdarstva in lesne industrije posekamo okrog 3 milijone, od tega izvozimo blizu 2
               milijona hlodovine in tudi lesnih ostankov brez dodane vrednosti. V Poslanski skupini
               Stranke modernega centra smo prepričani, da je treba bolje izkoristiti gozd kot
               najbogatejši naravni vir Slovenije ter pospeševati domačo predelavo lesa v izdelke z
               visoko dodano vrednostjo. Zavzemamo se za oživitev lesnopredelovalne industrije ter
               vzpostavitev gozdno-lesnih verig.</p>
               <p>V Poslanski skupini menimo, da je Predlog zakona o gospodarjenju z gozdovi v lasti
               Republike Slovenije primeren za nadaljnjo obravnavo, vendar bomo v postopku nadaljnje
               obravnave tudi podprli morebitne amandmaje, ki bi v skladu s korporativnim
               upravljanjem v podjetju za gospodarjenje z gozdovi še okrepili medresorsko
               povezovanje in enakopravno zastopanje gozdarstva in lesne industrije. Na osnovi
               slabih izkušenj iz dosedanjih praks v upravljanju z gozdovi in tudi s težavami
               gozdno-lesne verige bomo torej v poslanski skupini podprli ta zakona v nadaljnji
               obravnavi. Mislim, da je skrajni čas, da nekaj ukrenemo in preprečimo nadaljnje
               nastajanje gospodarske škode, saj bi bila le-ta ob enakih pogojih gospodarjenja v
               nadaljnjih 10 letih dodatne 4,4 milijarde evrov. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:LisecTomaž">
               <speaker>TOMAŽ LISEC (PS SDS):</speaker>
               <p>Predsednik, hvala za dano besedo. Minister z ekipo, kolegi, kolegice, lep pozdrav v
               imenu Poslanske skupine SDS!</p>
               <p>Nekaj dejstev, ko so na oblasti leve vlade. Želja po širjenju nacionalnega interesa,
               kar plačajo davkoplačevalci, širjenje velikih na račun majhnih, širjenje države na
               račun zasebnega, veliko vloženih sredstev v projekte brez učinka in žalostna zgodba s
               področja koncesij. Mene osebno koncesije na področju gozdarstva spominjajo na
               koncesije na področju dimnikarstva – megla, megla, brez razpisov, brez evidenc, brez
               nadzora, plačajo pa državljani in državljanke.</p>
               <p>V Poslanski skupini SDS v prvi obravnavi ne bomo podprli predlaganega zakona, ker
               menimo, da je neprimeren za nadaljnjo obravnavo. Pa dovolite na začetku nekaj
               razlogov, zakaj smo se tako odločili, seveda pa bomo, če boste predvsem koalicijski
               poslanci potrdili nadaljevanje zakonodajnega postopka, v nadaljevanju razložili tudi
               nekaj naših predlogov, ki menimo, da bi ta zakon občutno izboljšali. Če tega zakona
               ne bomo občutno izboljšali, bomo dobili še en slab primer slabega zakona, ki bo imel
               še slabše praktične učinke.</p>
               <p>Okvir gospodarjenja z gozdovi in delovanje deležnikov na področju gozdarstva je
               opredeljen z Zakonom o gozdovih. Zato bi po našem mnenju morali najprej sprejeti
               vsebinske prilagoditve tega zakona in šele po sprejetju tega zakona urejati
               upravljanje državnih gozdov. Ali pa morda vse skupaj kar združiti. V krovnem zakonu
               je posebno pozornost treba nameniti gozdovom, katerih potencial je, kot danes vsi
               ugotavljamo, slabo izkoriščen. Ti neizkoriščeni gozdovi pa so temeljni izziv in
               potencial bodoče uspešnosti slovenske gozdno-lesne verige, o kateri veliko govorimo,
               a malo naredimo. Predlog zakona, ki je pred nami, zmotno in zavajajoče utemeljuje
               spremembe ureditve gospodarjenja z gozdovi v lasti Republike Slovenije na način, da
               bo nova gospodarska družba dosegala boljše poslovne rezultate v primerjavi s
               koncesijskim upravljanjem z gozdovi. Trenutno donos v državnih gozdovih znaša skoraj
               30 %. V letu 2014 je bilo zaznati odmik zaradi žledu, a je kljub temu donos dosegel
               20 %, ki pa ga ministrstvo v predlogu zakona opredeljuje kot temeljni cilj pri
               upravljanju z državnimi gozdovi. Torej – kje je tukaj napredek? Vsi pa vemo, da imamo
               Zavod za gozdove, Sklad kmetijskih zemljišč in gozdov, GG, različne nadzorne
               inštitucije. Ampak kar naenkrat bomo dobili novo podjetje kjer se bosta cedila med in
               mleko, kar je po našem mnenju zgrešeno in napačno. V predstavitvi zakona o
               gospodarjenju z gozdovi v Republiki Sloveniji je zmotno in zavajajoče predstavljena
               ocena finančnih posledic. O tem še malo v nadaljevanju. 20 milijonov za vzpostavitev
               po našem mnenju strankarskega podjetja, ki mu bomo dali še 20 milijonov evrov
               državnih poroštev za njegov razvoj. Skratka, 40 milijonov za nekaj, kar v takšni ali
               drugačni obliki že imamo, ampak ker očitno ni dovolj dobro za posameznike,
               strankarske veljake in verjetno še koga, bomo ustanovili novo državno podjetje. Tudi
               v Sloveniji imamo slabe izkušnje z različnimi verigami. Ko danes govorimo o verigi na
               področju lesnega in gozdnega razvoja, vemo, da je pri teh verigah veliko piarja,
               veliko vrženih sredstev pa slab izkupiček. Če s slovenskim zajtrkom rešujemo
               lokalnega kmeta, smo storili premalo. Če z vzpostavitvijo državnega podjetja mislimo,
               da rešujemo lesno in gozdarsko verigo, naredimo premalo, predvsem pa narobe.</p>
               <p>Predlog, ki je pred nami, tudi ne ponuja strategije razvoja gozdarstva, kar bi moral
               biti eden ključnih momentov, ne ponuja poenostavljanja gospodarjenja z gozdovi in ne
               združuje številnih ustanov na tem področju, ampak v pravni red vnaša nov pravni
               subjekt. Skupna višina poroštev je prevelika za to, kar že imamo, da bi si šli neko
               novo igrico. Še več. Predlog zakona ne ponuja rešitve za nemoteno oskrbo slovenske
               lesnopredelovalne industrije. V krovnem zakonu je treba narediti ključen korak naprej
               v celostnem posodabljanju procesov na področju aktivnega gospodarjenja z gozdovi, ne
               glede na lastništvo, ter sočasno reševati ključne probleme gozdarstva in lesarstva v
               Sloveniji, ki pa jih po mnenju SDS ta zakon ne rešuje. Skratka, če bo zakon
               uveljavljen, bo od 1. 7. 2016 delo v gozdovih v lasti Republike Slovenije po našem
               mnenju zastalo. Tu pa sta ključni dve vprašanji, in sicer za koliko časa bo zastalo
               delo v državnih gozdovih in kdo bo nosil odškodninske, torej finančne pa tudi
               politične posledice. Zakaj tako menimo? Praznina izkoriščanja gozdov bo nastopila
               zaradi izteka koncesijskih pogodb, novega nosilca izkoriščanja državnih gozdov pa
               zaradi zaostanka z javnimi razpisi še ne bo. Zastavlja se vprašanje, kako in na
               kakšen način bomo rešili časovno zanko Predlog predvideva novo gospodarsko družbo, ki
               naj bi prevzela v upravljanje državne gozdove. Ampak, spoštovani, vse to že imamo. Še
               več, če se morda spomnite, je Vlada Republike Slovenije pod vodstvom Janeza Janše 27.
               junija 2012 sprejela akcijski načrt za povečanje konkurenčnosti gozdno-lesne verige v
               Sloveniji do leta 2020 s promocijskim sloganom Les je lep. Potem pa je zgodba
               zastala. Več kot očitno pa je, da želi ministrstvo tik pred iztekom koncesijskih
               pogodb narediti nekaj novega in se očitno pri tem ne zaveda večplastnega pomena
               gospodarjenja z državnimi gozdovi, da ne omenimo, da bodo očitno ti državni gozdovi,
               da je intenca tako zakona kot tudi ministrstva, da se ta delež poveča, torej gre to
               na račun majhnega in zasebnega. Dejstvo je, da se ministrstvo s tem predlogom zakona
               obnaša kot slab gospodar, zamuja procesne roke, vezane na predčasno in učinkovito
               izkoriščanje gozdov v lasti Republike Slovenije, želi vzpostaviti neučinkovit in
               nepregleden sistem upravljanja z državnimi gozdovi, zapostavlja denacionalizacijske
               postopke in s tem podaljšuje proces vračanja premoženja denacionalizacijskim
               upravičencem in, kot sem že rekel, želi povečati – in ne zmanjšati – delež državnih
               gozdov. Spet se gremo nacionalni interes.</p>
               <p>Zanimiva pa je tu tudi vloga Stranke modernega centra. Ko je leta 2014 prišel v javno
               obravnavo zakon, je večina njihovih poslancev rekla, kako so proti temu zakonu. Tudi
               to očitno ne bo preprečilo glasovanja <q>"za"</q> zakon s strani poslancev SMC, da so v
               evropski liberalni stranki Alde. Pa me zanima, ali se zavedajo, kakšno je njihovo
               stališče na tem področju, ali višanje državnih deležev tudi na področju gozdov ali pa
               bolj liberalen sistem. Tako se boste morali enkrat, spoštovani poslanci in poslanke
               SMC, odločiti, ali boste pristopili k evropskim socialistom ali pa vztrajali s figo v
               žepu v evropski skupini Alde. V Poslanski skupini SDS tudi verjamemo, da bodo
               pripombe, ki že prihajajo na ta zakon s strani Gospodarske zbornice, Sklada
               kmetijskih zemljišč, sindikata gozdarstva, tudi posameznih občin, v nadaljevanju
               doživele še večji bum. Zato se strinjamo s Poslansko skupino Nove Slovenije, ki je že
               napovedala javno predstavitev mnenj o tem zakonu.</p>
               <p>V Poslanski skupini SDS se nam pojavlja tudi vprašanje, ali je kljub uspešni praksi v
               določenih drugih evropskih državah v Sloveniji smiselno ustanavljati novo državno
               podjetje, za katero pa vemo, kakšna je njihova uspešnost v praksi – slovenska
               tajkunska privatizacija obstoječih uspešnih podjetij, slaba gospodarska rast in škoda
               delavcem. Skratka, ena nova rešitev, ki bo naredila slabo prakso.</p>
               <p>Minister Židan je že ob nastopu svojega mandata leta 2013 v Državnem zboru dejal, da
               bi po preteku sedanjih koncesij nove koncesije podelil gozdno-lesnim verigam. Po
               žledolomu je potem najprej razmišljal o ustanovitvi državnega podjetja zgolj za odkup
               lesa v zasebnih gozdovih, aprila 2014 pa je pripravil zakon o ustanovitvi državnega
               podjetja, ki pa ga takratna koalicija oziroma Vlada po nujnem postopku ob koncu
               mandata le ni želela sprejeti in poslati v Državni zbor. Sedanja vlada je predlog
               zakona sprejela oktobra 2015. V najboljšem primeru bo omenjeni predlog zakona sprejet
               ob koncu zime oziroma v začetku pomladi prihodnje leto. Državno podjetje pa je nato
               treba ustanoviti, postaviti vse organe, od vodstva naprej, s 1. julijem pa naj bi po
               mnenju predlagateljev to podjetje prevzelo gospodarjenje z državnimi gozdovi, kar je
               ne samo glede na slovensko prakso, ampak tudi teoretično, če preberemo predlog
               zakona, nemogoče. Ob tem pa je seveda treba pridobiti še kader, poslovne prostore,
               opremo, izvesti javne razpise, najti prostore za skladiščenje lesa in tako naprej.
               Zanima nas tudi, ali gre morda pri tem za zavestno zavlačevanje z namenom, da se
               onemogoči podaljšanje koncesijskih pogodb brez razpisa za sedanje gozdarske veljake,
               kar se tudi pojavlja v javnosti. Za ustanovni kapital je v zakonu, kot že rečeno,
               predvidenih 20 milijonov evrov, a v predlogu zakona ni nobenega dokumenta, ki bi
               utemeljil to višino predvidenih sredstev, le da bomo kupili neke stroje. In kot že
               vsi vemo, veliko že obstaja, to bi bilo treba povezati, ne pa kar tako čez palec dati
               nekemu podjetju 20 milijonov evrov na lepe oči. Še bolj je presenetljivo, da se v
               predlogu zakona predvideva še 20 milijonov evrov poroštvenih obveznosti, kar je sicer
               všečna politična floskula, z ničemer pa se v praksi niti v teoriji ne definira, v kaj
               naj bi poniknil denar, prejet s krediti, zavarovanimi z državnimi poroštvi.
               Pričakovali bi tudi, da Vlada predhodno sprejme vsaj strategijo razvoja gozdarstva in
               lesne industrije, če že ne Zakona o gozdovih. Glavni kompleksi državnih gozdov, kar
               je tudi problematično, so na območjih, kjer ni veliko možnosti za zaposlitev
               prebivalcev. Upravljanje družbe tudi ne sledi določbam Zakona o Slovenskem državnem
               holdingu, katerega primarni cilj je ločitev funkcije države, lastnice kapitalskih
               naložb, od drugih funkcij države in tako preprečiti nasprotje interesov, izkrivljenje
               konkurence na trgih in neenakomerno obravnavo gospodarskih družb. Ne moremo se
               znebiti občutka, da je predlog zakona zavestno poslan prepozno v obravnavo, brez
               strategije, brez poslovnega načrta, mimo določb ostalih zakonov, sprejeman v časovni
               stiski po načinu Vzemi ali pusti brez potrebnih finančnih podatkov in utemeljitev.
               Tako si bo minister Židan po našem mnenju ustvaril kadrovski in finančni fevd s 40
               milijoni evri, čigar talci bodo državni gozdovi in državni interes. Vsi pa vemo, kdo
               to plača.</p>
               <p>Če bo šel zakon v nadaljnjo obravnavo, predlagamo, da ne bo izgledalo resnično to kot
               strankarski projekt, da se pri sestavi organov družbe omogoči sodelovanje vsakokratni
               opoziciji. Če je dolgoročno poslovanje družbe sploh cilj posameznikov v koaliciji, je
               tak dodaten nadzor pri družbi, ki naj bi gospodarila z našim obnovljivim bogastvom,
               nujen. Prav tako bi po našem mnenju k boljšemu upravljanju pripomogla tudi
               ustanovitev svetovalnega odbora pri nadzornem svetu po bavarskem vzoru, v katerega bi
               bili vključeni predstavniki različnih skupin z interesom na področju državnih gozdov.
               Verjetno bi še lahko našteval, pa bom pustil še nekaj časa kolegom, da povedo svoje
               mnenje.</p>
               <p>Kot že rečeno, v prvi obravnavi bomo v Poslanski skupini SDS nasprotovali nadaljnji
               obravnavi tega zakona. Na žalost pa ne vlagamo veliko upov v to, da se bo tekom
               obravnave zakon tako korenito spremenil, da bo tako na teoretičnem, predvsem pa na
               praktičnem delu izvedljiv, da bo omogočena slovenskim državnim gozdovom rast, ob tem
               pa da bodo vsi deležniki, ki jih je kar veliko v slovenski lesnopredelovalni
               industriji, imeli nekaj od tega podjetja. Spoštovani minister, upamo, da se motimo.
               Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp who="SDZ7:KopmajerBenedikt">
               <speaker>BENEDIKT KOPMAJER (PS DeSUS):</speaker>
               <p>Spoštovana podpredsednica, spoštovani minister z ekipo, kolegice in kolegi, lep dober
               dan!</p>
               <p>Naj stališče Poslanske skupine DeSUS k Predlogu zakona o gospodarjenju z gozdovi v
               lasti Republike Slovenije začnem z nekaj malega statistike. V Republiki Sloveniji
               gozdovi pokrivajo več kot 1,1 milijon hektarjev, kar predstavlja nekaj manj kot 60 %
               površine naše države. Od tega je 80 % gozdov v zasebni lasti, 20 % pa v lasti
               Republike Slovenije, kar znaša nekaj manj kot 235 tisoč hektarjev gozdov.
               Gospodarjenje z gozdovi v zasebni lasti se precej razlikuje od gospodarjenja z
               državnimi gozdovi. Tako je na primer v zasebnih gozdovih dejanski posek nižji od
               načrtovanega, podobno je z vzgojitvemi in varstvenimi deli. V državnih gozdovih pa se
               gojitveni načrti in predvideni poseki praviloma v celoti izvedejo. Od leta 1996 so
               državne gozdove upravljali koncesionarji, večinoma gozdarsko izvajalska podjetja, ki
               so koncesije dobila brez javnega razpisa za dobo 20 let. Sredi prihodnjega leta se
               tako večina teh 20-letnih koncesij izteče. Rezultati analiz dosedanjega gospodarjenja
               z državnimi gozdovi, rezultati poslovanja Sklada kmetijskih zemljišč in gozdov ter
               ugotovitve revizije smotrnosti upravljanja gozdov s strani Računskega sodišča so
               pokazali, da takšno koncesionarsko upravljanje ni bilo vedno najbolj gospodarno,
               pregledno, donosno za državo in učinkovito, kar predstavlja dovolj tehten razlog za
               pripravo predloga zakona, ki je danes predmet splošne razprave. Na voljo je bilo kar
               nekaj možnosti, kako z državnimi gozdovi po izteku koncesij gospodariti naprej. Tako
               je Vlada prek pristojnega ministrstva za kmetijstvo, gozdarstvo in prehrano
               predlagala nov zakon o gospodarjenju z gozdovi Republike Slovenije. Poglavitna
               rešitev, ki jo predlog zakona prinaša, je ustanovitev gospodarske družbe Slovenski
               državni gozdovi, d. o. o., ki naj bi prevzela vlogo večine dosedanjih
               koncesionarjev.</p>
               <p>Poslanci in poslanke Poslanske skupine Desus smo prepričani, da je smiselno
               gospodariti z državnimi gozdovi v okviru enovite gospodarske družbe. Razloge za
               takšno rešitev vidimo v kompleksnosti gospodarjenja z gozdovi ter nujnosti
               enakovrednega zagotavljanja njihovega gospodarskega, ekološkega in socialnega pomena.
               Prepričani smo, da bo gospodarjenje v novem poslovnem okolju v celoti prinašalo
               boljše rezultate.</p>
               <p>Poslanska skupina in stranka Desus smo aktivno sodelovali pri pripravi predloga
               zakona. Z našimi predlogi smo želeli predvsem prispevati k večji transparentnosti,
               gospodarnosti in javnosti dela nove družbe. Prizadevali smo si, da se državno
               podjetje Snežnik v novo družbo vključi kot kapitalska naložba. Prav tako smo želeli,
               da je predstavnik ministrstva za okolje in prostor vključen nadzorni svet nove
               družbe. Na naš predlog so se v besedilu zakona zapisale tudi večje zaveze v zvezi z
               ustvarjanjem pogojev za razvoj gozdno-lesnih verig. Prav tako pa so bili delno
               upoštevani naši predlogi pri oblikovanju primerne višine letnega nadomestila, ki ga
               družba plačuje Republiki Sloveniji v tako imenovani gozdni sklad, ter primerni višini
               letnega nadomestila, ki ga prejmejo občine, v katerih ležijo državni gozdovi. Po naši
               oceni predlog zakona tako omogoča bolj pregledno in gospodarno upravljanje z
               državnimi gozdovi, zagotavljanje večjega obsega in zanesljivost oskrbe slovenskega
               trga z gozdno-lesnimi asortimenti. Prav tako bo predlog zakona po našem mnenju
               omogočil vsem gospodarskim subjektom enakovredno možnost pridobitve surovine, torej
               lesa iz teh gozdov, večje sodelovanje med deležniki vzdolž gozdno-lesne verige,
               razvoj tako imenovanih zelenih delovnih mest ter omogočil bistveno lažje in bolj
               učinkovito uresničevanje vrste drugih ciljev s področja javnih koristi gozdov ter
               ohranjanje narave.</p>
               <p>Poslanke in poslanci Poslanske skupine Desus predlog zakona ocenjujemo kot velik
               napredek pri gospodarjenju z gozdovi v lasti Republike Slovenije, zato ga bomo v prvi
               obravnavi podprli. Kljub temu pa ostaja nekaj odprtih vprašanj, ki po naši oceni še
               niso ustrezno urejena, zato bomo za drugo obravnavo pripravili predloge amandmajev,
               na katere bomo vezali tudi našo nadaljnjo podporo predlogu zakona. Tako lahko že v
               naprej napovem amandmaje določbam, ki določajo višino letnega nadomestila, ki ga bo
               morala družba plačevati Republiki Sloveniji od prodaje lesa iz državnih gozdov, prav
               tako pa bomo amandmirali določbo, s katero se ureja višina letnega nadomestila, do
               katerega imajo pravico občine, v katerih ležijo državni gozdovi. Sicer pa kot sem že
               napovedal, bomo poslanke in poslanci poslanske skupine Desus predlog zakona v prvi
               obravnavi podprli. Pri drugi obravnavi pa bo naša podpora odvisna od tega, kateri
               naši predlogi bodo sprejeti in z amandmaji vključeni v zakon. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo in lep pozdrav tudi v imenu Poslanske skupine Socialnih
               demokratov.</p>
               <p>Obravnava predloga zakona o gospodarjenju z gozdovi v lasti Republike Slovenije pada
               v čas, ko se srečujemo z iztekom koncesijskih pogodb, ki potečejo v letu 2016 in te
               pogodbe je sklenil Sklad kmetijskih zemljišč in gozdov Republike Slovenije z
               obstoječimi trenutnimi koncesionarji. Gre za 20-letno obdobje, ko se srečujemo z
               dejstvom, da se je v Sloveniji praktično podrla ali pa zelo osiromašila
               lesnopredelovalna industrija. V tem obdobju sta ta proces ustvarjanja nove države in
               tudi prenos družbene lastnine v državno in zasebno zagotovo zelo dobro izkoristila
               tako sosednja Avstrija kot tudi Italija, s katerimi so vzpostavljene zelo dobre
               prodajne poti za prodajo slovenskega lesa. Zato so ta hip oči javnosti izjemno oprte
               v zakon, ki ga danes obravnavamo, in ali bomo vendarle uspeli ta trend zaustaviti.
               Zavedati pa se moramo, da se danes pogovarjamo o vsega 20 % gozdov, ki so v lasti
               države, 80 % pa je v zasebni lasti. Oboje skupaj tvori zagotovo izjemen potencial za
               razvoj Slovenije, zato je zelo pomembno, da se zavedamo, da sta gozd in les dejansko
               strateški dobrini, kajti skoraj 65 % površine Republike Slovenije dejansko pokriva
               gozd. Ravno iz zavedanja, da gre za izjemno strateško in pomembno surovino za razvoj
               Slovenije, se predlaga ustanovitev gospodarske družbe Slovenski državni gozdovi v
               izključni lasti Republike Slovenije, ki svojega deleža ne more deliti ali prenesti na
               drugo osebo. To je zelo pomembno, kajti zavedati se moramo tudi, da gozd nima samo
               tržne vrednosti in ni pomemben samo zaradi komercialnih interesov, kar se velikokrat
               izjemno poudarja, ampak gre tudi za socialno, ekološko in seveda ekonomsko funkcijo
               gozda. Če se Vlada odloči za to, da ustanovi podjetje v državni lasti, to ne pomeni,
               da posega v gospodarsko sfero na način, da jo omejuje pri razvoju. Nasprotno, zaveda
               se dejstva, da gozd in les predstavljata socialno, ekološko in ekonomsko kategorijo,
               zato je velika odgovornost na Vladi, da to tudi ohranja v prihodnosti.</p>
               <p>V novo podjetje bo kot stvarni vložek vložena tudi kapitalska naložba Republike
               Slovenije, in sicer gre za družbo Snežnik, ki je eden od koncesionarjev, ki že
               opravlja delo v državnih gozdovih. Hkrati je to tudi družba, ki dejansko ima izkušnje
               tako s sečnjo, spravilom, predelavo in tudi prodajo lesa. Zato bo vključitev podjetja
               Snežnik v novo družbo izjemno koristna, kajti model, ki je že vzpostavljen v tem
               podjetju, je zagotovo eden tistih postopkov, s katerimi lahko pridemo do gozdno-lesne
               verige in do tako želenih zelenih delovnih mest. Naj spomnim, da smo pred
               osamosvojitvijo na področju lesne predelovalne industrije in gozdarstva zagotavljali
               30 tisoč delovnih mest v Sloveniji. Sam Snežnik tudi zaradi svoje lokacije lahko
               izjemno pomembno vpliva na uspešnost delovanja nove gospodarske družbe, saj je
               lokacija praktično v osrčju državnih gozdov, ki segajo od Turjaka do Kolpe, pa preko
               Kočevskega roga do Krke. To je strnjen kompleks državnih gozdov in ključno bo, kako
               se bo gospodarilo v tem prostoru in kako se bo organizirala kompletna dejavnost ravno
               v tem delu. Železnica bo ena od tistih komponent, ki bodo v Sloveniji ključne tudi za
               uspešno delovanje lesno-predelovalne verige, tako so mnogi akterji, ki so zelo
               pomembni za to, da dejansko ponovno vzpostavimo lesno-predelovalno verigo, zunaj
               gozda. In tudi vsi ti akterji bodo morali v določenem roku realizirati investicije in
               svoj razvojni pogled na povezovanje Slovenije z infrastrukturo. Sredstva, ki se
               ustvarjajo s prodajo okoli 1,2 milijona kubičnih metrov lesa, se bodo delila tako na
               državo kot na občine. Državna sredstva se bodo zbirala v proračunskem skladu za
               gozdove, preko katerega se bodo potem namenjala sredstva tako za nadaljnje ohranjanje
               gozdov, nakup gozdov, tudi do poravnave obveznosti, ki nastajajo znotraj
               gospodarjenja z gozdovi, in iz tega sklada se bodo zagotavljala sredstva tudi
               občinam, v katerih se nahajajo državni gozdovi.</p>
               <p>Mislim, da je ob tej priložnosti treba tudi zelo jasno povedati, da bo pomemben
               prehod iz koncesionarskega gospodarjenja z gozdovi na podjetje v državni lasti, kajti
               narava pravzaprav neusmiljeno opozarja na to, da nam ne pušča prav veliko časa za
               razmišljanje ali pa iskanje variant. Dejstvo je, da tako žled kot tudi lubadar, s
               katerim se srečujemo v zadnjem obdobju, kaže na to, da je zelo pomembno celovito in
               celostno gospodarjenje z gozdovi, ne samo z državnimi, ampak tudi zasebnimi. Tukaj je
               zagotovo še eno zelo veliko odprto vprašanje, kako zagotoviti še učinkovitejše
               gospodarjenje prav z vsemi gozdovi. Ampak če se pogovarjamo o državnih, bo ravno
               zaradi vseh teh naravnih izzivov, ki so trenutno izjemno prisotni, zelo pomembno,
               kako bo potekal prenos del iz koncesionarskih podjetij v to novo podjetje, kajti ne
               nazadnje gre tudi za velik potencial delavcev, ki so usposobljeni za delo v gozdu,
               gre tudi za velik potencial strojne opreme, gre tudi za velik potencial lokacij, kjer
               je možno deponirati tak les in obvladovati potem nadaljnje postopke za predelavo in
               prodajo lesa.</p>
               <p>To so zagotovo izzivi, ki bodo pred novim podjetjem ključni, če želimo vzpostaviti
               uspešno gospodarjenje z gozdovi in tudi začeti z bistveno učinkovitejšim postopkov za
               vzpostavitev lesnopredelovalne verige v Sloveniji. Če želimo vzpostaviti
               lesnopredelovalno verigo v Sloveniji v večjem obsegu, kot je to danes, moramo
               opozoriti tudi na to, da bo treba vložiti bistveno več sredstev tudi v
               lesnopredelovalno industrijo. Brez vlaganja v lesnopredelovalno industrijo in s
               sredstvi samo iz državnih gozdov to ne bo mogoče, ne bodo vzpostavljene poti, da ne
               bo treba slovenskega lesa prodajati v tujino. Torej, vložiti sredstva v posodobitev
               tehnologije in s tem tudi izboljšati konkurenčnost lesnopredelovalne industrije bo
               ključno za uspešno delovanje tudi tega podjetja in tudi za to, da se v Sloveniji
               resnično izkažemo tudi na političnem področju kot tisti, ki se zavedamo, da je gozd
               in les strateška surovina za Slovenijo. Vendar brez vlaganj v eno in v drugo
               dejavnost dejansko ne bo šlo. Zato bo nova finančna perspektiva, ki je pred nami,
               zagotovo izjemno pomembna za naše odločitve, ali bomo ta sredstva vložili v
               lesnopredelovalno industrijo ali ne.</p>
               <p>V Poslanski skupni Socialnih demokratov menimo, da je predlagani zakon primeren za
               nadaljnjo obravnavo in dejansko lahko predstavlja dobro podlago za to, da odpremo
               novo poglavje v zgodovini Slovenije, s tem da bo les postal eden od ključnih
               dejavnikov našega razvoja v prihodnosti. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Združena levica, zanjo gospa Violeta Tomić.</p>
            </sp>
            <sp who="SDZ7:TomićVioleta">
               <speaker>VIOLETA TOMIĆ (PS ZL):</speaker>
               <p>Hvala za besedo, predsedujoča. Spoštovani minister in ministrska ekipa, kolegice in
               kolegi!</p>
               <p>Državne gozdove v Sloveniji danes upravljajo zasebna podjetja, ki so nastala iz
               privatiziranih, nekdaj družbenih gozdnih gospodarstev. Ta podjetja, od katerih so
               nekatera obdržala ime Gozdno gospodarstvo, nekatera pa ne, so leta 1996 dobila
               20-letne koncesije za izkoriščanje državnih gozdov. Dobički, ki so jih zasebniki
               dolga leta kovali na račun nizkih koncesij, ki so jih plačevali državi, in visokih
               cen lesa predvsem v sosednjih državah, so bili bajni. Občine, ki so za delo v
               občinskih gozdovih najemale ta ista podjetja, so zato za les iz občinskih gozdov
               iztržile tudi več kot 2-krat toliko, kot je iztržila država. Ker je cena lesa tudi v
               sosednjih državah, predvsem v Avstriji, nekoliko višja kot pri nas, boljši pa so tudi
               plačilni pogoji, se je večina visokokvalitetnega lesa iz državnih gozdov izvažala.
               Nekdaj cvetoča domača lesnopredelovalna industrija je zaradi tega in tudi zaradi
               tajkunskih zgodb počasi propadala. V 20 letih od osamosvojitve se je število
               zaposlenih v tej branži zmanjšalo s približno 40 tisoč na zgolj 11 tisoč ljudi. Za
               primerjavo, Avstrijci so v skoraj istem času zaposlenost v panogi povečali s 53 tisoč
               na 77 tisoč ljudi. Da je sedanji koncesijski sistem slab in nevzdržen, je znano že
               dalj časa. Na to so že davno opozarjali mediji, na to je leta 2012 opozorilo tudi
               Računsko sodišče, in to v predlogu zakona, ki ga obravnavamo, priznava tudi Vlada. In
               ne samo to, datum izteka največjih koncesij je znan že od leta 1996 – kar 19 let. To
               je zelo veliko časa za pripravo poglobljenih študij in pripravo najprimernejšega
               modela upravljanja z državnimi gozdovi. Petino stoletja časa je ta država imela, da
               pripravi optimalno ureditev, ki bo nadomestila obstoječi koncesijski sistem. Bili so
               posveti, konference, okrogle mize, veliko predlogov in veliko razprav. In vendarle
               konkretnih študij, ki bi pokazale primerjalne prednosti modela upravljanja
               predlaganega v zakonu, predlagatelj zakona ni predložil. Pol leta pred iztekom
               koncesij vlada zdaj predlaga zakon, ki je le olepšana verzija tistega, ki je bil pred
               enim letom v Državnem zboru že zavrnjen. S tem postavlja celotno politiko pred
               ultimat: vzemi ali pusti.</p>
               <p>Ampak na to v Združeni levici ne moremo pristati. Zakon uvaja državno podjetje v
               obliki deooja, za katerega se je v preteklosti že izkazalo, da je idealna oblika
               ugrabitve države. Neoliberalna ideologija nevmešavanja države v gospodarstvo je
               privedla tako daleč, da ta državna podjetja, ki upravljajo z državno lastnino,
               dobivajo denar iz državnega proračuna in milijonska državna poroštva, na koncu pa
               delujejo kot država v državi in so popolnoma nedotakljiva. Kar je seveda logično, saj
               so to družbe z omejeno odgovornostjo. Odgovorne pa so seveda predvsem same sebi. Od
               upravljanja državnega premoženja pa imajo na koncu koristi žal le posamezniki,
               namesto da bi jih imeli vsi državljani. S tem zakonom takšen model vlada uvaja tudi v
               upravljanje z gozdovi v državni lasti. Zakonska rešitev, ki je pred nami, nima
               nikakršnih strokovnih podlag. Zdi se, da vlada z nedorečenostjo poslovnega načrta, s
               strategijo upravljanja, akta o ustanovitvi družbe, pogodbe med družbo in državo
               stvari namenoma pušča odprte za plenjenje različnih lobijev. Načrt porabe denarnega
               vložka 20 milijonov evrov, ki jih bo država namenila ustanovitvi družbe, obsega samo
               eno stran formata A4. Vse številke pa so ocenjene samo približno ali, kot po domače
               rečemo, čez prst.</p>
               <p>V Poslanski skupini Združene levice takšnega Predloga zakona o gospodarjenju z
               gozdovi v lasti Republike Slovenije ne bomo podprli, ker menimo, da do izteka
               koncesij, to je do junija 2016, modela, ki ga zakon predlaga, ni mogoče vzpostaviti
               in da bo zaradi prekinjene dobave surovine domačim lesnopredelovalnim podjetjem
               prišlo do velike gospodarske škode. In kdo bo za to škodo sprejel odgovornost? Da bi
               se temu izognili, menimo, da bi bilo bolje nemudoma začeti pripravljati rešitev, ki
               bi prodajo lesa iz državnih gozdov po izteku koncesij omogočila kateri od obstoječih
               inštitucij, ki razpolagajo s potrebnim znanjem za izvajanje te dejavnosti. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava o
               predlogu zakona.</p>
               <p>Besedo ima gospod Ivan Škodnik, pripravi naj se gospod Matjaž Han.</p>
            </sp>
            <sp who="SDZ7:ŠkodnikIvan">
               <speaker>IVAN ŠKODNIK (PS SMC):</speaker>
               <p>Hvala lepa za besedo, gospa podpredsednica. Lepo pozdravljeni, gospod minister s
               svojo ekipo, Spoštovane poslanke in poslanci in seveda vsi tisti, ki vam je les blizu
               in ga imate radi.</p>
               <p>Danes pa tudi v naslednjem prihodnjem mesecu bomo v tem državnem zboru in drugih
               dvoranah veliko razpravljali o lesu, kaj narediti. Nekateri so me danes pravzaprav
               presenetili, ker imajo nekako nezaupanje v neko stvar, že na začetku bi jo radi
               preprečili. Jaz pa mislim, da je stvar pripravljena v taki meri, da je ne smemo
               preprečiti, ampak jo v nadaljevanju v razpravah dodati s takimi členi, ki bodo
               pripomogli, da bo ta zakon pripomogel k temu, da se bo ta gozdno-lesna veriga razvila
               do te mere ali pa še celo bolje, tako kot so delali lesarji, ko so bili povezani z
               gozdarji pred 30, 40. leti. Naj začnem na začetku z besedo okrog te nafte, ko večkrat
               govorimo, da je Slovenija nima, ima pa les, ampak lesa ima v izobilju. Nafte bo nekoč
               zmanjkalo, lesa pa ne bo, če ga bomo pravilno sekali. Les raste na novo, vsako leto
               imamo prirast in vemo, da ga pridelamo veliko manj, kot je ta prirastek. Velike
               zaloge imamo predvsem v zasebnih gozdovih. Jaz bi se malo ozrl na Avstrijce. So pred
               nami, nimajo neke bistvene krize, znajo delati, se soočajo s problemi, rešujejo
               probleme in mi bi se morali od njih tudi nekaj naučiti. Poglejte, v Avstriji je
               prirastek lesa trikrat manjši na prebivalca, kot je v Sloveniji. Ampak vgradijo pa ga
               v izdelke trikrat več na prebivalca kot v Sloveniji. Tukaj bi se morali malo
               zamisliti.</p>
               <p>Druga stvar je zaslužek. V Avstriji zaslužijo delavci, ki delajo v lesni industriji,
               približno dvakrat več kot v Sloveniji. Iz tega bi lahko sklepali, da je delovna sila
               v Avstriji bistveno višje branže, kot je v Sloveniji. Ampak kljub temu se v Avstriji
               splača delati, v Sloveniji se pa nič ne splača delati.</p>
               <p>Jaz bom poskušal v drugem delu prikazati, praktično je kolega Danilo, s katerim sva
               se tudi pripravljala in je bilo danes tudi nekako očitano, da je Stranka modernega
               centra kriva za nadaljevanje tega, da pa smo bili najprej proti temu. Jaz bi rekel,
               da nismo bili v tem nikoli proti temu. Midva sva se s kolegom zelo trudila, nekako
               prikazovala svoj namen in svojo vizijo tega zakona, kako bi lahko to vključili v
               gozdno-lesno verigo. Tako so nam tudi kolegi poslanci sledili in moram reči, da smo
               to zadevo pripeljali do te mere, da v koaliciji ni nekih večjih odstopanj. To moram
               zagotovo reči. Če bomo pa takole, kot kolegi iz opozicije rečejo, <q>"pridite od besed k
               dejanjem"</q>. Jaz mislim, da je sedaj čas, ko moramo priti od besed k dejanjem.
               Velikokrat smo se pogovarjali na Odboru za kmetijstvo, kjer smo obravnavali teme
               podeželja, da se stvari nič ne spremenijo. Ugotavljamo pa vsi, da so gozdovi pri nas
               v Sloveniji in da so razporejeni ravno na podeželju. In če bomo mi to zadevo
               speljali, bomo lahko na tem področju zaposlili ogromno mladih in veliko število
               delavcev, s tem pa bomo zagnali to lesno industrijo. Ampak vzporedno, če bomo
               ohranjali podeželje, bomo ohranjali tudi turizem. To je pa druga panoga. Lesarstvo in
               turizem se mi zdita zelo povezana. Če ne bomo podprli tega, potem tudi tistega
               drugega ne bomo imeli. Če ne bomo ohranjali prebivalstva na podeželju, potem nas je
               lahko strah, kaj bodo počele naslednje generacije. Vsi vemo, da se razvijajo centri,
               velika mesta, sedaj ko imamo pa priložnost, da bi pa vendarle za podeželje lahko
               nekaj naredili, pa nekako obračamo hrbet. Zadeva je v tem, da so gozdovi po celi
               Sloveniji, ne samo na nekem območju, tako kot smo se včasih s kakšnim zakonom tukaj
               ubadali, pa so nekateri poslanci prisluhnili nekemu lokalnemu interesu. To je čisto
               logično. Ampak tukaj gre za celo Slovenijo. To se moramo nekako v tem smislu
               zazreti.</p>
               <p>Ta zakon o gospodarjenju z gozdovi v državni lasti v Sloveniji je nekako zelo
               definiran. Tisti, ki ste ga brali, ste lahko videli, da so vse stvari zelo dobro
               dorečene do hloda, da je vse znotraj, kar se pač dogaja v gozdu, sonaravno
               gospodarjenje z gozdom, kot gozdarji velikokrat rečejo, s tem zakonom veliko
               pridobilo. Ampak v zakonu je vendarle omenjeno, da se bo vzpostavila ta gozdno-lesna
               veriga, da se bo nadaljevala. Seveda pa ne jutri, ko nekateri mislijo, da bo to že
               kar problem junija. Poglejte, če se ne bo toliko lesa do junija posekalo,saj les se
               ne kvari, bo pač stal še kakšnega pol leta v gozdu, saj s tem ne bo škode, se bo
               potem več posekalo.</p>
               <p>Jaz vidim v tem delu eno priložnost. Prvič. To je komaj dobrih 20 % vsega tega lesa v
               Sloveniji. Jaz mislim, da en tak model, če bo uspel, bodo potem sledili temu tudi
               zasebniki. In to je cilj vsega tega, ker mi moramo priti nazaj, če hočemo priti do
               novih delovnih mest.</p>
               <p>Jaz bom poskušal to gozdno lesno-verigo nekako prikazati zelo praktično s tega
               stališča, ker sam izhajam iz gospodarstva, bil sem v šolstvu. Najprej bom začel tukaj
               na levi strani pri teh kamionih, ki nas tako motijo. Vsak dan govorimo, koliko
               kamionov smo našteli, ki gredo čez mejo in gredo v Avstrijo, Italijo ali še mogoče
               kam drugam. Seveda smer teh tovornjakov bomo morali spremeniti nazaj v Slovenijo, da
               bodo znotraj opravljali interni prevoz, da ne bi kdo mislil, da bomo sedaj naredili,
               da bodo ti šoferji brezposelni, da ne bodo imeli več dela. Ne. Bodo pač vozili
               znotraj in ne ven. Kdo bo rekel: <q>"Saj ne moreš prepovedati izvoza."</q> Res, da ga ne
               moremo, ampak država lahko z določenimi mehanizmi, tako kot se dogaja tudi v
               Avstriji, pospeši proizvodnjo in potrošnjo lesa. Mislim, da moramo mi povečati
               potrošnjo, vgradnjo lesa. Mi moramo iz teh hlodov, če sedaj nekje tukaj prikazujem
               kot skladišče, ki bo nekako začetek te gozdno-lesne verige v Sloveniji, ko se bodo
               formirali določeni centri, pa še ni definirano, koliko jih bo, cilj pa je, da bi bili
               čim bližje, da bi bilo čim manj tega prevoza. V teh skladiščih bo treba te hlode
               obeliti in bo sigurno treba postaviti neke linije, kjer se bodo hlodi pripravili za
               nadaljnjo prodajo. Jaz vem, da tukaj čaka v veriži veliko žagarjev, v Sloveniji imamo
               preko 400 žagarjev, ki so nekako tarnali, da v teh zadnjih 20 letih niso dobili
               hlodovine. Zakaj to govorim? Zato ker med temi 400 žagarji niso samo žagarji, ki bodo
               žagali v deske, ampak so tudi finalisti, izdelujejo polizdelke, lepljence, imajo
               sušilnice, prodajajo tako ali drugače neke pol izdelke in nekateri izdelujejo tudi
               izdelke višje vrednosti. Moram poudariti, da so izdelki višje vrednosti izdelki, kjer
               je lesa malo. Kjer je 300, 400, 500-odstotno višja vrednost ali pa dodana vrednost,
               je potem dodana vrednost tako velika, da lahko govorimo o vidnem zaznavanju števila
               delovnih mest. Jaz bom sedaj po drugi strani povedal, recimo pri hlodu, ki ga
               izvažamo, trgovci zaslužijo okoli 20 % in nič več. Če bi prodajali žagan les, bi
               približno 100 % dodali. To se pravi, če oni dobijo 100 evrov, bi za žagan les dobili
               200 evrov. Ampak tukaj je že nekaj delovnih mest. Če bi proizvajali lepljence, seveda
               ti lepljenci se spreminjajo in bodo dobili neko drugo obliko, ker so zelo primerni za
               gradnjo lesenih hiš. Danes ogromno lepljencev in tega materiala kupujemo iz Avstrije
               in nekateri rečejo, kako delamo to iz slovenskega lesa. Daleč od tega.</p>
               <p>Če pa pridemo do nekih zelo zahtevnih izdelkov, recimo, to je zanimiv projekt, ki smo
               ga naredili skupaj z dijaki, ko sem bil še v šoli v Slovenj Gradcu pred tremi leti,
               ko smo se povezali s študenti arhitekture v Ljubljani, kjer so nekako dali svoje
               ideje, konstruirali te izdelke na papir in potem so se pa te izdelki naredili v
               šolski delavnici lesarskih programov v Slovenj Gradcu na srednji šoli. To je bilo
               potem tudi razstavljeno v Slovenj Gradcu na licitaciji lesa. Nekateri izdelki se že
               proizvajajo tudi pri določenih podjetnikih. Ravno sedaj se pripravlja, druga taka
               delavnica je bila že izvedena, pripravlja se drug tak projekt, ki je v zaključni
               fazi, kjer bodo ti izdelki pripravljeni in bodo zopet razstavljeni na licitaciji lesa
               prihodnje leto februarja v Slovenj Gradcu.</p>
               <p>Seveda, če pa mi gremo na še višjo dodano vrednost – recimo, ta metuljček, ki ga imam
               danes na sebi, bi lahko rekli, da je tu materiala komaj 1 %, 99 % pa je dela. Tu je
               pa najvišja dodana vrednost. Ali pa pri tej leseni uri, recimo, je zelo malo lesa, je
               pa dodana vrednost dela veliko večja. Hočem povedati, da so ti materiali, iz katerih
               je ta izdelek narejen, iz takega lesa, ki ga danes kurimo. To so mali kosi. Mi danes
               vse preveč kurimo les. Pravzaprav bi si morali zastaviti cilj, da skurimo le tisto,
               kar ni več primerno za proizvodnjo. Če bi te stvari nekako izpeljali, tako kot sem si
               zamislil, če bi to verigo pognali, bi lahko realno v naslednjih 10 letih prišli do 10
               ali 20 tisoč novih delovnih mest – tega ne govorim na pamet – v naslednjih obdobjih
               pa še veliko več, če bodo temu sledili zasebniki. Če bomo pognali to proizvodnjo,
               potrošnjo, vem, da bomo te stvari znali potem tudi prodajati. In ko bomo prišli do
               novih delovnih mest, bodo tisti, ki se bodo vključili v to verigo, prišli sami, ne bo
               jih treba iskati. Seveda pa moram poudariti, da so pomembni posamezniki v krajih, ki
               razvijajo te izdelke – na Koroškem imamo take ljudi, moram omeniti gospoda Maksa
               Ariha, ki je podjetnik in se ukvarja z rezbarjenjem in restavriranjem starih
               izdelkov, oblikuje nove izdelke in ustvarja lesarski nakit. Mislim, da bo nek tak
               dober primer prakse v naslednjih letih. Naj omenim tudi, da računamo, da se bo tak
               center formiralo tudi na Koroškem. Računamo tudi na to, da so določeni pogoji, da bi
               lahko bil tudi sedež tega podjetja na Koroškem. Tu bom nakazal štiri razloge za to.
               Prvič, tradicija lesarstva na Koroškem, Lesna Slovenj Gradec je bila pomembna ne samo
               v Sloveniji pred 30 in več leti, ampak v Jugoslaviji. Poraščenost gozdov na Koroškem
               je že kar 70 %. Imamo licitacijo lesa v Slovenj Gradcu, ki je mednarodnega značaja.
               Tu so primeri dobre prakse, kjer mladi ustvarjajo skupaj s fakulteto. Mislim, da
               imamo s tem neke pogoje za ustvarjanje te verige in da bomo uspeli na tej poti.
               Toliko zaenkrat. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Matjaž Han. Pripravi naj se gospa Violeta Tomić.</p>
            </sp>
            <sp who="SDZ7:HanMatjaž">
               <speaker>MATJAŽ HAN (PS SD):</speaker>
               <p>Hvala lepa, podpredsednica, za besedo. Spoštovani minister!</p>
               <p>No, jaz ne bom tako slikovit, kot je bil predhodnik, moram pa reči, da je povedal
               bistvo. Pred nami je zakonodaja ali pa ena od zakonodaj, ki bo, upam trditi, verjetno
               v tem mandatu eden najbolj pomembnih zakonov in tisti, ki mu lahko rečemo sistemski
               zakon, ki spreminja zadevo na glavo. 20 let smo imeli neko ureditev, pri kateri
               verjetno vsi v Državnem zboru, za razliko nekaterih, ali pa večina v Državnem zboru
               ugotavljamo, da ta ureditev ni dala pravih rezultatov; govorim o teh koncesijah. Kaj
               se je dogajalo v teh 20 letih oziroma od leta 1996 napre? To, da v Sloveniji skoraj
               nihče več ne dela stolov, kar je Škodnik pokazal; da smo v Sloveniji izgubili kar
               nekaj deset tisoč delovnih mest v lesni branži, v lesni industriji; da smo se jezili
               po vaseh, ko so nam težki tovornjaki uničevali poti, ko so vozili te silne kamione;
               da smo v vsaki gostilni slišali, ko so govorili, da Avstrijcem prodamo hlode,
               Avstrijci pa nam nazaj prodajo lepljen les. In treba je bilo nekaj spremeniti. Zdaj
               je idealna prilika, da se spremeni, koncesije z naslednjim letom na nek način
               padejo.</p>
               <p>Sedaj bom spomnil vse tiste, ki tam na tem mestu velikokrat rečejo tisti znani rek,
               da isto delaš in pričakuješ druge rezultate. Pa jih ni. Se pravi, treba je nekaj
               spremeniti. Minister Židan z ekipo se je lotil težkega dela, težke spremembe
               zakonodaje, ki pa je zmeraj povezana z nekimi lobiji, s koncesionarji in tako naprej.
               Vendar jaz ne bi te koncesionarje, ki jih sedaj imamo, kljub temu da sem Socialni
               demokrat, da imam na nekatere zadeve drugačne poglede kot Nova Slovenije, in to ni
               nič narobe, in nekatere poglede drugačne kot Združena levica, ki je v bistvu načeloma
               zmeraj proti. Nekatere zadeve okoli koncesij so bile dobre. Tisto je treba na nek
               način pobrati. Kar je bilo pa slabega, pa je treba s to zakonodajo spremeniti.</p>
               <p>Vsi govorite, da je les za Slovenijo nafta, kot je za Norveško, kot je za Bližnji
               Vzhod, kot je za Rusijo plin, je les za Slovenijo nafta. Zato mora država tu jasno
               presekati nekatere zadeve in začeti upravljati s temi gozdovi, 20 % vseh gozdov je v
               državni lasti, predvsem mora upravljati transparentno, upravljati tako, da bo država
               iz tega največ dobila in da bo tudi ta okoljski vidik upoštevan. Veste namreč, da na
               nek način so gozdovi pljuča za naše življenje in da bo tudi tu
               trajnostno zadeva naravnana.</p>
               <p>Glede same vsebine zakona in o amandmajih mi ne bomo sedaj napovedovali, katere
               amandmaje bomo spreminjali in tako naprej. Ta razprava je na nek način pripravljena
               do te mere, da bo tudi vlada, ko bo slišala vse te predloge, vse te pripombe, že sama
               lahko nekatere spremembe dala, in verjetno ne bo treba veliko amandmajev. Seveda pa
               vsi nikdar ne bodo zadovoljni s tem. Moram reči, da po dolgem času imamo vladno
               koalicijo, ki je pripravljena streti ta trd les, kot mu Škodnik pravi. V prejšnjem
               mandatu, to bi samo povedal gospe Tomićevi, nismo mogli tega narediti, pa bi takrat
               že naredili, ker smo imeli eno politično stranko, ki je blokirala to zadevo, ki je
               bila usmerjena zelo liberalno in je v bistvu govorila o vsem tistem, kar ni
               državnega, je dobro, kar je državno, je vse slabo. Zato enostavno takrat koalicija te
               zadeve ni mogla poriniti. Sedaj pa je ta koalicija sestavljena na takšen način, da z
               nekim pogledom za naprej, enotnim, bo lahkota zakon spremenila. In jaz verjamem, da
               bo ta zakon tudi v praksi zaživel. Je pa velika odgovornost na ministru Židanu. S tem
               se strinjam. Seveda sam zakon ne prinese samih rešitev.</p>
               <p>Treba je zakon implementirati in treba je nastaviti prave ljudi, ki bodo delali
               transparentno, ki bodo delali pošteno in ki bodo delali v prid te naše države. Jaz ta
               zakon enostavno podpiram. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Violeta Tomić, pripravi naj se gospa Iva Dimic.</p>
            </sp>
            <sp who="SDZ7:TomićVioleta">
               <speaker>VIOLETA TOMIĆ (PS ZL):</speaker>
               <p>Jaz se zahvaljujem najprej kolegu Hanu, ki me je informiral. Seznanjena sem namreč z
               razlogi, zakaj je ta zakon padel v prejšnji postavi vlade, in tudi z argumenti za in
               proti.</p>
               <p>Moram reči, da sem vesela, da je takrat padel in da imamo nekoliko izboljšanega sedaj
               na mizi. Ne strinjam se, da smo načeloma v Združeni levici vedno proti. Podali pa smo
               nekaj konstruktivnih predlogov in bomo tudi, glede na to, da bo ta zakon sprejet,
               kajti koalicija je velika in močna in bo ta zakon sprejela, to pomeni, da bomo še
               razpravljali o tem zakonu in sodelovali z amandmaji in s konstruktivnimi pripombami
               na ta zakon. Saj to je menda tudi namen.</p>
               <p>Pred nami je zelo velika odgovornost. Mislim, da se vsi zavedamo tega. Gozdovi so
               mogoče zadnja stvar, ki je Slovencem ostala v taki veliki meri, kajti tukaj se
               odločamo skoraj o 235 tisoč hektarjih gozda. Usoda teh gozdov in tega deooja je
               nekaj, kar zadeva prav vse državljane, ne samo koalicijo, ne samo eno stranko in ne
               samo mogoče kakšne interesne lobije.</p>
               <p>Zadnje časa se ogromno govori o predelovalni lesni verigi, oživljanju
               lesnopredelovalne industrije, trajnostnem gospodarjenju z gozdovi. Ampak pred nami ta
               zakon ima polno takšnih lepih in dobrih namenov, ampak ta zakon prav nič od tega ne
               naslavlja in tudi ne rešuje. Že v stališču sem povedala, da kot priloge k zakonu
               manjkajo nekateri dokumenti, na podlagi katerih bi lažje ocenili primernost rešitve
               upravljanja z državnimi gozdovi, ki jo predlaga Vlada. Najprej naj omenim poslovni
               načrt. Za Slovenske državne gozdove, d. o. o., poslovni načrt ne obstaja. Spoštovani
               in spoštovane, v podjetje bo Vlada vložila 20 milijonov evrov, vendar nameravane
               investicije razloži samo na eni strani A4 formata. 20 milijonov evrov in samo toliko
               je obrazložitev, kam bo ta denar šel. Ocene, kako bi se ta denar porabil, so
               zaokrožene tam nekje na 100 tisoč evrov, nobenih podlag in specifikacije za te ocene
               pa nismo videli. Celoten strošek potrebne mehanizacije znaša okvirno 10 milijonov 500
               tisoč evrov, državna investicija, vredna več kot 10 milijonov evrov, pa je utemeljena
               samo v enem samem odstavku. Prosim, ali so te pripombe konstruktivne ali smo kar
               načelno proti? In vendar je ravno Ministrstvo za kmetijstvo pred dvema letoma pri
               dodeljevanju sredstev iz naslova ukrepa posodabljanja kmetijskih gospodarstev za
               naložbe, ki presegajo 40 tisoč evrov, zahtevalo poslovni načrt. Skratka, na eni
               strani ministrstvo za dodelitev državnega denarja za naložbo v vrednosti 50 tisoč
               evrov zahteva poslovni načrt, pri svoji 20-milijonski investiciji pa, kakor da
               poslovni načrt sploh ni potreben. Oprostite, ampak mislim, da je naloga opozicije, da
               opozori na takšne stvari.</p>
               <p>Potem manjka akt o ustanovitvi družbe, torej pogodba med družbo in državo.
               Ministrstvo za finance je v javni razpravi ocenilo, da predlog zakona predstavlja
               veliko finančno tveganje za proračun Republike Slovenije in da bi bilo treba izdelati
               analizo, ki bo s finančnimi podatki pokazala, ali je ustanovitev te družbe smotrna in
               da ne bo povzročila dodatnega primanjkljaja – in tega izračuna tudi nimamo!
               Oprostite, da si dovolim vas opozoriti na to.</p>
               <p>Leta 2007 je bila sprejeta Resolucija o nacionalnem gozdnem programu. Poročila o
               izvajanju nacionalnega gozdnega programa še vedno nimamo. Računsko sodišče je v
               revizijskem poročilu na isti problem opozorilo že pred tremi leti. Na ta nacionalni
               gozdni program se sklicuje tudi Vlada v predlogu tega zakona. Po tem zakonu naj bi se
               sredstva, zbrana v skladu za gozdove, namenjala za ukrepe na območju Natura 2000 v
               skladu s programom vlaganja v gozdove, ki ga na podlagi nacionalnega gozdnega
               programa in programa upravljanja območij Natura 2000 pripravi Zavod za gozdove.
               Torej, se bo delal program na podlagi programa, pri katerem po besedah Računskega
               sodišča nimamo prav nobenega vpliva in prav nobenega vpogleda.</p>
               <p>Naprej. Ta predlog zakona tudi ohranja delitev funkcije upravljanja državnih gozdov,
               čeprav se ob izteku koncesij ponuja idealna priložnost za združitev gozdarskega dela
               Sklada in Zavoda za gozdove. To bi lahko bilo neko novo javno gozdarsko podjetje, ki
               bi še vedno lahko prodajalo les iz slovenskih gozdov in s tem ustvarjalo dobiček.
               Takšno podjetje bi opravljalo javne naloge, obenem pa bi tudi izkoriščalo les iz
               državnih gozdov in proti plačilu opravljalo tudi gospodarske naloge v zasebnih
               gozdovih. No, za kaj takšnega bi bila dovolj le novelizacija Zakona o gozdovih, ki pa
               bi bila po posegu in obsegu precej manjša, kot je ta novi zakon, ki vzpostavlja to
               novo državno podjetje. Tudi prehod delavcev s Sklada bi bil veliko bolj enostaven kot
               zdaj pri ustanovitvi novega gozdarskega podjetja. Seveda je to samo ena od možnih
               rešitev, ki pa je po našem mnenju veliko boljša, ampak seveda ni edina od možnih
               rešitev. Dejstvo je, da bi bilo treba za določitev neke optimalne rešitve opraviti
               nekakšne neodvisne analize. Takšne analize žal danes nimamo pred sabo, da bi lahko
               primerjali, kakšne bi bile možnosti boljše. Dejstvo je tudi, da bi vse naloge, ki jih
               bo opravljala družba, lahko opravljala tudi katera od že obstoječih institucij,
               država pa kljub temu ustanavlja to družbo z omejeno – poudarjam omejeno –
               odgovornostjo za upravljanje z našimi državnimi gozdovi. V nadzornem svetu bodo sicer
               sedeli predstavniki vseh štirih različnih ministrstev, ampak to žal ni nikakršen
               garant za dober nadzor nad delovanjem državnega podjetja in nad naravnimi bogastvi, s
               katerimi bo podjetje razpolagalo. To, kako bo nadzor nad tem podjetjem izvajan, si
               lahko pogledamo na primerih SDH in na primeru DUTB, kjer Vlada poziva, pa piše, pa
               prosi, pa piše dopise, pa opozarja nadzorne svete, ampak ti nadzorni sveti Vlado
               gladko ignorirajo.</p>
               <p>Vendar, da ne bomo samo kritizirali in opozarjali na slabe stvari in bili, kot
               pravijo nekateri, vedno samo proti, zelo pozdravljamo odločitev, da bodo v nadzornem
               svetu tokrat tudi predstavniki delavcev. Samo delavci so tisti, ki jih res skrbi za
               družbo, v kateri delajo, in samo delavci so tisti, ki res poznajo delovanje svoje
               družbe in ki jim ni vseeno, kaj se z družbo dogaja, kajti samo delavci so odvisni,
               finančno in življenjsko odvisni, od delovanja te družbe. To se nam zdi dobro,
               pohvalno in dejansko gre končno za en tak odstop od dosedanje prakse te vlade.</p>
               <p>Kot že rečeno, sodelovali bomo s konstruktivnimi predlogi, seveda bomo podprli dobre
               predloge in opozarjali na slabe, kajti gre za usodo naših gozdov in posredno tudi za
               usodo vseh nas, državljanov Slovenije. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Iva Dimic. Pripravi naj se gospa Vesna Vervega.</p>
            </sp>
            <sp who="SDZ7:DimicIva">
               <speaker>IVA DIMIC (PS NSi):</speaker>
               <p>Hvala lepa, spoštovana predsedujoča. Spoštovani minister, kolegice in kolegi!</p>
               <p>Ponovno imamo na mizah v Državnem zboru zakon o državnih gozdovih, ki gre svojo pot
               in ne posluša pri pripravi tistega, kar posamezne poslanske skupine ali politične
               stranke, predvsem pa strokovnjaki na področju gozdov govorijo. Dejstvo je, da bi
               moral biti cilj države vsa leta, ne samo od danes naprej, to, da od državnih gozdov
               od lesa dobimo čim več, pa temu ni bilo tako. Pa pravite, zato pa smo mi nov zakon
               prinesli v Državni zbor, ki bo to omogočal! Ampak, poglejmo, kaj prinaša ta novi
               zakon, še prej pa, kaj prinaša tudi ali pa kaj je bilo storjeno, pa se ne bom vračala
               v leto 2007, ampak bom samo pogledala od leta 2012, ko je takrat bil že minister in
               predsednik odbora gospod minister Dejan Židan; en kup nekih sklepov imam
               pripravljenih, vse iz leta 2012, ko je bilo naloženo Ministrstvu za kmetijstvo in
               okolje, da v roku šestih mesecev pripravi predlog nove ureditve o upravljanju z
               gozdovi v lasti Republike Slovenije, pri čemer treba upoštevati priporočila
               Računskega sodišča. Potem je bilo tudi leta 2013 – se pravi, v enem letu nič storjeno
               – ponovno na Odboru za kmetijstvo ponovno sprejeti sklepi, ko se poziva Ministrstvo
               za kmetijstvo in okolje, da v skladu s priporočili Računskega sodišča pripravi ukrepe
               za boljše gospodarjenje z gozdovi s ciljem povečanja deleža predelave slovenske
               hlodovine na ozemlju Republike Slovenije, pa tudi ni bilo še nič storjeno.</p>
               <p>Ko sem gledala nazaj, kaj naj sploh izpostavim, sem si rekla, ali sploh ima smisel
               kaj izpostaviti. Gospod minister, boste povedali, kaj je bilo narejeno? Bil je
               sprejet akcijski načrt Les je lep v letu 2012, 17. junija, kjer so bili zapisani
               ključni cilji akcijskega načrta, ključni dejavniki za uspešno izvedbo akcijskega
               načrta. Se pravi, imeli smo že vse temelje za zagon tega, kako naj bi se
               lesnopredelovalna industrija v Sloveniji razvijala že leta 2012, v akcijskem načrtu,
               ki ga je sprejela Vlada in ki je temelj za vse nadaljnje korake v smer izboljšanja
               lesnopredelovalne industrije.</p>
               <p>Na hitro bi se dotaknila – seveda v Novi Sloveniji in takemu načinu upravljanja s
               slovenskimi gozdovi nasprotujemo, mislim, da je to že bilo razvidno iz stališča
               poslanske skupine, ampak vseeno se moram dotakniti določenih zadev, ki ne samo meni,
               ampak mislim, da širše tudi strokovnjakom na področju lesarstva, gozdarstva,
               gospodarstva ni vse ravno kristalno jasno. Zanima me, kaj pomeni, da ustanavljamo
               podjetje, ki bo zagnalo lesnopredelovalno verigo z visoko dodano vrednostjo. Dragi
               moji, kaj, koliko je visoka dodana vrednost? Bojim se, da je to samo fraza na
               papirju, tako kot je bila v preteklosti <q>"odpravimo kreditni krč"</q>, pa ni nihče vedel
               ne kako, ne na kakšen način, kako smo ga odpravili ali ga nismo – mislim, da še vedno
               podjetniki govorijo v to smer, da temu ni tako. Ampak visoka dodana vrednost, kako je
               opredeljena. V zakonu visoke dodane vrednosti nisem videla opredeljene. Mislim, da je
               to zelo veliko, ker tukaj, ker govorimo o visoki dodani vrednosti za slovenski les,
               je vezano vse, tudi državno poroštvo Republike Slovenije, ki pa seveda ponovno
               nejasno opredeljuje – seveda se sprašujemo v Poslanski skupini Nove Slovenije namerno
               ali ne –, kaj bo omogočalo to poroštvo Republike Slovenije. Za kaj se bo porabilo?
               Ali je to zgolj samo bianco? In potem bo nekdo rekel, da rabimo za nakup strojev. Ali
               rabimo to poroštvo za zagon predelovalne industrije, ali rabimo to poroštvo za to, da
               bomo izplačali plače delavcem, ker smo tisti mesec ali pa dva meseca slabo delali? Za
               kaj se bo porabilo poroštvo Republike Slovenije? Tudi tega nimam. Nisem razvidela,
               mogoče me bo gospod minister opozoril, mi bo povedal, zakaj.</p>
               <p>Potem lahko gremo še naprej: vzpostavljanje gozdno-lesnih verig. Kako lepo je
               slišati! To frazo poslušamo že vse od leta 2012, sem povedala, da ne maram takih
               fraz, ki niso konkretne. Ko sem delala v gospodarstvu, je moral biti za vsak
               marketinško akcijo konkreten primer, kaj in kakšni bodo cilji, koliko bomo imeli
               izkupička, koliko bo iztržka, kdo bo to nadzoroval<gap n="…"/> Iz tega predloga zakona tega ne
               vidim. Ne vidim. Kaj je mišljeno kot vzpostavljanje gozdno-lesnih verig? Lastniško
               povezovanje? Ali je to samo odkup lesa na neki rampi, za katerega vemo, kje ga bomo
               skladiščili – vemo, kako je s propadanjem lesa –, ali gre za pogodbenega razmerja? Ne
               vemo.</p>
               <p>Mogoče bi samo en korak nazaj: visoka dodana vrednost – sem pozabila še povedati. Kaj
               se bo pa zgodilo, ko bomo ugotovili, da ta veriga ne prinaša visoke dodane vrednosti?
               Ali bomo ustavili? Ali bomo zaprli? Zato je pomembno, da ovrednotimo, kaj je za nas
               visoka dodana vrednost. Če ste gledali prejšnji teden Pravo idejo, upam, da ste jo
               gledali, je bil nek podjetnik, ki predeluje – ne vem, ali je bil iz solčavske regije
               –, ki prideluje pelete. On ima dodano vrednost! Tisti podjetnik jo ima. Iz peletov je
               prideluje. In ima visoko dodano vrednost na zaposlenega. A vas zanima, koliko jo ima?
               125 tisoč. 3-krat je nad povprečjem Republike Slovenije! Zato želim, preden se tak
               zakon sprejme, ovrednotiti. Ker če bomo imeli ovrednoteno, če bomo imeli kriterije,
               potem bomo lahko tudi primerjali pa vedeli, v kakšno smer gremo, ne pa, da je ta
               visoka dodana vrednost nekje v zraku.</p>
               <p>Potem je bilo omenjeno v samem zakonu, da se v osnovni kapital oziroma da se vključi
               kot del tistih 20 milijonov vložka tudi že državno podjetje Snežnik, ki je v
               70-odstotni lasti države. Mene samo zanima, jaz nisem videla, kakšna je ocenjena
               vrednost podjetja Snežnik, tega podatka nimam, na koliko je bila ocenjena vrednost
               Snežnika. In tudi, če je bila že vrednost sploh narejena.</p>
               <p>Pod drugo me zanima, kaj bo potem to priključeno podjetje Snežnik v Slovenskem
               državnem gozdu, d. o. o. Ali bo to hčerinsko podjetje ali bo to pripojeno podjetje?
               Tega, kolegi iz koalicije – ali iz opozicije, saj je vseeno, kolegi poslanci – tega
               nisem znala razbrati iz samega zakona. Mislim, da zapisati namen zadolževanja za
               poroštvo je zelo pomembno, ker ali se bo financiralo osnovna sredstva ali se bo
               ustanavljalo hčerinska podjetja iz poroštva. To niso zgodbe. Slovenija ali pa
               Slovenci, državljanke in državljani imamo s poroštvi zelo slabe izkušnje. Vemo, kaj
               se je dogajalo v Državnem zboru s poroštvom Termoelektrarni Šoštanj blok 6. Nova
               Slovenija je edina glasovala proti in vidimo, kam smo zadeve pripeljali. Mislim, da
               se s poroštvi pri ustanavljanju državnih podjetij, ko govorimo o javno-zasebnem
               partnerstvu, nimamo kaj igrati. Da poroštva Slovenije ne moremo dajati za to. Ker les
               imamo tam, lesa ne bo nobeden odpeljal iz naših gozdov. Mi imamo les v državi in ga
               ne bo nobeden odpeljal. Zakaj rabimo poroštva? Pričakujem, da mi boste na to danes
               odgovorili.</p>
               <p>Rada bi se še dotaknila področja, ki govori tudi o tem, kdo bo nadziral to podjetje.
               Vemo, da je namen tudi ustanavljanja kakšnih hčerinskih podjetij, pa računam oziroma
               verjamem, da kolegi poslanci veste, kako je, če država ustanovi računsko podjetje.
               Kdo je zadolžen, da izvaja nadzor.</p>
               <p>Bi pa še nekaj povedala, da danes govorimo o državnem podjetju tukaj v Državnem zboru
               in govorimo o zagonu lesnopredelovalne industrije. Moram reči, da sem pričakovala
               tudi gospoda Počivalška, ministra za gospodarstvo, ki bi mogoče na bolj gospodarske
               teme odgovoril. Hkrati, ker pa imamo tukaj ministra za kmetijstvo, bi pa želela
               vseeno vedeti, kakšna bodo razmerja s Skladom kmetijskih zemljišč in gozdov, kako bo
               s prenosom informacijskega sistema, za katerega je bilo rečeno, da ga bo preneslo s
               Sklada na novoustanovljeno družbo, in koliko bo za to bilo finančnih sredstev, ker v
               samem zakonu niso opredeljena. Ne vem, ali bomo to kar malo po domače naredili pa
               bomo rekli <gap n="…"/> Ampak, kako bo potem to ustrezalo računovodskim izkazom, da ne bomo
               potem tako govorili, spoštovani minister, kot smo pri reprezentanci, da se je kaj
               narobe poknjižilo. In seveda kadri oziroma ljudje. Ali bodo ti kadri bili tako
               usposobljeni, da bodo lahko tudi prodajo izvajali, da bodo to tržniki, ki bodo
               izvajali komercialna dela? Kakšne profile strokovnjakov? Se mi zdi, da je zelo
               pomembno doreči, kaj in koliko se bo rabilo. Pogoji za oddajo del v gozdu. Kdo bodo
               kupci? Ali imamo mi ovrednoteno ali pa v mislih, kdo bodo kupci naših izdelkov ali pa
               tega podjetja. Ne nazadnje lahko povem, da Slovenija celulozni les, ker nima lastne
               predelovalne industrije za iverko, izvozi les v Italijo. Glavni kupci za slab
               celulozni les so v Italiji. Enemu kupcu mi to prodajamo. Veste, koliko predstavlja
               Slovenija temu kupcu v njegovem naboru kupcev oziroma prodajalcev? 6 odstotkov!</p>
               <p>Tako so še zadeve, ki so še precej odprte. Mislim, da zakon ni na pravi poti.
               Hitreje, učinkoviteje bi bilo uporabiti vse tisto, kar že imamo, kar dobro deluje –
               in tukaj imam v mislih Sklad kmetijskih zemljišč in gozdov, Zavod za gozdove,
               inštitut za gozdarstvo; skratka, imamo obilo strokovnjakov, ki bodo delali.</p>
               <p>Za konec naj povem, da gozdovi v naši državi niso jamstvo za izdelavo kakovostnega
               pohištva, in s tem končam.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima minister za kmetijstvo, gozdarstvo in prehrano mag. Dejan Židan.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Naj mi gospa Dimic dovoli, da nekaj preberem, za kar želim malo pozornosti: <q>"Gozdovi
               v lasti Republike Slovenije, ki obsegajo več kot 240 tisoč hektarjev, morajo s
               pretekom dosedanjih koncesijskih pogodb preiti pod upravo družbe v 100-odstotni lasti
               slovenske države. Koncesnine ostanejo le za gorske in hribovske kmetije, s
               preostalimi državnimi gozdovi pa družba samostojno in celovito upravlja in tako
               omogoča učinkovito gospodarjenje z ustreznim dohodkom, ki bo lahko razvijal in
               pospešil tudi primarno predelavo lesa iz državnih gozdov in s tem ustvarjal dodano
               vrednost v Sloveniji."</q> To, gospa Dimic, kar sem sedaj prebral, ni neke vrste manifest
               leve politične stranke, to tudi ni program neke leve opcije, to je vaša predsednica –
               verjetno tako, da je tudi prebrala – podpisala leta 2012, in s tem se jaz v celoti
               strinjam. To, kar sedaj počnemo in kar se vam zdi tako zelo napačno, je skorajda
               implementacija nekega drugega programa, ki je pa na tej točki povsem podoben programu
               sedanje koalicije.</p>
               <p>Na podlagi tega je bila tudi, predvidevam, spoštovana gospa Dimic, oblikovana
               strokovna skupina znotraj tedanje vlade, ki je združila strokovnjake, upravne delavce
               in nevladne organizacije, ki je pregledala stanje in je potem pokazala pet možnih
               modelov. Največ točk, potem ko so glasovali, je dobil model – kar je zopet zanimivo
               –, ki govori o državnem podjetju; celo posamezniki so se sklicevali, da je edino ta
               model usklajen s tisto koalicijsko pogodbo. Ne bi želel, da politični spomin tako
               hitro zbledi, ker verjamem, da je ta skupina kompetentnih ljudi vedela, kaj govori.
               Res pa je, da te odločitve tedanja vlada ni potrdila, pa bi se lahko strinjal, ker se
               pač v Sloveniji vlade tako hitro menjujejo, kar tudi sicer ni dobro za državo.</p>
               <p>Dovolite, da vam nekaj povem o tem gozdarskem podjetju. To je precej podobno
               podjetje, kot je v Avstriji, na Bavarskem in marsikje drugje. To so v vsakem primeru
               države, ki jih težko obtožimo, da se vračajo k družbeni lastnini. Ti modeli so tam
               tudi relativno novi. Če pogledate, recimo, kdaj je bil sprejet avstrijski zakon, ki
               je ustanavljal tovrstno družbo – leta 1995, če se ne motim, govorim malo na pamet. Če
               pogledate, kdaj je bil na Bavarskem sprejet tovrstni zakon – v Nemčiji imajo sicer
               deželno stvari urejene –, mislim, da leta 2005. In za Bavarsko prav tako težko
               rečemo, da je to dežela v Nemčiji, ki zelo hiti proti neki družbeni lastnini, ampak
               so opazovali naravni vir, podobno kot opazujejo tudi vodo.</p>
               <p>Potem je bilo vprašanje, zakaj ne združimo – zaradi majhnosti Slovenije verjetno –
               vseh strokovnih institucij in gospodarske družbe. Tu je odgovor zelo preprost; tam,
               kjer to imajo <gap n="…"/> Zaradi zelo jasnih stališč, da ne more biti znotraj ene institucije
               gospodarjenje – torej delo na trgu – ne more biti v isti instituciji, kakor je
               nadzor, kakor je državno načrtovanje ali pa potem celo delo tovrstnih aktivnosti v
               zasebnem gozdu. Enostavno ne gre. Znotraj Evropske unije pravni red tega ne dopušča,
               zato ker varujejo privatni interes tudi tako, da ne dovolijo, da se ista institucija
               ukvarja s tržno dejavnostjo in potem opravlja nekatere javne funkcije, ki lahko
               njenim konkurentom celo škodijo, če so delane zlonamerno.</p>
               <p>Kar se tiče stališča finančnega ministrstva, ki ste ga omenili, moram povedati, da je
               skupaj s finančnim ministrstvom in strokovnjaki tudi Ministrstvo za kmetijstvo,
               gozdarstvo in prehrano pripravilo dokument, ki se imenuje Izhodišča za poslovni
               načrt. Tu so vse poslovne projekcije za obdobje N+5, torej za naslednje leto plus
               nadaljnjih 5 let; celo zelo konservativno, če lahko omenim, tako kar se tiče količine
               kakor tudi prodajne cene, ki je v tem trenutku, mislim, da kar bistveno višja. To je
               bil razlog, da so se finančno ministrstvo in ministri strinjali in sprejeli tovrstni
               zakon na vladi, zato ker je v ozadju izhodišče poslovnega načrta, ki ima povsem enako
               strukturo kot poslovni načrt. Dejstvo pa je, da poslovni načrt mora sprejeti
               poslovodstvo. Se pa zelo strinjam s tistimi razpravami, ki so bile, kar nekaj
               tovrstnih razprav je bilo, da bistvo učinkovitosti in uspešnosti je, ali bomo imeli
               nadzorni svet in ali bomo imeli poslovodstvo, ki se izbere samo na način, da so to
               strokovnjaki, ki znajo delati tudi na področju gospodarstva. Zato kakorkoli je
               marsikateremu mogoče izgledalo neobičajno <gap n="…"/></p>
               <p>Če pogledate strukturo nadzornega sveta, to ni struktura nadzornega sveta, na
               katerega ima Ministrstvo za kmetijstvo, gozdarstvo in prehrano nek velik vpliv, samo
               en član od šestih je predlagan – in to samo predlagan – s strani Ministrstva za
               kmetijstvo, gozdarstvo in prehrano. In še na nekaj bodite pozorni; ne more biti vsak
               človek enostavno predlagan v ta nadzorni svet. Šli smo preko sistema, da potem
               usposobljenost kadrov, ki je primerna, potrebna za nadzorne svete, pred tem oceni
               pristojna komisija Slovenskega državnega holdinga. Šele med temi potem štiri
               ministrstva izbirajo in predlagajo Vladi predloge za nadzorni svet. Zakaj štiri
               ministrstva? To bi pa lahko povedal. Jasno, Ministrstvo za gozdarstvo in prehrano kot
               pristojno, Ministrstvo za gospodarstvo kot ministrstvo, ki je prav tako zelo
               zainteresirano za razvoj celotne gozdno-lesne verige, Ministrstvo za finance – se ve
               zakaj, zato ker je največji skrbnik javnega denarja v tej državi – in zakaj
               Ministrstvo za okolje? Zato, ker ta družba ima tudi pomembne cilje na področju
               sonaravnega dela z gozdarstvom, ne nazadnje tudi novo Naturo imamo tudi v državnem
               gozdu, zato je skupina tako sestavljena.</p>
               <p>Kasneje bom pa odgovoril tudi na ostala operativna vprašanja. Hvala za pozornost.</p>
            </sp>
            <sp who="SDZ7:MuršičBojana">
               <speaker>PODPREDSEDICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Vesna Vervega. Pripravi naj se gospa Marija Bačič.</p>
            </sp>
            <sp who="SDZ7:VervegaVesna">
               <speaker>VESNA VERVEGA (PS SMC):</speaker>
               <p>Hvala lepa, spoštovana podpredsednica. Spoštovani minister z ekipo, kolegice in
               kolegi!</p>
               <p>Dovolite mi, da najprej vsem državljankam in državljanom Slovenije, posebej še
               prebivalcem Štajerske čestitam ob današnjem državnem prazniku.</p>
               <p>Danes smo si vsi enotni ali bili enotni v dveh stvareh; prvo, da je les
               najpomembnejši obnovljivi vir v Sloveniji ter ima strateški pomen, je strateška
               surovina, in druga stvar, da je potrebno boljše upravljanje in gospodarjenje z
               zasebnimi in državnimi gozdovi, zato da se ohrani okoljska, ekonomska, varovalna,
               socialna, energetska funkcija gozda.</p>
               <p>Zakon, ki ga trenutno obravnavamo, je korak v tej smeri, pravzaprav korak k sistemski
               rešitvi, kot smo že danes slišali. Kot smo omenili, gozd pokriva v Sloveniji okrog
               58,3 odstotke površine, to je nekaj več kot 1 milijon 180 tisoč hektarjev in lesna
               zaloga slovenskih gozdov znaša po podatkih gozdnogospodarskih načrtov Zavoda za
               gozdove Slovenije okoli 346 milijonov kubičnih metrov oziroma 293 kubičnih metrov na
               hektar. Z zadovoljstvom ugotavljamo, da se gozdovi z vidika lesnih zalog in prirastka
               že desetletje krepijo. To je predvsem posledica načrtnega gospodarjenja z gozdovi,
               delno pa tudi posledica sprememb v metodologiji upravljanja ali ugotavljanja lesne
               zaloge. Naravni letni prirastek je večji od poseka in realizirani posek predstavlja
               okoli 70 odstotkov količine, ki jo kot trajnostno omejitev vsako leto določi Zavod za
               gozdove. Tudi vladni ekonomski analitiki Umarja ugotavljajo, da je statistično
               gledano intenzivnost poseka med najnižjimi v državah Evropske unije. Če torej gledamo
               gozdove kot vir lesa, le-ta v Sloveniji ni ogrožen.</p>
               <p>Državnih gozdov v Sloveniji je 21 odstotkov in po ocenah do leta 2020 možni letni
               posek v teh gozdovih lahko znaša okrog milijon 500 tisoč kubičnih metrov lesa. 18
               koncesionarjev v državnih gozdovih gozd sekajo, prodajajo les in za vsak kubični
               meter lesa državi plačujejo koncesijo. Torej dobiček, ki ga pri tem ustvarijo
               koncesionarji, bi moral biti izkoriščen predvsem za ustrezno upravljanje gozdov in
               uspešno delovanje podjetja. Najpogosteje pa prav v tem delu prihaja do
               nesorazmernosti med prodajno ceno lesa in koncesijskimi dajatvami državi. Naj
               povzamem enega od komentarjev v zvezi s to problematiko. Koncesija, ki jo zaračunava
               država, je prenizka. Dobiček, ki ga ustvarjajo zasebna gozdna gospodarstva, je torej
               dober, a poznavalci pravijo, da je pravi profit velikokrat skrit še za eno operacijo
               – ker bi bil prevelik dobiček koncesionarjev vendar preveč v oči bijoč, so v igri
               vmesna podjetja. Koncesionar tem les proda po nižji ceni, oni pa ga po visoki končni
               ceni tržijo v tujino, predvsem v Avstrijo. Torej, glede na predvidevanja bodo
               prihodki novoustanovljene družbe po prenehanju koncesijskih pogodb znašali okrog 17,5
               milijona evrov letno, kar je pomembno dejstvo. Da je treba urediti gospodarjenje z
               gozdovi, kaže tudi dejstvo, da so v Sloveniji zasebna podjetja, ki uspešno delujejo,
               ukvarjajo se z lesno proizvodnjo, torej gradnjo, izdelavo lesnih izdelkov. Torej,
               potencial v Sloveniji imamo, vendar je treba ustvariti ugodno okolje, kjer bi se
               takšna proizvodnja dejansko izplačala.</p>
               <p>Naj poudarim, da je naslednji ključni člen, po mnenju Poslanske skupine SMC, tudi
               najpomembnejši člen znotraj te novoustanovljene družbe, dodana vrednost in dodana
               vrednost celotnemu projektu še končni izdelek oziroma končni izdelki, s proizvodnjo
               katerih ustvarjamo zelena delovna mesta in zagotavljamo zaključek procesa od drevesa
               do lesa oziroma gozdno-lesne verige.</p>
               <p>Glede na vse omenjeno verjamem in upam, da danes res tu govorimo o slovenski lesni
               renesansi. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Marija Bačič. Pripravi naj se gospod Ljubo Žnidar.</p>
            </sp>
            <sp who="SDZ7:BačičMarija">
               <speaker>MARIJA BAČIČ (PS SD):</speaker>
               <p>Hvala za besedo, gospa podpredsednica. Pozdravljeni, predstavniki Vlade in minister,
               ki je nekje zunaj.</p>
               <p>Ko v razpravi poslušamo o pomanjkljivostih pri gospodarjenju z gozdovi v preteklosti,
               naj spomnim, da je prav na podlagi analiz dosedanjega gospodarjenja z gozdovi v lasti
               Republike Slovenije ter proučitve rešitev na tem področju v državah članicah Evropske
               unije Ministrstvo za kmetijstvo, gozdarstvo in prehrano predlagalo spremembo ureditve
               gospodarjenja z državnimi gozdovi ter pripravilo predlog zakona o gospodarjenju z
               državnimi gozdovi. Z ustanovitvijo nove državne družbe se tako prenese upravljanje z
               gozdovi v lasti Republike Slovenije v poslovno okolje, kjer bo mogoče doseganje
               boljšega poslovnega izida. Tu je pomembno povedati, da načrtovane spremembe ne
               prinašajo novih delovnih mest v gozdarstvu na račun obstoječih in nepotrebno
               zapravljanje proračunskega denarja ter pritiska na povečano brezposelnost, socialne
               transferje in ekonomski položaj gospodarstva. Pomembno je tudi omeniti, da ni bojazni
               za izgubo obstoječih delovnih mest delavcev, zaposlenih pri sedanjih koncesionarjih,
               saj so prav ti najbolj usposobljeni za opravila v gozdu in tako bodo vsekakor v
               prednosti pri opravljanju del v gozdu.</p>
               <p>Predlog zakona in ustanovitve družbe Slovenski državni gozdovi podpiram, ker menim,
               da bodo vzorno gospodarili z našimi gozdovi, ki razpolagajo z neprecenljivim naravnim
               bogastvom kakovostnega lesa, poleg tega ima gozd tudi pomembno proizvodno, ekološko
               in socialno funkcijo, seveda v ustreznem sorazmerju. Izrednega pomena je tudi, da
               gozdovi v lasti Republike Slovenije zagotavljajo visoko stopnjo biotske pestrosti in
               ohranjanja gozdnih ekosistemov, kakor tudi veliko javnih koristi, na primer zdravo
               čisto pitno vodo, rekreacijo, oddih, lov, turizem in tako dalje. Gozdovi v lasti
               Republike Slovenije morajo postati tudi bolj pomemben dejavnik ohranjanja razvoja
               podeželja, to je ohranjanja kmetij in podeželja v gorskem in hribovitem svetu.</p>
               <p>V preteklem obdobju smo na področju izkoriščanja gozdov doživeli nepravilnosti, ki se
               več ne smejo ponoviti. Prepričana sem, da bo družba Slovenski državni gozdovi s
               svojim gospodarjenjem zgled za vse lastnike gozdov, pri čemer profit ne bo edino
               zveličavno merilo za uspeh, ampak tudi ohranjanje narave, varstva okolja,
               izobraževanje in usposabljanje in se tako tudi zagotovi potrebno znanje za bodoče
               rodove. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Ljubo Žnidar, pripravi naj se gospa Irena Kotnik.</p>
            </sp>
            <sp who="SDZ7:ŽnidarLjubo">
               <speaker>LJUBO ŽNIDAR (PS SDS):</speaker>
               <p>Spoštovani kolegice in kolegi!</p>
               <p>Danes sem velikokrat slišal, da je les slovenska srebrnina. Je še, ja. Pa se ob tem
               vprašam, kako pa država kot lastnik gospodarskih družb v državni lasti ravna s
               slovensko srebrnino – slovenske banke, Cimos, Paloma in tako naprej. Koliko sredstev
               je z dokapitalizacijami vložila v to slovensko srebrnino? Ob tem se vprašam, kakšna
               je vrednost te slovenske srebrnine. Za koliko lahko to slovensko srebrnino danes
               prodamo? Po mojem mnenju še za nekaj kilogramov železa ne. To pa zaradi tega, ker je
               treba najprej pokriti njihovo izgubo. Vložki v te gospodarske družbe v državni lasti
               so bili s strani države, s strani proračuna Republike Slovenije zelo veliki. Naj
               povem korektno ob tem tudi, da so tudi gospodarske družbe, ki poslujejo dobro, ampak
               saldo med tistim, koliko prihodkov prihaja iz dobrih družb v proračun, in tistim,
               koliko država daje slabim družbam, pa lahko zelo hitro vidimo, o čem se pogovarjamo.
               Danes je bilo tudi postavljeno vprašanje, ali ne bi bilo boljše, da bi te gospodarske
               družbe danes bile v privatni lastnini. Ali jim ne bi šlo bolje? Ali ne bi te družbe
               gospodarile danes veliko bolje? To so vprašanja, ki terjajo odgovor.</p>
               <p>Pri gospodarjenju z lesom na način, da zopet ustanovimo novo gospodarsko družbo v
               državni lasti zaradi dosedanje prakse gospodarskih družb v državni lasti – še daleč
               od tega, da bi bil v tem projektu optimističen. Sedaj imamo Sklad kmetijskih zemljišč
               in gozdov, ki je bila njegova naloga tudi, da gospodari z gozdovi, z lesom. Tu so vse
               možnosti, da bi se način ali upravljanje spremenilo. Ker ustanavljamo novo družbo,
               bomo dejansko Skladu kmetijskih zemljišč odvzeli kar velik del prihodkov. Ni
               odgovora, kako bo Sklad kmetijskih zemljišč še poravnal obveznosti iz naslova
               denacionalizacije. Tudi to je odprto vprašanje.</p>
               <p>Odprto vprašanje je tudi vsem dosedanjim koncesionarjem, ki zaposlujejo približno
               nekje tisoč 400 do tisoč 500 zaposlenih, ki so pol leta pred iztekom koncesnine
               postavljeni v negotovost. Ja, bodo novi razpisi. Še niti približnega poslovnega
               načrta nove gospodarske družbe nimamo! To se pravi, zadeve so v izjemni meri
               negotove, nejasne, jasno je samo, da rabimo 20 milijonov za zagon gospodarske družbe
               brez kakršnekoli utemeljitve, usmeritve, za kaj se bodo ta sredstva porabila.
               Skratka, ni jasne prihodnosti, ni jasne vizije in se bojim, da bo slovenski les, ki
               je danes srebrnina, čez čas slovenski les bron, baker ali pa še kaj manj. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Irena Kotnik, pripravi naj se gospod Jožef Horvat.</p>
            </sp>
            <sp who="SDZ7:KotnikIrena">
               <speaker>IRENA KOTNIK (PS SMC):</speaker>
               <p>Spoštovana predsedujoča, spoštovani predstavniki ministrstva, kolegice in kolegi!</p>
               <p>Danes bi se dotaknila pomena izobraževanja pri upravljanju z gozdovi in
               lesnopredelovalne industrije. Kljub zavedanju pomembnosti gozda in lesnopredelovalne
               industrije smo danes v zelo nezavidljivem položaju. Če samo pogledamo, da smo imeli
               včasih 40 tisoč delovnih mest, v letu 2013 jih beležimo na tem področju samo še 9
               tisoč 760. Po podatkih Ministrstva za kmetijstvo, gozdarstvo in prehrano je predviden
               možni letni poseg lesa v državnih gozdovih preko 1,2 milijona kubičnih metrov in je
               torej potencial za povečanje števila delovnih mest izjemno velik. V primerjavi z
               državami, kjer je področje gozdarstva in lesarstva ustrezno urejeno, predstavlja
               vsakih 100 kubičnih metrov predelanega lesa eno delovno mesto, v Sloveniji pa
               trajnosti in urejenosti delovnih mest v gozdarstvu ne znamo ustrezno zagotoviti.</p>
               <p>V okviru javne obravnave so podali mnenje in predloge tudi Biotehnična fakulteta,
               Oddelek za gozdarstvo in obnovljive gozdne vire in Slovenska akademija znanosti in
               umetnosti. Njihovi predlogi so bili med drugim tudi naslednji: zagotoviti čim več
               delovnih mest, oblikovati zelena delovna mesta, najemanje zgolj usposobljene delovne
               sile, zagotavljanje pripravništva študentom gozdarstva in omogočiti raziskovalno
               delo. Torej je na področju gozdov in gozdarstva treba omogočiti vzpostavljanje
               strokovnega kadra ter podpirati izobraževanje in znanstvenoraziskovalno delo. Nujno
               je, da sodelavci, ki so na zahtevnih delovnih mestih gozdarjev ustrezno usposobljeni.
               Novo podjetje bo tako v obsegu proizvodnje zagotovo največje gozdno-lesno podjetje v
               državi, zato se bo z omogočanjem delovne prakse nudila možnost celovitega praktičnega
               usposabljanja strokovnim gozdarskim kadrom vseh profilov.</p>
               <p>Tukaj bi se mogoče dotaknila še dveh primerov dobre prakse pri nas v Sloveniji.
               Najprej bi se dotaknila M Sore. M Soro je svetovni inštitut za pasivno gradnjo v
               kategoriji lesenih oken nagradil izdelek pasivno okno podjetje M Sora. Zakaj? Zato,
               ker so vlagali v znanje in v inovacije in jim je uspelo. Njihov temeljni razvoj je
               bil strateško planiran za več let naprej. Zasledovali so potrebe trga in jih tako
               tudi takoj implementirali v svoje produkte. Če se dotaknem še mariborskega podjetja
               Ledinek. Pred sto leti je bila to družinska sodarsko delavnica, zdaj pa je mednarodno
               priznano in uveljavljeno podjetje na področju projektiranja in izdelave
               lesnoobdelovalnih strojev in naprav s skoraj 300 zaposlenimi. Stroji in tehnološke
               linije so postavili v več kot 45 državah, v Sloveniji pa nobene, vendar so uspeli.
               Zakaj? Vlagali so v razvoj in vendar ni razvoja brez znanja in izobraževanja.</p>
               <p>Pred nami je Predlog zakona o gospodarjenju z gozdovi v lasti Republike Slovenije, ki
               podpira prizadevanja v tej smeri. Imamo primere dobre prakse, imamo načrt in želimo
               si, da bi bilo čim več mladih zaposlenih, želimo si nova delovna mesta in rast dodane
               vrednosti na zaposlenega v lesnopredelovalno panogi.</p>
               <p>Zato menim, da je ta zakon primeren za nadaljnjo obravnavo. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Lepo prosim, če izključite mikrofon.</p>
               <p>Besedo ima gospod Jožef Horvat. Pripravi naj se gospa Andreja Potočnik.</p>
            </sp>
            <sp who="SDZ7:HorvatJožef">
               <speaker>JOŽEF HORVAT (PS NSi):</speaker>
               <p>Hvala za besedo, spoštovana gospa predsedujoča. Spoštovani državni sekretar s
               sodelavcem z ministrstva za kmetijstvo, dragi kolegice in kolegi!</p>
               <p>Če je nafta sinonim za bogastvo, potem se strinjam, da je slovenski gozd slovensko
               bogastvo. In če govorimo o nafti, običajno dobimo tudi asociacije na šejke, potem se
               moramo žal vsi skupaj tukaj strinjati, da imamo tudi slovenske šejke, ki so se
               okoristili in se še okoriščajo s slovenskimi gozdovi. Najbrž smo do te točke skupaj,
               kar se tiče mnenja. Seveda je les naše bogastvo. Milijon 184 tisoč 526 hektarjev
               gozdov imamo v naši državi. To je 58,4 odstotka celotne površine. In kaj je dobro?
               Dobro je da les, da gozd raste. Vsako leto zraste novega lesa, nove lesne mase za
               približno 9 milijonov kubičnih metrov. Vsako leto. In ja, do danes mi s tem preprosto
               ne znamo. Ne znamo!</p>
               <p>Razočaran sem nad tistimi, ki pravijo, da je to sistemski zakon, da je to morebiti
               najpomembnejši zakon te koalicije v tem mandatu. Če bi bilo tako res, kolegice in
               kolegi, potem bi malo več moralo pisati v Strategiji pametne specializacije, to je
               dokument, ki ga je, kot veste, sprejela vlada 20. septembra letos, se pravi, pred
               dvema mesecema. Tam zelo malo piše o lesu. V poglavju 2.1.2, ki ima naslov Pametne
               zgradbe in dom z lesno verigo, piše, da so fokusna področja in tehnologije naslednje:
               prvič – napredne bivalne enote, drugič – pametno grajeno okolje s sistemi upravljanja
               stavb, tretjič – pametne naprave in četrtič – napredni gradbeni materiali in
               elementi, vključno z lesom in lesnimi kompoziti. Torej, končno je tudi les nekaj le
               omenjen.</p>
               <p>Strinjal bi se, da gre za zelo pomembno zadevo, ampak po našem razumevanju, po
               razumevanju Nove Slovenije - krščanskih demokratov gre za napačen koncept. Spet se bo
               država vtikala v upravljanje z našim naravnim bogastvom. Ja, boste rekli, država smo
               ljudje, torej se vsi vtikamo! Ja, pa ni res! Ali se vsi vtikamo v upravljanje z
               državnim premoženjem, ki ga upravlja Slovenski državni holding? Ravno po tej logiki
               bi morda pričakovali, da bi vendarle Slovenski državni holding imel potem roko nad
               slovenskimi državnimi gozdovi. Pa nima. Se pravi, gre spet za nek drug koncept.</p>
               <p>Gospod Židan je citiral našo predsednico gospo Ljudmilo Novak, bilo bi fer, bilo bi
               korektno, če bi povedal vir in da bi potem na koncu povezal, da je njena izjava
               konsistentna z našim stališčem danes, ko smo rekli, da bi vendarle to področje lahko
               prevzel Sklad kmetijskih zemljišč in gozdov, ki pa je v državni lasti. Tako smo
               zapisali v našem stališču.</p>
               <p>Ko sem bil na cesti in sem potem se izobraževal za samostojnega podjetnika, sem na
               izobraževanju predstavil svoj poslovni model, opremljen s finančnimi kazalniki,
               koliko bo donosa, kakšni bodo stroški, kakšen bo dobiček. Pa ne zaradi izobraževanja,
               zaradi sebe. Isto sta delala tudi moja dva sinova, podjetnika. Danes tukaj ne vidimo
               poslovnega modela, kako bodo te zadeve delovale. Jaz hočem to videti, morda ne v
               zakonu, ampak želel sem videti eno prezentacijo s strani vlade, s strani ministrstva,
               da bomo videli, kakšen bo ta grozd. Slovenski državni gozdovi, d. o. o., bo najbrž
               nek holding, pod katerim bodo neki grozdi, ali bo veliko deoojev najbrž – ali kako bo
               s tem? To mi želimo vedeti.</p>
               <p>Seveda se potem tudi vprašamo, kdo bo tam na tretjem, četrtem nivoju nadziral
               poslovanje, ali bodo tam ti slovenski gozdni šejki še naprej harali, kot se temu
               neslovensko reče – se opravičujem za ta izraz. Tega se bojimo. Bojimo se, da gremo v
               nek koncept, kjer ne bo pravega izkupička. Kaj bomo mi s temi 9 milijoni – seveda,
               zdaj govorim za slovensko raven –, z 9 milijoni kubikov lesa, ki nam zraste, narava
               nam ga da, kakšen bo ta izkupiček? Ali smo pripravljeni – vidimo, da v proračunu ni
               kaj dosti denarja, praktično nič za to podjetje, za to verigo. Seveda je potrebna
               veriga, gospod Škodnik veliko ve o tem in iz njegovih ust v božja ušesa, kot se reče.
               Rekel je, da v 10 letih lahko imamo od 10 do 20 tisoč novih delovnih mest. Ampak, za
               božjo voljo, dajte nam malo več o tem povedati, kako do tega priti! Prvi sem, ki
               podpišem koncept, ki bo pil vodo, kot se reče, z obema rokama, ker potrebujemo –
               stokrat sem v tej dvorani že povedal – novih 60 tisoč delovnih mest. In če nam jih
               les da 10 tisoč – kapo dol!</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospa Andreja Potočnik. Pripravi naj se gospod Franc Jurša.</p>
            </sp>
            <sp who="SDZ7:PotočnikAndreja">
               <speaker>ANDREJA POTOČNIK (PS SMC):</speaker>
               <p>Spoštovana predsedujoča, spoštovani minister, kolegice in kolegi!</p>
               <p>Vsi se strinjamo, da je les zagotovo dobrina prihodnosti, ne samo v Sloveniji, ampak
               še kje drugje. Naj glede na izvajanje predhodnikov, da se bojijo, kaj lahko iz tega
               zakona nastane, preberem citat kolega dr. Francija Pohlevna z Oddelka za lesarstvo
               Biotehniške fakultete v Ljubljani, ki je zagotovo strokovnjak na tem področju. Pravi
               takole: <q>"Novi zakon o gospodarjenju z državnimi gozdovi ni idealen, a slabše, kot je
               bilo doslej, za lesno panogo ne more biti."</q> Tudi to nam lahko nekaj pove. Se pravi,
               če želimo iti na bolje, moramo zagotovo nekaj spremeniti.</p>
               <p>Na internetu sem lahko prebrala, da so že leta 2010 na Gospodarski zbornici Slovenije
               imeli željo po ustanovitvi sektorskega direktorata na Ministrstvu za gospodarstvo.
               Danes, leta 2015, je vlada dr. Mira Cerarja to željo uresničila. Še zdaleč to ne
               pomeni, da je to dovolj, je pa zagotovo premik v pravo smer. Osebno menim, in
               verjamem, da tudi kolegi v SMC, da mora biti gospodarjenje z gozdovi nujno v
               neposredni povezavi z lesnopredelovalno industrijo. Danes je največja dodana vrednost
               ta, da iz našega lesa nekaj naredimo. Na žalost pa se danes tovornjak s hlodi odpelje
               v tujino, ki potem pridejo nazaj za višjo ceno. Mislim, da se mora drevo, ki se ga
               poseka v Sloveniji, nujno razrezati v Sloveniji. Pa ne samo to, težiti moramo k temu,
               da čim več tega lesa predelamo oziroma obdelamo doma; se pravi, da delamo končne
               izdelke. Imamo že veliko dobrih praks: skeletna gradnja iz lesa, montažne hiše, ki so
               v večji meri narejene iz lesa, masivne hiše iz lesa, stavbno pohištvo, se pravi,
               hiše, okna, vrata, uro je mogoče videti pri kolegu, očala, torbice, nakit, se pravi,
               idej je neskončno. Vesela sem, da sem se na Fakulteti za arhitekturo letos lahko
               udeležila dogodka, kjer so študentje za arhitekturo predstavljali svoje ideje. Ne
               morete verjeti, kakšne ideje so prišle! Potencial v Sloveniji absolutno je. Treba je
               pa zagotoviti ustrezno okolje, poslovno okolje, da se ta potencial razvija
               naprej.</p>
               <p>Omenjena je bila visoka dodana vrednost. Osebno pravim, da visoka dodana vrednost
               zagotovo ni v tem, da kamion vse odpelje v Avstrijo in potem pride nazaj razrezan
               les. To ni dodana vrednost. To moramo narediti doma, tukaj, v Sloveniji, ker vem, da
               znamo in zmoremo. Ja, in res, domači slovenski les še sigurno ne pomeni kvalitetnega
               pohištva. Treba pa je zagotoviti tistim, ki imajo idejo, ki imajo žilico, ki se
               ukvarjajo s tem, da jim omogočimo, da imajo boljše pogoje; se pravi, da les kupijo v
               Sloveniji in za cenejši denar. Še en zanimiv podatek, kje je še velik potencial.
               Slovenija ima večjo površino gozda na prebivalca, poseka pa ga polovico manj kot
               Avstrija. Se pravi, tukaj je še veliko možnosti.</p>
               <p>Trenutni predlog zakona podpiram, ob tem da ga je treba korigirati predvsem v tem
               delu, da zajamemo celovito in transparentno rešitev. Cilj zakona, poudarjam, mora
               biti predvsem zagon gozdnega in lesarskega dela. Se pravi, poudarek je tudi na zagonu
               lesarskega dela, ki je trenutno premalo v vzponu. Ne smemo več dopustiti, da se
               zasluži samo od hlodovine, premalo pa se skrbi za preskrbo s hlodovino slovenskih
               žagarjev.</p>
               <p>Slovenija potrebuje nova delovna mesta in s tem zakonom imamo priložnost in zato vas
               pozivam, da jo izkoristimo. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>K besedi se je prijavil minister za kmetijstvo, gozdarstvo in prehrano gospod mag.
               Dejan Židan.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Najlepša hvala, predsedujoča.</p>
               <p>Samo dovolite, da odgovorim na vprašanja, ki se pogosto postavljajo, tudi med
               današnjo razpravo, in to so vprašanja, kako je z izplačilom preostalih
               denacionalizacijskih upravičencev, kar se tiče odškodnine zaradi nezmožnosti uporabe.
               Da ne bom o samem zakonu govoril, zakaj je do tega prišlo, zakon takšen je in ga je
               treba spoštovani do konca. V tem trenutku imamo na razpolago naslednje številke, in
               to je, da imamo 13 izvensodnih zahtevkov, ki so nerešeni, od katerih so 4 še
               neopredeljeni dokončno po višini, vendar ti zahtevki imajo vrednost 1,2 milijona
               evrov. Potem imamo še 18 sodnih zahtevkov s strani strank, ti zahtevki pa so, ob tem
               da še niso sodne poti zaključene, v vrednosti 22,8 milijona evrov, kar vse skupaj
               znaša 24,1 milijon evrov. To so ti zahtevki zaradi nezmožnosti uporabe. V tem
               trenutku imamo na posebni proračunski postavki iz sedanjega in preteklih let
               delovanja tudi Sklada deponiranih 28 milijonov, tako da je v bistvu denarja za to
               pokritje zadosti. Poleg tega pa, če ste v bistvu bili pozorni na sam osnutek zakona,
               ki je pred vami, je kot prvo napisano, da se iz gozdnega sklada, kjer se nek odstotek
               od letne prodaje gozdnega sortimenta nateče, realizirajo naloge, ki so po zakonu.
               Tukaj ne vidimo tveganja.</p>
               <p>Potem pa so bila vmes tudi vprašanja, zakon o gozdu in zakon o gospodarjenju z
               državnim gozdom. Ne gre za iste vsebine. Zakon o gozdu govori o upravljanju z gozdom,
               ali je to zasebni ali je to državni gozd, in notri so vsa opravila, ki so pomembna,
               da vzdržujemo naš sonaravni gozd in to odprtost, ki jo imamo. Zakon o gospodarjenju
               pa je v bistvu zakon – Avstrijci temu rečejo, pa tudi mi verjetno, lex specialis –,
               ki je poseben zakon zato, ker gospodarska družba, ki bo upravljala z državnim gozdom,
               pomeni delno odstopanje od posebnega prava, gospodarskega prava in zato je to poseben
               zakon. Torej, ko se mi danes pogovarjamo o zakonu o upravljanju in gospodarjenju z
               državnim gozdom, imamo opravka z gospodarskim zakonom, ki je osnova za to družbo.
               Konkretno, da družba gospodari na način – tu pa kljub vsemu prosim lepo, spoštovane
               in spoštovani, bodite pozorni –, da nima v lasti slovenskega državnega gozda.
               Slovenski državni gozd ostane neposredno v lasti države, ta družba pa plačuje
               najemnino ali uporabnino, ki se meri v odstotkih od letne realizacije. To je pomemben
               podatek. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Franc Jurša, pripravi naj se gospod Zvonko Lah.</p>
            </sp>
            <sp who="SDZ7:JuršaFranc">
               <speaker>FRANC JURŠA (PS DeSUS):</speaker>
               <p>Gospa podpredsednica, hvala za besedo. Lep pozdrav ministru za kmetijstvo, gozdarstvo
               in prehrano, kakor tudi sodelavcem! Pozdrav velja tudi vsem ostalim, ki smo oziroma
               ste v dvorani.</p>
               <p>Nisem zasledil, da bi v začetku kdo povedal določene podatke. Res je, da je minister
               govoril o obsegu državnega gozda, da je tu okoli 240 tisoč hektarjev teh gozdov v
               lasti države. Moram povedati tudi, da je letni možen posek v teh gozdovih 1,5
               milijonov kubičnih metrov lesa, da je letni prihodek koncesionarjev, ki znaša cirka
               70 milijonov evrov. Če tu še dodamo lesne industrije, je to 170 milijonov evrov.
               Koncesijska dajatev je znašala v lanskem letu 16 milijonov evrov, čisto dobiček je
               nekje okoli 5 milijonov evrov. Nadomestilo dobiva, gozdno rento, 170 občin, v lanskem
               letu je to bilo 4,56 milijona evrov. To se pravi, da govorimo o relativno zelo
               visokem znesku in o zelo pomembnih podatkih. To pa ne pomeni, da z novim predlogom
               zakona ti podatki ne morejo biti še bistveno boljši.</p>
               <p>Ne bom govoril o tem, kaj vse se je počelo in kaj vse se ni počelo okoli
               koncesionarjev. To so pač ugotovitve nekaterih drugih organov, ki morajo biti
               ugotovitve nekaterih drugih organov. Mi danes govorimo o zakonu o gospodarjenju z
               gozdovi v lasti države in temu primerno se moramo na nek način v poslanskih skupinah
               tudi do tega zakona opredeliti. Lahko z gotovostjo trdim, da v naši poslanski skupini
               ocenjujemo, da koncesijski način ni bil primeren in da ga je treba na nek način
               spremeniti. Predlog novega zakona to tudi opredeljuje.</p>
               <p>Država kot lastnik gozda je ugotovila, da je premalo koncesijskih dajatev, da
               primanjkuje kvalitetnega lesa iz državnih gozdov in da je vedno manj delovnih mest v
               državnih gozdovih. Lahko bi vzeli nekatere primerjave, ampak so te primerjave
               dejansko zaskrbljujoče, da se iz preteklosti zgubilo toliko delovnih mest v državnih
               gozdovih. Te pomanjkljivosti se skuša z novim zakonom tudi odpraviti. Seveda pa
               rešitve, ki jih ponuja, vsem niso po godu oziroma jim ne odgovarjajo. Predvsem pa
               tistim, ki želijo iz gozda in lesa takojšnji in čim večji dobiček, drugih koristi
               gozda pa v nobenem primeru ne vidijo. Tudi druge koristi gozda so sila pomembne. To
               se je na nek način počelo dolgih 20 let. Seveda nihče, ki bi moral v preteklosti to
               upoštevati, tega tudi ni počel.</p>
               <p>Poslanke in poslanci naše poslanske skupine smo prepričani, da je v slovenskih
               gozdovih, pa naj gre za državne ali za zasebne gozdove, dovolj dela za vse, seveda ob
               pravilnem pristopu in organiziranosti upravljanja z gozdovi. Predlog zakona, ki je v
               postopku sprejemanja, po našem mnenju to tudi omogoča.</p>
               <p>Mimogrede naj omenim posledice letošnjega masovnega napada lubadarja. V slovenskih
               smrekovih gozdovih odpravljajo številne ekipe posledice te bolezni iz celotne
               Slovenije. To ni dovolj, tu so tudi iz Avstrije, Hrvaške in Bolgarije, pa smo še
               vedno priča pomanjkanju delovne sile in zaostankom pri sanaciji teh gozdov. Tudi v
               prihodnjih letih ne kaže bistveno drugače.</p>
               <p>Največja in najbolj pomembna novost, ki jo zakon uvaja, se nanaša na prodajo lesa. V
               preteklih 20 letih so les prodajali koncesionarji, v prihodnje pa bi to nalogo
               najbolj opravljali predstavniki slovenskega državnega gozda oziroma podjetje, ki je
               Slovenski državni gozdovi. Vsem nam je popolnoma jasno, da se posel, denar in dobiček
               ustvarja pri prodaji lesa. Upoštevamo tudi novi model upravljanja državnih gozdov in
               s tem zakonom se bo presojalo na osnovi učinkov prodajo lesa. In še ena prednost pri
               opozorilih; pristojnost novega podjetja, da prodaja les, odpravlja vrsto težav na
               trgu z lesom. Les iz državnih gozdov bo pod enakimi pogoji na voljo vsem
               zainteresiranim kupcem, in to v želenih količinah in kvaliteti. Istočasno pa je na ta
               način zagotovljena zanesljivost dobave in možnost sklepanja dolgoročnih pogodb o
               dobavi lesa.</p>
               <p>Namenoma nisem niti z besedo omenjal lesne predelovalne industrije ali, kot jo
               strokovno imenujejo, gozdno-lesne verige. Moram se strinjati z vsemi tistimi, ki v
               sedanjem predlogu zakona ne vidijo dovolj čvrstih zavez, da se bo na področju žaganja
               lesa in razvijanja predelovalne industrije v Sloveniji v resnici kaj zgodilo. Treba
               je vedeti, da je bilo v preteklosti prav tu izgubljenih največ delovnih mest.
               Poslanci in poslanke naše poslanske skupine smo v postopku nastajanja zakona na to
               stalno opozarjali tako koalicijske partnerje kot odgovorne na Ministrstvu za
               kmetijstvo, gozdarstvo in prehrano in tudi Direktorat za les pri Ministrstvu za
               gospodarski razvoj. Tudi izhodišča za poslovni načrt nove družbe Slovenski državni
               gozdovi je treba dodelati, tako da bodo zagotovila optimalne pogoje za zagon in
               razvoj lesnopredelovalne industrije v Sloveniji.</p>
               <p>Poslanke in poslanci naše poslanske skupine bomo ta zakon v prvi fazi obravnave
               potrdili, s tem da želimo aktivno sodelovati pri nadaljnji razpravi in
               izpopolnjevanju določenih členov tega zakona.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Zvonko Lah. Pripravi naj se gospa Marinka Levičar.</p>
            </sp>
            <sp who="SDZ7:LahZvonko">
               <speaker>ZVONKO LAH (PS SDS):</speaker>
               <p>Hvala lepa za besedo, predsedujoča. Lep pozdrav ministru, stalnim vabljenim,
               kolegicam in kolegom!</p>
               <p>Veliko je danes govora o upravljanju državnih gozdov, čeprav imamo v Sloveniji skupaj
               približno milijon 184 tisoč hektarjev gozdov, od tega samo 240 tisoč v lasti države,
               kar je približno 19 odstotkov, ostalih 81 odstotkov pa v zasebni lasti, približno
               četrtino vseh državljanov Slovenije, okrog 460 tisoč, in nekaj v lasti občin. Krovni
               zakon je Zakon o upravljanju z gozdovi, trenutno veljavni zakon, po katerem se bile
               podeljene koncesije pred skoraj 20 leti in večina koncesij za upravljanje z državnimi
               gozdovi poteče sredi leta 2016. Z državnimi gozdovi upravljajo koncesionarji, ki
               imajo zaposlenih približno tisoč 300 do tisoč 500 ljudi, in jim ta pogodba poteče čez
               dobrega pol leta. Ministrstvo bi po mojem mnenju moralo iti najprej v spremembo tega
               krovnega Zakona o gozdovih, kjer bi poenostavili in posodobili upravljanje z gozdovi
               – vseh v Sloveniji. Vemo, da imamo v Skladu kmetijskih zemljišč in gozdov približno
               100 zaposlenih, da imamo v Zavodu za gozdove kot strokovni instituciji preko 700
               zaposlenih, od tega terenskih, rajonskih gozdarjev približno 400, imamo Gozdarski
               inštitut in ne vem kaj še vse – veliko zaposlenih, pa zelo malo rezultatov.</p>
               <p>Čas bi bil, da bi se že zdavnaj vlada lotila te spremembe krovnega zakona in tudi
               gospodarjenje z gozdovi načrtovala oziroma uredila tako, da bi od tega tudi pomagali
               preživeti tistim kmetom, ki nimajo samo gozdove ali pa se ne ukvarjajo samo z
               živinorejo, ampak da bi jim gozdovi pomagali preživeti, tudi v bližini gozdov v
               državni lasti.</p>
               <p>Zato se nam zdi to neprimerno, da sedaj država oziroma ministrstvo rešuje samo
               upravljanje z državnimi gozdovi na ta način – in po mojem mnenju prepozno –, saj ko
               bo ustanovljeno podjetje in preden bo to podjetje pridobilo izvajalce po Zakonu o
               javnih naročilih za sečnjo v teh gozdovih, v praksi poteče tudi do enega leta in več,
               da se vsi postopki izpeljejo, in se bojim, da bo do sredine leta oziroma v sredini
               prihodnjega leta ti državni gozdovi ostali brez upravljavca in se bo sečnja ustavila
               in tisoč 300 do tisoč 500 delavcev bo brez pravega dela pri sedanjih koncesionarjih.
               Zato menim, da ministrstvo zdaj nekako na moč in čez noč rešuje to situacijo, ki bo
               nastala prihodnje leto. Namreč, po veljavnem zakonu bi morala država oziroma Sklad
               kmetijskih zemljišč kot upravljavec z državnimi gozdovi podpisati pogodbe z novimi
               koncesionarji za dobo desetih let, pa seveda do tega sedaj ne bo prišlo, država
               rešuje to na drugačen način, kot pravi minister oziroma kot rešujejo to sosednje
               države, vendar ne upoštevajo naše specifike glede posestne razdrobljenosti, glede
               kmetijstva, strategije razvoja kmetijstva v Sloveniji. Bojim se, da bodo s temi
               izvajalci, ki jih bodo pridobili po novem zakonu, da bo to podjetje gledalo samo na
               dobiček, da bodo sekali vse povprek in to tam, kjer je največji izplen, ne bo pa
               zadaj neke politike, ki bi omogočala boljše gospodarjenje tako občin kot posameznih
               kmetov, predvsem teh višinskih, ki se že sedaj ukvarjajo z gozdarstvom, pa jim to
               predstavlja premajhen delež v gospodarjenju, in da tudi zaradi novega programa
               razvoja podeželja, kjer je bistveno manj subvencij, ne bodo preživeli in bi lahko na
               ta način država pomagala, da bi podelila nekaj koncesij kljub tem kmetom, da bi na
               osnovi nekega programa, ki bi ga morala izdelati Kmetijsko gozdarska zbornica s
               svojimi svetovalnimi službami, omogočili tako preživetje podeželja in preživetje
               predvsem teh gorskih kmetov.</p>
               <p>V vsakem primeru mislim, da Vlada oziroma ministrstvo kasni tako s sprejetjem novega
               zakona o upravljanju z gozdovi, ki bi spremenil oziroma posodobil gospodarjenje z
               vsemi gozdovi v Sloveniji, ne samo z državnimi, sedaj pa mi razpravljamo tukaj na
               veliko že kar nekaj časa samo o državnih gozdovih, kot da so to edini zveličavni.
               Država bi morala skrbeti tudi za tiste gozdove, kjer je potencial teh gozdov premalo
               izkoriščen, ker tako bi sledili neki politiki, bi ublažili neko gospodarsko škodo, ki
               se dela s tem, da se les, ki priraste, ne poseka in ne uporabi za pravi namen. Poleg
               tega bi pa morala tako ministrstvo in vlada se zavedati, da je treba ponovno oživeti
               lesnopredelovalno industrijo, kar s sprejetjem tega zakona, s tem da bo država nekaj
               več denarja dobila pri poseku oziroma večji bo izplen, bo še vedno ta les šel tako v
               izvoz in bomo izvažali narodno bogastvo, ne pa dodane vrednosti.</p>
               <p>Vlada Republike Slovenije pod vodstvom Janeza Janše je 27. 6. 2012 sprejela akcijski
               načrt za povečanje konkurenčnosti gozdne lesne verige v Sloveniji do leta 2020 s
               promocijskim sloganom Les je lep. Dokument opredeljuje les kot strateško surovino
               Slovenije, akcijski načrt na podlagi analize stanja določa cilje, ukrepe, kazalnike
               in roke za intenziviranje gospodarjenja z gozdovi ter za oživitev in razvoj predelave
               lesa in energetske uporabe njegovih ostankov. Aktivnosti vlade Janeza Janše so bile
               odločen napovednik v programsko spremembo gospodarjenja z državnimi gozdovi. Če vlada
               Janeza Janše ne bi padla marca 2012, bi se programske spremembe izvedle zakonito in
               pravočasno ter bi časovno sovpadale s sklenitvijo koncesijskih pogodb v leto 2016 – s
               tem tudi boljše gospodarjenje z državnimi gozdovi. Vendar po tem času vlada ni
               nadaljevala s tem projektom, obstalo je vse in zato smo prišli v tako situacijo, v
               kateri smo.</p>
               <p>Tega zakon ne morem podpreti v taki vsebini, sploh pa, da se nameni 20 milijonov
               sedaj v posodobitev oziroma v nove stroje za sečnjo, če bi bilo teh 20 milijonov
               namenjenih za predelavo lesa, kjer bi se dodana vrednost dodala, bi z veseljem
               potrdil ta zakon. Vendar gre za opremo, katere je na območju Slovenije pri
               koncesionarjih in pri drugih zasebnih izvajalcih več kot dovolj in ne vem, zakaj se
               država sedaj sili še z nekim novim podjetjem, ki bodo povečali kapaciteto sečnje,
               samo sečnje in spravila, pa nič drugega, mislim, da bi morali ta sredstva nameniti
               preko Ministrstva za gospodarstvo v predelavo tega lesa, da bi morali imeti neke
               strateške akcijske načrte. Tudi če les ostane še nekaj časa v gozdovih, pa se deloma
               dela škoda s tem, ker je že les zrel za posek, je večja škoda, če ta les, ki raste 50
               in 100 let, sedaj v večji količini požagamo in ga peljemo v izvoz.</p>
               <p>Zato se mi zdi, da so ti ukrepi oziroma ta zakon in ta način gospodarjenja z gozdovi
               trenutno nepravilen in bi Vlada – ne da imamo samo več ministrov v nadzornem odboru
               tega podjetja, to še nič ne pomeni. Treba je narediti pravo strategijo, imeti vizijo,
               strategijo in iti v dodano vrednost, ustvariti čim več novih delovnih mest, s tem pa
               bomo lahko ustvarili samo oziroma pridobili več tujih izvajalcev, ker bodo podjetja
               registrirana zunaj in s tem bo dobiček oziroma dodana vrednost šla še pri tem
               osnovnem opravilu ven iz Slovenije.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima minister mag. Dejan Židan.</p>
               <p>Izvolite.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Hvala, predsedujoči.</p>
               <p>Dovolite, da odgovorim na nekaj vprašanj. Kot prvo, strinjam se, da je ena od
               prejšnjih vlad sprejela akcijski načrt Les je lep, pa pred tem je treba povedati, da
               je začel nastajati še pred eno vlado pred tem, in sicer da sva bila pobudnika tedanja
               ministrica gospa Radičeva in jaz in sem vesel, da je naslednja vlada to tudi
               sprejela. Ga pa sedanja vlada tudi uresničuje. Po čem se to vidi?</p>
               <p>Mogoče kot zanimivost, dobro je, da pogledamo poslovanje lesne panoge v letu 2014 in
               letu 2011, ker je prišlo do preobrata. Ni še odskok, je pa preobrat. Panoga ponovno
               raste, panoga ponovno pozitivno posluje, tudi vedno več izvaža. Lansko leto smo se že
               približali milijardi evrov realizacije, in to so trendi,ki so mogoče tudi posledica
               novega zavedanja o pomenu gozdne lesne verige. Tudi samo Ministrstvo za kmetijstvo,
               gozdarstvo in prehrano, ki je zadolženo za gozdarski del, plus nekaj zelo malo
               lesarstva, kolikor program razvoja podeželja omogoča, je preko tega programa
               investiralo v gozdno-lesno verigo – torej ta lesarski del, večinoma kot obrtniški del
               – čez 100 različnih razvojnih projektov. Če pogledamo nov program razvoja podeželja
               za področje gozdarstva in lesarstva, namenjamo še več denarja. Ker kakorkoli, mi
               potrebujemo finančni vzvod, da pride do investicij in potem do nekih novih izdelkov.
               To je kot prvo.</p>
               <p>Kot drugo, kar bi želel povedati, je vprašanje, ki je bilo pred tem postavljeno, ali
               bo novo podjetje za državni gozd upoštevalo tudi t. i. okoljske vidike. Tukaj bi
               želel povedati naslednje. Med temeljnimi cilji delovanja družbe je upoštevanje
               javnega interesa in ciljev, ki jih ima Republika Slovenija na področju ohranjanja
               narave, in zavest v povezavi s podnebnimi spremembami. Glede na prakso podobnih
               podjetij na območju Evropske unije lahko upravičeno pričakujemo, da bo nova družba
               postala primer dobre prakse na področju upravljanja z naravnimi viri oziroma vsemi
               dobrinami in storitvami gozdnih ekosistemov. Družba bo morala gospodariti z gozdovi v
               lasti Republike Slovenije skladno s cilji nacionalnega gozdnega programa. Mimogrede,
               prej je bilo rečno, da ga nimamo; mi imamo v Sloveniji nacionalni gozdni program,
               veljavno zakonodajo in načrte za gospodarjenje z gozdovi, kar vse skupaj predstavlja
               zadostno varovalko oziroma v celoti onemogoča kakršnokoli pretirano izkoriščanje
               državnih gozdov. Pred tem je bil tudi izražen strah glede časovnice. Res je, tudi sam
               sem si želel, da bi ta konkretni zakon bil pred tem sprejet, treba pa je povedati, da
               je bilo tudi treba upoštevati, da je treba imeti koalicijska in ostala
               usklajevanja.</p>
               <p>Mimogrede, vmes je bilo rečeno, da je zakon nastajal v neki ozki skupini, to v celoti
               ne drži. Deležniki, s katerimi je bil zakon usklajevan in ki so zelo aktivno
               sodelovali, so naslednji: Ministrstvo za finance, Ministrstvo za okolje in prosto,–
               če kasneje želite, lahko celo konkretna imena preberem –, Ministrstvo za gospodarski
               razvoj in tehnologijo, Služba vlade za zakonodajo, Inšpektorat Republike Slovenije za
               kmetijstvo, gozdarstvo in prehrano, Sklad kmetijskih zemljišč in gozdov, Zavod za
               gozdove Slovenije, Gozdarski inštitut Slovenije, Biotehniška fakulteta – Oddelek za
               gozdarstvo, Slovenski državni holding, Obrtna zbornica Slovenije in Gospodarska
               zbornica Slovenije, Umanotera in tako naprej. Torej, krog teh, za katere upam reči,
               da so tudi strokovnjaki, je bil kar širok.</p>
               <p>Vendar, kako sedaj naprej z vodenjem te družbe? S 30. 6. 2016 se iztečejo koncesijske
               pogodbe za pretežen del državnih gozdov in s 1. 7. 2016 družba v celoti prevzame
               gospodarjenje z gozdovi v lasti Republike Slovenije. V koncesiji po 1. 7. 2016 ostane
               le še 850 hektarjev gozdov v lasti Republike Slovenije, gre izključno za koncesije,
               podeljene v okviru razpisa za gorske in hribovske kmetije ter dve izobraževalni
               ustanovi, to je Šolski center Šentjur in Srednja gozdarska in lesarska šola
               Postojna.</p>
               <p>Družba bo v nadaljevanju z upoštevanjem sistema javnega naročanja pridobila
               usposobljene izvajalce za izvedbo sečnje in spravila lesa ter izvedbo gojitvenih del,
               sama pa bo organizirala prodajo lesa. Zaradi prehoda na nov sistem z gospodarjenjem z
               državnimi gozdovi v sredini leta 2016, torej vzrok je prenehanje koncesijskih pogodb,
               se bo temu tudi prilagodil način dela v gozdovih, in sicer na dva dela. Prvi del,
               druga polovica leta 2016, za posek in spravilo lesa bodo v gozdovih ostali le
               posamezni objekti, ki predstavljajo okvirno pravico letnega obsega sečnje. Zato
               predvidevamo, da se bo verjetno večji del sečnje razvijal v t. i. sistemu prodaje
               lesa na panju. Javni razpisi bodo objavljeni pred julijem 2016 ter bodo v osnovi
               podobni razpisom, ki jih tudi sedaj opravlja Sklad kmetijskih zemljišč in gozdov za
               oddajo del v t. i. nekoncesijskih gozdovih v lasti Republike Slovenije. Predvidevamo,
               da se bo takšen način v manjšem obsegu ohranjal kasneje, vendar bo uporabljen
               predvsem na majhnih in razpršenih parcelah. V letu 2017 in kasneje pa bo družba z
               upoštevanjem pravil javnega naročanja oddajala dela za izvedbo sečnje in spravil lesa
               do kamionske centre. Družba bo v razpisu določala količino drevja za posek in
               spravilo prostorske enote, na kateri se bo izvajala sečnja in spravilo, način, pogoje
               in merila izbire izvajalcev pri oddaji posameznih del državnih godovi. Družba bo les
               prodajal sama.</p>
               <p>Zavedamo se, da se prav oddaja del v gozdovih ter prodaja lesa ključna elemente v
               novi organiziranosti, s katerima želimo izboljšati dosedanje gospodarjenje z
               državnimi gozdovi ter ustvariti pogoje za razvoj lesne industrije v Sloveniji. Zato
               bo družba morala naprej pripraviti in javno objaviti vsa pravila v zvezi z načini in
               pogoji ter merili izbire izvajalcev pri oddaji posameznih del v državnih gozdovih ter
               načine in plačilne pogoje prodaje gozdnih lesnih sortimentov. Ta pravila sprejme
               družba v soglasju z ministrom, pristojnim za gozdarstvo, ter na podlagi mnenja
               nadzornega sveta, saj je kot družba, ki gospodari z državnimi gozdovi, zavezana k
               doseganju vseh ciljev, ki so določeni v zakonu in se poleg samega ožjega
               gospodarjenja z gozdovi nanašajo tudi na zagotavljanje razvoja podeželja in
               ohranjanja kmetij, zagotavljanja nadaljnjega razvoja gozdno-lesne verige kakor tudi
               prispevanja k ciljem ohranjanja narave. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Marinka Levičar. Pripravi naj se gospod Danilo Anton Ranc.</p>
               <p>Izvolite.</p>
            </sp>
            <sp who="SDZ7:LevičarMarinka">
               <speaker>MARINKA LEVIČAR (PS DeSUS):</speaker>
               <p>Hvala lepa, predsedujoči. Spoštovani minister s svojo ekipo, kolegice in kolegi, lepo
               pozdravljeni!</p>
               <p>Zakon, ki na novo ureja gospodarjenje z državnimi gozdovi, je pomemben tako za državo
               kot tudi za občino, zlasti za tiste občine, ki imajo na svojem območju veliko
               državnih gozdov. Takšnih občin je v Sloveniji 170, kot je povedal že moj vodja
               poslanske skupine gospod Jurša, in samo te občine so iz naslova gozdne rente dobile
               dobrih 4,5 milijona evrov na letnem nivoju.</p>
               <p>Občine naj bi večji del teh sredstev namenile za gradnjo in vzdrževanje lokalnih
               cest, lokalne infrastrukture, ki je v nekaterih občinah zelo dotrajana, zato so ta
               sredstva nujno potrebna. Naj pa ob tem omenim, da lastniki zasebnih gozdov, teh je v
               Sloveniji 80 odstotkov, ki prav tako uporabljajo te lokalne in gozdne ceste, prav nič
               ne prispevajo v ta sklad oziroma ne plačujejo občinam, kar se mi ne zdi pravilno.
               Zato bomo v naši poslanski skupini predlagali, da se v novelaciji krovnega zakona o
               gozdovih, ki bo v obravnavi prihodnje leto, tudi to področje uredi.</p>
               <p>Poslanska skupina Desus si bo in si je prizadevala, da se bo v gozdnem skladu
               zagotovilo dovolj sredstev, tako imenovane gozdne rente, za poplačilo obveznosti
               občinam, kar pomeni, da naj bi občine, v katerih ležijo državni gozdovi, dobile
               najmanj toliko sredstev, kot so jih od rente dobile do sedaj. Najmanj toliko, to
               poudarjam.</p>
               <p>Kot poslanka sem bila izvoljena v 4. volilni enoti, to je v občini Kočevje, torej v
               tisti občini, ki ima med vsemi slovenskimi občinami največji delež državnih gozdov.
               Ima pa ta občina na žalost tudi največjo stopnjo brezposelnosti, kar 25-odstotna je
               ta stopnja. Ker je v dvajsetih letih propadel velik del lesne industrije in
               lesnopredelovalne industrije v tej občini, je kočevska občina zaradi tega še posebej
               prizadeta in se zavzema, da bi z novim zakonom to področje bolje uredili. Sedaj
               veljavni koncesijski model upravljanja občini, kot sem že rekla, ni prinesel napredka
               – ravno nasprotno! Edina svetla točka je Snežnik, Kočevska Reka, ki jo je tudi država
               prepoznala kot strateško naložbo in jo s tem zakonom vključuje v obliki kapitalske
               naložbe države v novoustanovljeno podjetje Slovenski državni gozdovi.</p>
               <p>Pričakovanja v občini in med ljudmi glede tega novega zakona so velika. Na občini se
               tudi trudijo in skušajo preko občinskega podjetja Kočevski les narediti preboj v
               smeri razvoja in boljšega izkoriščanja lesa na Kočevskem. Prav te dni poteka tukaj
               enotedenski festival Les je več. Tudi občinski svetniki enotno pozivajo Vlado in
               zakonodajalca, da jih pri teh svojih odločitvah upošteva in pripravi zakon, ki bo tej
               gozdnati občini prinesel nova delovna mesta in posledično vsestranski razvoj in sedež
               te družbe. Ustanovitev enovitega državnega podjetja je zatorej korak v pravo smer. Da
               pa bo podjetje lahko izpolnjevalo vse zastavljene naloge, ki so zapisane v predlogu
               zakona, mu je treba že na začetku, se pravi ob ustanovitvi, zaupati in storiti vse za
               uspešen zagon in kasnejše delo.</p>
               <p>V predlogu zakona je opredeljena začetna višina kapitala, ki ga država prispeva za
               njegovo ustanovitev in delovanje. Opredeljeni so tudi finančni mehanizmi, ki bodo do
               določene mere pomagali ustvarjati pogoje za vzpostavitev gozdno-lesne verige.</p>
               <p>Tisto, kar nas v Poslanski skupin Desus nekoliko bega, je višina letnega nadomestila,
               ki naj bi ga plačevala družba v gozdni sklad. Višina letnega nadomestila je tisti
               kriterij, ki pojasnjuje odnos in pričakovanja države do novega podjetja. Pretirano
               izčrpavanje družbe že prva leta njenega poslovanja bo prav gotovo povzročilo težave v
               njenem tekočem poslovanju ter oviralo širitev dejavnosti. V stranki Desus smo
               prepričani, da je treba podjetju v prvih letih njegovega delovanja omogočiti, da se
               konsolidira finančno in kadrovsko tudi okrepi. Na to smo opozarjali in bomo še v
               nadaljnjem postopku sprejemanja zakona za gospodarjenje z gozdovi v lasti Slovenije.
               Ta zakon je vsekakor treba sprejeti, zato ga bomo soglasno podprli, kot smo že
               napovedali. Hvala za besedo.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Danilo Anton Ranc, pripravi naj se gospod Jan Škoberne.</p>
               <p>Izvolite, gospod Ranc.</p>
            </sp>
            <sp who="SDZ7:RancDaniloAnton">
               <speaker>DANILO ANTON RANC (PS SMC):</speaker>
               <p>Predsedujoči, hvala za besedo. Tokrat bom bolj kratek, ker je kolegov precej na vrsti
               za razpravo.</p>
               <p>Naj prvo rečem, da sem presenečen, da v bistvu nekateri poslanci, s katerimi se
               srečujemo na hodnikih, načeloma večkrat dajo podporo temu zakonu. Bil sem že vesel,
               da končno bo v parlamentu prišla na dnevni red ena gospodarska tema, ki bo dala dober
               rezultat. Iz prakse pa vidim, da s številnimi sklepi na področju tega problema, ki ga
               je obravnaval Odbor za kmetijstvo, nismo prišli zelo daleč in sedaj je končno prišla
               na mizo ena pravilna rešitev, pa zopet ti isti poslanci, ki na to opozarjajo tudi na
               hodnikih, postavljajo neke dileme, ki jih praktično ni.</p>
               <p>Naj samo navedem, da bi v času od leta 2012, ko je parlament prvič začel o tem resno
               razpravljati, pa do danes, to je v obdobju treh let, nastala gospodarska škoda iz
               naslova neučinkovitosti gospodarjenja na tem področju milijarda 200. Na drugi strani
               postavljamo razne preiskovalne komisije, zapravljamo denar za fotovoltaiko, tukaj, ko
               pa imamo realno priložnost, da nekaj spremenimo, pa postavljamo nekatera vprašanja,
               ki praktično niso na tem mestu niti potrebna. Seveda pa računam, ker sem zaznal v
               razpravi tudi nekaterih opozicijskih poslancev, da vendarle vidijo, da je treba nekaj
               storiti, da bomo končno z nekimi manjšimi pripombami tudi prišli do prave rešitve.
               Naj tudi navedem, da sem s tem postavil vprašanje poslancem iz skupin prijateljstva z
               Avstrijo, Nemčijo, kako oni gospodarijo z gozdom. Seveda so takoj odgovorili, da so
               les označili kot strateško naravno surovino in da ga ne uporabljajo za izvoz ter da
               so dosegli konsenz na tem področju, ker menijo, da je področje gozdarstva in
               lesarstva strateško vprašanje za gospodarski sistem.</p>
               <p>Gospodarska škoda, ko sem o njej govoril, je okoli 8,8 milijarde evrov v zadnjih 20
               letih, to je treba videti, vzeti v zakup in preprečiti, da bi se ta škoda nadaljevala
               v nadaljnjih 10 letih in bi skupno prišlo do 12 milijard škode, ki bi nastala na
               različnih področjih: neučinkovitosti gospodarjenja, propada lesne industrije in tako
               dalje.</p>
               <p>Rekel bi tudi to, ta velik izvoz lesa, to je velik problem, skoraj milijon in pol
               kubikov lesa izvozimo brez dodane vrednosti, potem pa les uvažamo nazaj v obliki
               izdelkov in dobesedno odpiramo delovna mesta čez mejo v tujini in postajamo rudnik za
               izčrpavanje lesa. Po drugi strani pa nam okrog 200 kamionov na dan, ki vozijo po
               naših cestah, uničuje ceste in bremeni naš proračun.</p>
               <p>Na koncu bi poudaril le to, da je v parlamentu tudi nekaj kolegov poslancev, ki so
               delovali v lesni industriji in gozdarstvu, naj omenim gospoda Tanka in gospoda
               Pogačnika. Mislim, da je čas, da v parlamentu lesarji in gozdarji strnemo vrste in na
               nek način podpremo, po potrebi mogoče malenkostno tudi dopolnimo ta zakon, in končno
               sprejmemo zakon, da se v zgodovino parlamenta zapiše tudi neka dobra zgodba, da smo
               postavili v ospredje gospodarske teme, od katerih smo vsi odvisni, ne samo mi,
               celotna Slovenija. Mislim, da je v lesu in gozdarstvu velika priložnost. Hvala lepa.
            </p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Jan Škoberne. Pripravi naj se gospod Benedikt Kopmajer.</p>
               <p>Izvolite.</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Hvala lepa, spoštovani podpredsednik. Spoštovani minister, poslanke in poslanci!</p>
               <p>Ključna stvar pri tem zakonu je, da obrnem zgodbo, da ne govori samo o vprašanju
               dobička in doseganju ekonomskih ciljev, ampak govori o gozdu kot enotnem prostoru; na
               eni strani o njegovih ekonomskih potencialih in na drugi strani o nujnosti, da ga
               razumemo kot življenjsko okolje, da na zelo pomembno mesto ciljev te družbe postavimo
               tudi ohranjanje biotske raznovrstnosti, da postavimo gozd kot segment kvalitete
               življenja, kvalitete nekega življenjskega okolja.</p>
               <p>V razpravi je bilo rečeno, ne enkrat, večkrat, da je treba imeti vizijo, strategijo
               in da brez tega ni mogoče postaviti nekega dobrega novega ukrepa, razviti neke nove
               družbe, ki bo lahko dosegala cilje, ki so nam v tej dvorani vsem skupni. Velikokrat
               pa se je pozabilo dodati še tisto, da mora strategiji in viziji slediti tudi
               rezultat, mora slediti neko udejanjenje, mora biti nek premik. In na področju ne
               izkoriščanja, ampak trajnostne rabe lesa in trajnostnega upravljanja slovenskih
               državnih gozdov je gotovo zadnji čas, da do tega premika pride. Ne samo zaradi
               ekonomskih učinkov, ki jih pravzaprav ne gre ponavljati, ker smo jih danes več ali
               manj slišali v vsaki razpravi, ampak predvsem skozi prizmo tudi ekonomsko-socialne
               funkcije, ki jo gozd kot tak ima. Ob tem se postavi vprašanje ali dilema, zakaj se
               država loteva tega skozi neko družbo, zakaj Vlada prevzema tako pomemben segment
               odgovornosti pri upravljanju gozda, ki ga ima v lasti. Kdo drug pa bi naj to počel?
               Če vsi ugotavljamo, da je to eden glavnih virov, ki jih Slovenija ima na razpolago –
               poleg vode in, denimo, sončne energije, za katero pa sicer med drugim ugotavljamo, da
               smo jo popolnoma narobe razumeli in da smo morda 2 milijardi preveč vrgli v
               subvencije za energijo, ki bi jo bilo mogoče izkoristiti drugače ali pa vsaj bolje
               oplemenititi –, je seveda edino smiselno, da se Vlada tega loti, da pokaže, da ima do
               lesa, do gozda, do potenciala, do njegovih delovnih mest in do življenjskega okolja –
               ne samo našega, ampak tudi do življenjskega okolja rastlin in živali – odnos, kot si
               ga zasluži. Če se postavi dilema, ali naj upravlja ali naj ne upravlja, potem je
               treba povzeti to razpravo in ugotoviti, da je bilo dovolj opazovanja, da je bilo
               dovolj premišljanja in je čas, da se nekaj zgodi. In dogaja se s tem zakonom, dogaja
               se s prevzemanjem odgovornosti in dogaja se s tem, da se ne zapiše, da je naloga
               bodočega upravljavca samo sečnja in spravilo lesa, ampak da ima bistveno širše
               naloge; da je treba spodbuditi verigo, da pa je potem naloga tega upravljanja, ki bo
               sedaj enotno, centralizirano, bolj učinkovito, z bistveno večjimi možnostmi za tako
               imenovane spillover učinke, da dosežemo tudi ostale cilje. To pa je zagon ponovno
               male obrti, vezane na les, malega gospodarstva in predvsem, da les ohranimo in da
               gozdov ne izčrpamo, da morda ta potencial še povečamo. Zgolj strategije in papirnate
               akcije tega ne storijo. Za ta ukrep pa lahko upravičeno upamo, predvsem iz naslova
               tega, da na Vlado in na ministre neposredno prenaša izjemno veliko breme
               odgovornosti, da bo učinek takšen, kot ga danes zapisujemo v teh strateških
               dokumentih.</p>
               <p>Tisto, kar je treba na koncu reči; če je – malo za šalo, malo zares –bivša stavba
               Slovenijalesa pokazatelj, kakšen potencial gozd v Sloveniji ima in kakšen potencial
               ima slovenska obrt iz tega naslova, pa tudi podjetništvo, tudi večje gospodarske
               družbe, potem je treba reči, da imamo izjemno velika pričakovanja do te nove družbe.
               Kot že nekajkrat povedano, ne štejejo zgolj besede, štejejo dejanja. In to je dejanje
               za to, da povrnemo slovenskemu gozdu in slovenski lesnopredelovalni industriji to,
               kar je nekoč manifestirala skozi to izjemno impozantno stavbo bivšega Slovenijalesa.
               Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Benedikt Kopmajer. Pripravi naj se gospod Simon Zajc.</p>
               <p>Izvolite, gospod Kopmajer.</p>
            </sp>
            <sp who="SDZ7:KopmajerBenedikt">
               <speaker>BENEDIKT KOPMAJER (PS DeSUS):</speaker>
               <p>Hvala lepa, gospod podpredsednik. Spoštovani vsi prisotni!</p>
               <p>Kot koroški poslanec bi želel opozoriti, da imamo tudi v tem delu Slovenije kar visok
               delež državnih gozdov, s katerimi pa upravljata dva večja koncesionarja, to se pravi
               Gozdno gospodarstvo Slovenje Gradec in Gozdno gospodarstvo Maribor, v skupni površini
               35 tisoč hektarjev, kar je približno 10 odstotkov vseh državnih gozdov. Prav zaradi
               tega sem zelo zainteresiran za dobre rešitve, ki jih bo novi zakon o gospodarjenju z
               državnimi gozdovi, verjamem, tudi prinesel.</p>
               <p>Ni nobena skrivnost, da so prav bližina avstrijske meje in lesnopredelovalne
               kapacitete na avstrijskem Koroškem magnet tako za gozdna gospodarstva in zasebnike,
               ki prodajajo najboljši kvalitetni les čez mejo, kjer so cena lesa, plačilni pogoji,
               odzivnost lesarjev bistveno boljše urejena kot pa v Sloveniji. V postopku priprave
               predloga zakona nenehno opozarjamo predlagatelje in koalicijske partnerje – in moram
               reči, da naletimo na zelo dober odziv – na pomen sprejetja takšnih rešitev, ki bodo
               prispevali k vzpostavitvi, tudi k razvoju lesnopredelovalnih verig v Sloveniji. Zato
               ocenjujem, da je vsebina zakona, ki govori o gospodarski dejavnosti, primerna osnova
               za izvajanje ciljev in nalog, ki so v tem zakonu jasno opredeljena, da pa je vsebina,
               ki se nanaša na vzpostavitev in razvoj gozdno-lesnih in predelovalnih verig, potrebna
               dopolnitev tako v samem zakonu kot v izhodiščih za izdelavo poslovnega načrta nove
               družbe. Po besedah odgovornih v Direktoratu za les na Ministrstvu za gospodarstvo
               tovrstne dopolnitve že pripravljajo.</p>
               <p>Prepričan sem, da bo nova ureditev gospodarjenja z državnimi gozdovi omogočila nov
               razvojni zagon povsod tam, kjer državni gozdovi ležijo, in s tem ustvarila pogoje za
               delo, nove zaposlitve ter enakopraven dostop do dela sedanjim in bodočim izvajalcem
               del. Še posebej na področju lesnopredelovalne industrije. Lahko nam verjamete, da na
               Koroškem vemo, kakšno je poslanstvo lesa in gozda. Nekaj tega sta danes plastično
               prikazala tudi moja dva kolega s Koroške z izdelki, ki sta jih predstavila. V
               kvaliteto lesa – vas moram spomniti, tisti, ki tega niste vedeli –, je bil prepričan
               tudi Stradivari, saj je les za svoje znamenite violine nabavljal tudi pri nas na
               Koroškem, na Strojni se reče temu območju.</p>
               <p>Seveda upam, da bomo v nadaljnji razpravi pri sprejemanju tega zakona svoje
               poslanstvo realizirali tudi v obliki koroškega lesnopredelovalnega centra. Zato ta
               predlog zakona tudi osebno podpiram. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Simon Zajc, pripravi naj se mag. Aleksander Kavčič.</p>
               <p>Izvolite.</p>
            </sp>
            <sp who="SDZ7:ZajcSimon">
               <speaker>SIMON ZAJC (PS SMC):</speaker>
               <p>Hvala, predsedujoči. Lep pozdrav ministru s sodelavci. Spoštovane poslanke in
               poslanci!</p>
               <p>Voda in gozd, to je tisto, kar v Sloveniji imamo. Podtalnica nam po opozorilih Arsa
               vsako leto pada, ampak o vodi bomo govorili ob drugi priložnosti. Danes govorimo o
               gozdu; danes govorimo, bolj natančno, o tistih 20 odstotkih gozda, ki je v lasti
               države. Ta odstotek se bo še povečeval, to je naša strategija, da povečamo površine
               gozda vsaj na 25 odstotkov, predvsem v obmejnem pasu in tam, kjer lahko zaokrožimo
               posesti, ker je to smiselno zaradi tega, da je ekonomika upravljanja bolj
               učinkovita.</p>
               <p>Slišali smo, da z ene smeri država sploh ne bi smela imeti v lasti gozdov, ampak če
               pogledamo, kje je rakrana slovenskega upravljanja z gozdovi. Je tudi v tem, da imamo
               preko 400 tisoč zasebnih lastnikov gozdov, nekateri od teh sploh ne vedo, da imajo
               gozdove, nekateri, ki vedo, da jih imajo, pa ali so prestari za upravljanje ali z
               njimi ne znajo upravljati. Če bi ti ljudje lahko te gozdove prodali državi in bi
               potem to podjetje z njimi upravljalo, je to dobra stvar. Širjenje državnih gozdov je
               po mojem mnenju dobra stvar tudi v tem pogledu, da gozdovi, ki jih upravlja država,
               so v veliko boljši kondiciji, vsaj po navadi, kot tisti v zasebni lasti.</p>
               <p>Prihodnje leto konec junija poteče večina koncesij, ki smo jih do sedaj imeli.
               Postavlja se vprašanje, kako od sedaj naprej. Kaj storiti? So takoj ideje, da
               potegnemo oziroma podaljšamo koncesije še naprej, dokler ne potuhtamo, kaj storiti.
               Ampak poglejte, koncesije so bile 20 let. Posledica teh koncesij je to, da smo
               izgubili nekje 30 tisoč delovnih mest, in se vsi tukaj danes strinjamo,da koncesije
               niso najbolj primeren način upravljanja z gozdovi v državni lasti. Potem so še ideje,
               da naj obstoječe institucije to upravljajo, s tem da se je treba zavedati, da mogoče
               to je rešitev, ampak Sklad je bil ustanovljen z enim namenom, in sicer zaradi
               postopkov denacionalizaciji. Ta denacionalizacija se počasi zaključuje, to podjetje,
               ki pa bo ustanovljeno, če bo, pa deluje preko tega; se pravi, ni to glavni namen tega
               podjetja.</p>
               <p>Za nas v SMC sta, kar se tega tiče, tega podjetja in njegovega delovanja, pomembni
               dve stvari. Prva je, kot smo danes že velikokrat slišali, lesnopredelovalna
               industrija. V teh 20 letih je močno shujšala, čas je, da tista izgubljena delovna
               mesta, vsaj del njih, dobimo nazaj. To podjetje bo pomagalo lesni verigi, s tem da bo
               od sedaj naprej mogoče zagotavljati dolgotrajno dobavo, garantirano dobavo,
               predvidljivo dobavo lesni industriji. Torej, sedaj bo lesna industrija lahko vedela,
               koliko in kakšen les za naslednjih pet let lahko pričakujejo. Ker to od sedaj naprej
               bo mogoče. Do sedaj je bilo pač tako, da je vsak koncesionar imel svoje prodajne
               poti, svoje prioritete in to v večji meri ni dobro vplivalo na lesno industrijo. To
               se sedaj spreminja. Želimo pa si, da v tistih delih, kjer obstoječa lesna industrija,
               ali pa v tistih delih, kjer privatna iniciativa ne bo pokrila lesne predelave, da to
               luknjo zapolni to podjetje. To mislimo, da je nujno potrebno, če hočemo res doseči
               to, za kar se zavzemamo, se pravi nova delovna mesta in pa to, da hlodovina ne gre
               nepredelana ven iz Slovenije. Noben hlod več ne sme iti ven, brez da se mu v
               Sloveniji – pa ali bo to to podjetje ali pa privatni sektor – ne doda dodane
               vrednosti.</p>
               <p>Druga stvar, ki je za nas pomembna, transparentnost delovanja tega podjetja.
               Transparentnost moramo zagotoviti, s tem da nad tem podjetjem bdi celotna vlada.
               Seveda Ministrstvo za kmetijstvo igra tukaj veliko vlogo, vlogo, ki pa jo mora
               prevzeti vidno, pa je tudi Ministrstvo za gospodarstvo. Namreč, če hočemo doseči
               tiste cilje, da spodbudimo spet lesno verigo, je nujno potrebno dati večjo vlogo
               Ministrstvo za gospodarstvo in celotni Vladi pri nadzoru samega poslovanja in
               gospodarjenja s sredstvi. Danes sem slišal v stališčih poslanske skupine dobro idejo,
               mogoče je tudi za razmisliti, da bi ta nadzorni svet oziroma podjetje imelo tudi nek
               svetovalni organ, ki bi ga sestavljale nevladne organizacije. Po mojem mnenju je
               pametno razmisliti tudi v to smer, ker gre za državni gozd, gre za državna podjetja
               in je po mojem mnenju priporočljivo dati možnost, da so slišane tudi nevladne
               organizacije in državljani.</p>
               <p>Da zaključim, danes oziroma zdaj, v kratkem smo na tej prelomni točki, ko je mala
               možnost, da naredimo en korak naprej v pravo smer, da obrnemo negativni trend, ki se
               dogaja zadnjih dvajset let. Torej to, da z gozdovi še naprej dobro upravljamo, ker
               treba je pa poudariti, da državni gozdovi so bili dobro upravljeni, so v boljšem
               stanju kot tisti v privatni lasti. Pomembno pa je to, da dosežemo s to spremembo
               zakona, s to ustanovitvijo podjetja ponovno oživitev gozdno-lesne verige.</p>
               <p>Za nas je zaenkrat ta korak korak v pravo smer in bomo tudi potrdili ta zakon za
               nadaljnjo obravnavo. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima mag. Aleksander Kavčič, pripravi naj se gospod Matjaž Nemec.</p>
               <p>Izvolite.</p>
            </sp>
            <sp who="SDZ7:KavčičAleksander">
               <speaker>MAG. ALEKSANDER KAVČIČ (PS SMS):</speaker>
               <p>Spoštovani predsedujoči, najlepša hvala za besedo. Spoštovani minister z ekipo,
               kolegice poslanke, kolegi poslanci!</p>
               <p>Dovolite mi, da tudi sam podam nekaj podatkov o naših gozdovih. Z njimi je prekrite
               tri petine naše Slovenije, kar pomeni, da je skoraj vsak slovenski kraj v bližini
               gozda. Slovenci smo tesno povezani z gozdom in ob lepih dnevih je mogoče v primestnih
               gozdovih najti številne sprehajalce. Naši gozdovi pa letno porabijo okoli 7,5
               milijona ton ogljikovega dioksida, katerega del se veže v les, in proizvedejo okoli
               5,5 milijona ton kisika. V svetovnem merilu predstavljajo pomemben ponor ogljikovega
               dioksida in v luči tega so gozdovi pljuča naše Slovenije. Glavni proizvod gozda je
               les, ki se danes uporablja na številnih področjih; uporabljamo ga za izdelavo
               pohištva, gradnjo hiš, izdelavo različnih orodij in pripomočkov, za okrasne elemente
               in tudi za ogrevanje.</p>
               <p>Bilo je nekako rečeno, da v Sloveniji skoraj ni več podjetja, ki bi uporabljalo
               slovenski les kot surovino za proizvodnjo stolov. Vsekakor moram izpostaviti izjemno
               pohištveno podjetje Murales, ki se že vrsto let bori na slovenskem in tujem trgu z
               izjemnimi visokokakovostnimi stoli in mizami in je vsekakor med vodilnimi stolarnami
               v temu delu Evrope. Seveda gre izpostaviti tudi podjetje Atrium, tovarno pohištva, ki
               proizvaja vrhunske lesne izdelke na področju notranje opreme stanovanj. Vsekakor pa
               me veseli, da se je tudi v Slovenji izpostavila tako imenovana borza hlodovine. Bili
               ste priča, ko so na tej borzi prodali hlod po več deset tisoč evrov, kar je izjemna
               spodbuda za celotno verigo lesno-pridelovalne branže.</p>
               <p>Dovolite mi, da še grem nekaj stoletij v zgodovino, kolega Kopmajer je povedal že
               prej, da je mojster Stradivari iskal primerno smrekovino za izdelavo violin in to je
               res našel v slovenskih gozdovih. Pravijo, da v Sloveniji rastejo smreke, ki
               zadovoljijo tudi najbolj pretanjeno goslarjevo uho. Violina je že stoletja
               instrument, ki terja spretnost oblikovalca in rezbarja, predvidljivost poznavalca in
               uho, ki zna in zmore presoditi, kdaj se najdejo snov, oblika in vsebina v idealnem
               umetniškem delu v najbližjem soglasju.</p>
               <p>Vsekakor je predstavljeni zakon tisti, ki zagotavlja trajnost, sonaravnost in
               mnogonamenskost, in vse to predlagani zakon upošteva, zato bom seveda ta zakon tudi
               podprl.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Matjaž Nemec. Pripravi naj se gospod Jože Tanko.</p>
            </sp>
            <sp who="SDZ7:NemecMatjaž">
               <speaker>MATJAŽ NEMEC (PS SD):</speaker>
               <p>Hvala, spoštovani predsedujoči. Lep pozdrav, kolegice in kolegi!</p>
               <p>Ne samo Stradivari, največja umetnina so Benetke, gozdovi – predvsem iz mojih krajev,
               primorski, istrski, goriški, posoški – so bili uporabljeni za izdelavo tega
               monumentalnega, zgodovinskega in kulturnega centra, sedaj pa turističnega, zagotovo.
               Ampak vselej smo v razpravi, vsaj v zadnjih letih, iskali razloge, zakaj ne uspemo
               enega od naših dveh naravnih virov, enega v obliki vode in drugega v obliki lesa,
               nekako obuditi, da bi ustvarili neko dodano vrednost, ki bi bila kot nekoč to ena
               vodilnih gospodarskih panog. Govorimo o številu 40 tisoč v preteklosti, nekateri o 30
               tisočih, ampak dejstvo je, da je les, poleg vode, za katero si Socialni demokrati
               prizadevamo, da bi jo vpisali v ustavo kot naravno dobrino <q>"par excellence"</q>, dostopno
               vsem; les je tisti, ki nam lahko omogoča dostojnejše življenje. To je velika
               priložnost, ki smo se jo Socialni demokrati s predsednikom Dejanom Židanom lotili v
               tem mandatu, pa tudi že v prejšnjem. Ampak čas je – in danes smo tukaj –, da na dobro
               pripravljeni podlagi razpravljamo naprej in začnemo uporabljati to materialno
               dobrino, ki nam je dana in je naravna, za blagostanje ali pa blaginjo, h kateri vsi
               težimo.</p>
               <p>Danes je bilo že veliko povedanega o pomembnosti lesa, jaz bom pa poudaril predvsem
               pomembnost dialoga, zato da najdemo to pravo pot, da ustvarimo tako podlago, da bo
               vsaj v veliki meri ustrezala. Nekako sem opazil kontradiktornost med konservativci in
               socialisti. Nekateri pravijo, da bi moralo biti vse v privatnih rokah, nekateri pa
               niso zadovoljni niti, če ustvarimo in ustanovimo d. o. o., ki je izključno v državni
               lasti – govorim o 20 odstotkih gozda –, ki bi s pomočjo ne samo gozda, predvsem
               izdelkov ustvarili tako dodano vrednost, da bi se nam to poznalo.</p>
               <p>Zato se mi to zdi prava pot, morda s kakšnimi popravki, ki jih bo življenje
               narekovalo, ampak je dobra podlaga za to, da premaknemo tisto, k čemur težimo vsi že
               toliko let. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Jože Tanko. Pripravi naj se gospod Janko Veber.</p>
            </sp>
            <sp who="SDZ7:TankoJože">
               <speaker>JOŽE TANKO (PS SDS):</speaker>
               <p>Hvala lepa za besedo. Vsem prav lep pozdrav!</p>
               <p>V nekaterih razpravah pred mano je bilo izraženo neko pričakovanje o sodelovanju pri
               tem projektu, da naj bi se povezala stroka, ki je v Državnem zboru, da naj bi se
               povezali tudi drugi, ki naj bi tako ali drugače imeli ambicije narediti nekaj na tem
               področju. Vendar, žal, moram ugotoviti, da minister gospod Židan ni izkoristili
               priložnosti, da bi se potrudil in predstavil zakon v poslanski skupini. Zdaj težko
               govorimo o nekem sodelovanju, o nekih višjih ciljih, o nekih skupnih interesih, če se
               na tako ignorantski način pošlje zakon v Državni zbor in potem pričakujeta minister
               in koalicija podporo katerekoli stranke iz opozicije. To je nekorektno
               pričakovanje.</p>
               <p>Kot drugo bi pričakoval, da bi dejansko minister najprej identificiral, kje so
               problemi pri obstoječem režimu. Ali je to tisto, kar je nastalo kot posledica
               delovanja Drnovškove vlade in tistih oseb, ki so takrat vodile resor ministrstva za
               kmetijstvo, ko so se izpogajali s tedanjimi gegeji o podelitvi koncesij in določili
               koncesnino za te gozdove? Da je mogoče to problem? Ali je mogoče problem kje
               drugje.</p>
               <p>To, da sta se takratni minister Smrkolj in takratni državni sekretar But izpogajala
               za tako nizko ceno koncesnine, je najbrž velik problem. To je nesporno dejstvo.
               Problem je verjetno tudi zaradi tega, ker je takrat to požegnala tudi vlada Janeza
               Drnovška. To, kar imamo na področju gozdarstva, je ena od slabih odločitev Drnovškove
               vlade, ni pa edina. Tudi vse, kar se je dogajalo na drugih področjih posledično, ne
               samo pri tej reproverigi, ampak tudi na drugih področjih, je posledica enako slabih
               odločitev. Propadlo je cel kup verig, industrijskih verig, ne samo lesne, tudi druge,
               in to samo zato, ker so se sprejemale v tistih letih, tam 1994, 1996, 1998, slabe
               politične odločitve, ki so pripeljale do takšnih zadev.</p>
               <p>Morda bi malo odprl neko področje, ki je problematično. Nad slovenskim gozdom bdi
               Zavod za gozdove; Zavod za gozdove naredi desetletne načrte za vsa gozdna območja v
               Sloveniji, naredi letne načrte, to se pravi, kje se bo sekalo, kaj se bo sekalo, in
               najbrž izvaja tudi dokazila na teh področjih. V času izvajanja koncesij se ne
               spomnim, da bi se kjerkoli pri koncesionarju pojavil kakršenkoli problem, da ne bi
               bila vpletena država in državna institucija. Zavod za gozdove praktično odloča o
               vsem, to se pravi, koliko se bo v globalu sekalo v desetletnem obdobju, v katerih
               oddelkih se bo sekalo, katere sortimente se bo sekalo in to je razdelano v milimetre.
               Če ne verjamete, poglejte gozdne načrte za vsa gozdna območja in tudi letne načrte za
               posek. Ne vem, zakaj se, če je to vse znotraj državne institucije, ki je podrejena
               Ministrstvu za kmetijstvo, gozdarstvo in prehrano, se zdaj ukvarjate z nekom, ki
               izvaja tisto, kar mu je dala koncesija, to se pravi posek v gozdu, spravilo,
               pogozdovanje, ne vem prodaja gozdnih sortimentov. Če vlada ni bila preko svojih
               institucij sposobna nadzirati gozdnega področja, gozdnega resorja, ne vem, zakaj se
               zdaj ukvarja s komercialo koncesionarjev. V čem je razlog? Tukaj sem slišal in še
               prej, da koncesionarji, ki so dobili neke bonitete iz tega, ker se ukvarjajo z
               gozdom, investirajo v vse mogoče zadeve. Saj se tudi druge gospodarske družbe, tudi
               tisti, ki plačujejo koncesijo za vodo, ukvarjajo z vsemi mogočimi dejavnostmi in
               vlagajo v tisto, za kar takrat mislijo, da jim bo prinesel nek dodaten donos. Pa se
               vlada ne ukvarja na takšen način s črpanjem termalne vode, ki je tudi naravna danost,
               tudi neka donosna dejavnost, očitno.</p>
               <p>Če so problemi, kar zadeva posek, odkazila in nadzorovanja tega problematični, je to
               v celoti na grbi Ministrstva za kmetijstvo, gozdarstvo in prehrano in njenih državnih
               institucij, ki imajo ekskluzivno nalogo, da odkažejo in da nadzirajo gozdarsko
               dejavnost. To je problem, ker te zadeve očitno na takšen način, kot bi morale, ne
               funkcionirajo. Če te službe ne delujejo, tako kot bi morale, je dodaten problem to,
               da jim zdaj na vsak način želite dodati še komercialno dejavnost. To, kar predlaga
               zakon, ki ga predlagate, in z ustanovitvijo te gospodarske družbe pomeni samo
               podaljšanje še za en ali dva koraka naprej v gozd in opravljanje še komercialne
               dejavnosti na tem področju. Pa vidimo, da če so to problemi, o katerih govorite – na
               tem področju ni nobenega nadzora. Že v gozdarskem delu ne.</p>
               <p>Gospod minister, če so koncesije bile prenizke, bi lahko vi to vse uredili s
               pogajanji z obstoječimi koncesionarji. Navsezadnje bi vsi ti koncesionarji verjetno
               imeli interes, da bi podaljšali koncesijo oziroma kandidirali za nove koncesije.
               Verjetno bi imeli interes, ampak tega se očitno ni izpeljalo. In sedaj se te firme,
               ki ste jim dali, ki jim je dala Drnovškova vlada dolgoročne koncesije, postavljene
               kot slab primer, kot slabe gospodarje slovenskega gozda. Oni so gospodarska veja, so
               industrijska dejavnost. Tisto, kar je slabo v tem, je državni del, ki ni
               funkcioniral. To je ključni problem. Državni del je problem. Sedaj predlagate, da bi
               ustanovili to firmo Slovenski državni gozdovi ali kakorkoli se bo že imenovala,
               vendar v tem načrtu tega zakona niti spremljajočih dokumentih, nikjer ne piše, kaj
               boste storili s tistimi 500 tisoč kubiki, za katere danes v Sloveniji ni
               industrijskega porabnika. Ga ni. Gre za najboljšo hlodovino, ki se ji reče hlodovina
               za luščen in rezan furnir. Te industrije v Sloveniji ni in ni odgovora, kaj boste
               naredili s to količino iz državnega gozda. Če ni tukaj industrije, pomeni, da bo
               morala iti v prodajo, če jo boste uporabili za kaj drugega, pomeni razvrednotenje
               surovine. In iz državnega gozda ni porabe za približno 500 tisoč kubikov, ki ima
               status, ne vem, les za celuluzo, les za plošče in za drva. Te industrije v Sloveniji
               ni več. Torej s tem, ko ste ustanovili državno firmo slovenski gozd, za te
               asortimente nimate industrijskega porabnika, kar pomeni, da bo treba ponovno in da se
               bo ponovno dogajal prevoz preko meje na severno ali pa na zahodno stran, to se pravi
               v Avstrijo in Italijo. Ali pa bo to, če gre za furnirsko hlodovino, razžagano v
               navadno hlodovino, kar pomeni to 40 odstotkov nižji cenovni učinek, ali pa bo, če ni
               porabe za iverke, če ni porabe za lesonitne plošče, če ni porabe za celulozo, to
               zgnilo v gozdu, če ne bomo prodali preko slovenskih meja. Torej, to je to.</p>
               <p>Če ocenjujete, če ocenjujemo, da je državnega gozda približno 20 odstotkov v
               Sloveniji, pomeni to, če razširimo na ves slovenski gozd, državni in zasebni, pomeni,
               da je krat pet teh količin – ni porabe v Republiki Sloveniji. Ni porabe. Iverke v
               Slovenj Gradcu ni več <gap n="..."/> Okej. Kup dela; 50 odstotkov tistega, kar je, to se pravi,
               industrije ni; Celuloze Krško ni več, ki je bila eden najbolj volumnih odjemnikov
               tega slabega lesa, Iverke, Mebla, Nova Gorica, verjetno ni več in tako naprej. Sedaj
               pa povejte, kam bomo to lesno surovino usmerili iz državnega gozda in kam tudi iz
               zasebnih gozdov. Tisti, ki predlagate ta zakon, bi morali imeti te stvari razdelane.
               Če zakon bazira samo na gozdarski oziroma žagarski hlodovini, to je pač en del
               problema. Žagarska hlodovina je en del tega, ne vem, približno polovico etata, ostalo
               so drugi sortimenti, za katere v Sloveniji skoraj ni ali pa skoraj ni industrijskega
               porabnika. Torej, kaj bo učinek tega zakona? Za kaj bomo investirali 20 milijonov
               evrov? Za to, da bomo naredi novo Iverko, novo tovarno mediapana ali lesonitnih
               plošč, da bomo naredili novo tovarno celuloze ali bomo investirali v kaj drugega? Ni
               odgovora na to vprašanje. Minister, ki je to zadevo predstavil, bi na te stvari, če
               bi bil narejen poslovni načrt, na to moral odgovoriti, da vemo v kaj gremo.</p>
               <p>Sedaj govorimo o Kočevju ali pa Ribnici kot o nekih lokacijah, ki so. V Kočevju je
               padla ključna tovarna, ki je predelovala bukove sortimente, to je LIK Kočevje,
               celotna veriga je propadla v Kočevju! Zakaj se je to zgodilo, je vprašanje. Pa ni to
               edina, ki je propadla. Najbrž zato, ker se je med klasičnimi komercialnimi
               izpostavami, to so bili razni handelsi, merkati, sideksi, geneksi in tako naprej,
               preko katerih se je ta slovenski izvoz lesnih in drugih industrij moral izvajati, se
               je vmes postavilo najbrž še neko gospodarsko umetno družbo nekje, kjer se je
               zadrževal dobiček in zaradi tega so firme propadle. Ni to problem samo lesene
               industrije, to je problem vseh tistih industrij, ki so propadle.</p>
               <p>Meni je žal, da tega zakona ne morem podpreti, zato ker se mi zdi da na tem področju
               so resursi, vendar se jih vlada ne loteva na pravi način. Edino delujoče v tem
               sistemu oziroma dobro delujoča so gozdna gospodarstva, ki pospravljajo te stvari po
               tarifah, ki so bila izpogajana z vlado. Vsi vemo, da je to že takrat bilo prenizko,
               kaj šele sedaj. Ampak vlade, ki so bile, bi temu področju morale posvetiti določeno
               pozornost in tudi ugotoviti, zakaj se je to zgodilo. Mi vsi vemo, kaj bi morala biti
               koncesnina, to vedo vsi, ki so se s tem področjem vsaj približno nekoliko seznanili.
               Zakaj je to trikrat manj ali štirikrat manj, kot bi moralo biti, to je pa vprašanje
               za tiste, ki so se takrat pogajali. Od ministra bi pričakoval, da bi te stvari tudi
               uredil. Ni od včeraj, mislim, da je že tretji mandat minister, koliko so bili dolgi,
               je drugo vprašanje, ampak te stvari bi se morale urediti, postopoma in tako
               naparaj.</p>
               <p>To, kar predlaga Vlada, je neustrezen odgovor na probleme, ki sem jih povedal. Mi
               nimamo probleme ali pa velikih problemov v tistih, ki izvajajo koncesije, mi imamo
               probleme v nadaljevanju tega, se pravi pri uporabi gozdnih sortimentov v višje
               stopnje predelave, segmentirano po furnirju, po celulozi in po hlodovini.</p>
               <p>Kako bi se neka razumna vlada lahko tega problema lotila? Ta hip s tem zakonom se
               tega ne rešuje. Torej, moj predlog bi bil, da država oziroma minister najprej
               razmisli, da bi začasno podaljšal koncesije, da bi se dogovoril za drugačno
               koncesnino pri teh koncesijah, se pravi, da bi to obdobje podaljšali za leto ali dve,
               in da bi v temu času pripravili tisto, kar bi moralo biti že sedaj na mizi, tega ni.
               To se pravi, kako in na kakšen način bomo reševali tiste gozdne sortimente, za katere
               ta trenutek v Sloveniji ni industrije. Kako bi se pa tega lotili? En način,
               spoštovani kolegi, je to, da bi se koncesionarje zavezalo, da dvigujejo stopnjo
               predelave surovine v svojih obratih. Več ali manj vsi koncesionarji imajo gozdne
               obrate. To se pravi, če zdaj predelajo 30 odstotkov tega, kar posekajo in pospravijo,
               bi jim to morali z neko strukturo dvigniti in dvigovati sukcesivno. To je pač en
               model, ni rečeno, da je pravi, ni rečeno, da ustreza pričakovanjem državljanov, ampak
               to je en način, da bi to storili, ker ta tehnologija, ta industrija in ta zaposlitev
               že obstaja. Torej, lahko na tem področju naredimo na takšen način.</p>
               <p>Drugo, kar bi po mojem bilo pametno narediti, je nek finančni pristop preko
               proračuna, imeli smo ga že v prejšnjih mandatih 2004–2008, ko smo izpeljali to davčno
               reformo, in to so davčne olajšave za investiranje v lesno industrijo. Vse tiste, ki
               bi investirali v lesno industrijo, bi lahko za deset let oprostili določenih dajatev.
               S tem bi, ne na birokratski način, ne na administrativni način, ne na državni način,
               ustvarjali pogoje za razvoj, in to pri tistih, ki imajo na teh področjih ambicije, in
               pri tistih, ki imajo na tem področju že, recimo, dodelano tehnologijo, imajo artikel,
               imajo produkt in trg. Tem bi dejansko na tak način omogočili, da se lahko razširijo,
               brez da bi državni uradnik dirigiral, kdo bo lahko dobil neko subvencijo ali pa kdo
               bo lahko dobil na javnem razpisu ali ne. Pač, tistemu v tem sistemu, ki izkaže
               interes, da bi investiral, država prizna neko posebno davčno olajšavo. Očitno gre v
               tem primeru slovenskega gozda, se pravi slovenskega narodnega bogastva, za pristop,
               ki bi bil lahko na tak način urejen. In tisti končni proizvajalci polproduktov ali
               finaliziranih izdelkov bi lahko sami dogradili svojo tehnologijo, svojo dejavnost in
               gradili na tem, pa tudi se zavezali k porabi, črpanju oziroma izkoriščanju domače
               lesne surovine. To bi bili določeni pristopi, ki bi se jih dalo uporabiti, niso novi,
               so bili že uporabljeni, pa so se pokazali za učinkovite. Če boste vprašali
               kateregakoli gospodarstvenika, kaj potrebuje, ali javni razpis, zato da bo kandidiral
               za neko državno pomoč, ali pa davčno olajšavo, bo vsak rekel, da davčno olajšavo, ki
               jo preko projekta, preko investicije na nek način uveljavi.</p>
               <p>Skratka, ta želja ministrstva in te sedanje vlade po tem, da bi bila vsemogočna na
               nekam področju, je po moje krepko zgrešena. Krepko zgrešena, ker tu zadaj ni nobene
               podjetnosti; se pravi, s tem se ne bo dogodilo nič, zato ker bodo spet državni
               uradniki urejali, kdo bo lahko dobil hlodovino in kdo ne, prišlo bo do
               administrativnih delitev in kvot in ne bo ničesar podjetnega zadaj. Pravzaprav
               izkušnje že tam, gospod minister, kjer ste bolj doma kot tu, ne funkcionirajo preko
               verige, kmetijske ali kakšne druge, sicer ne bi propadlo ne vem koliko ton posameznih
               kmetijskih pridelkov. Žal je tako. Manj se država vtika v neko gospodarsko dejavnost,
               večja je možnost, da bo na tem področju tudi uspeh. Če ne verjamete, vprašajte
               gospoda Počivalška. Če bi vi na njegovih vrtinah naredili enako državno podjetje, ki
               bi se ukvarjalo še s turizmom zraven – to je ista dejavnost, koncesija za vrtino,
               državni projekt na koncu in bo država pobrala več, po tej vaši filozofiji – je veliko
               vprašanje, ali bi pobrala sploh kaj. Tudi na tem projektu tega slovenskega državnega
               gozda se pojavlja popolnoma enako vprašanje.</p>
               <p>Mislim, da je treba prepustiti, da trg naredi sam tisto, kar mora, da je naloga
               države, da ustvari pogoje – pogoj ni državno podjetje, ampak pogoj bi bil, da se te
               zadeve stimulira, uvede nadzor in se preko davčnega sistema zagotovi razvoj tistih,
               ki že na tem področju razpolagajo z resursi. Država ne bo nikoli investirala nobenega
               od teh projektov, nobenega. Državno podjetje za furnir bo propadlo, državno podjetje
               za celulozo bo propadlo, državno podjetje za črpanje tople vode v termah bo propadlo,
               ker bodo interesi povsem drugi, ne komercialni, ampak se bo ukvarjalo na vse mogoče
               načine, tako kot se je dogajalo v Bernardinu in še kje.</p>
               <p>Torej, posiljevanje s tem projektom kaže na to, da je pri nekaterih hud problem,
               imajo hude apetite, projekt je pa popolnoma nedodelan in ne nudi nobenih dobrih
               izhodišč za ureditev tega področja. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima minister za kmetijstvo, gozdarstvo in prehrano mag. Dejan Židan.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Hvala, predsedujoča. Hvala tudi za vsa postavljena vprašanja.</p>
               <p>Vesel sem, ker je tudi gospodarski minister z nami, da mi je potrdil, da je podjetje,
               iz katerega prihajam, trenutno v 75-odstotni državni lasti. Mislim, da je to bilo
               tudi vprašanje. Pa če dobro razumem, kar dobro posluje. Ne bom bral, kar sem bral na
               začetku tega dne o koalicijski pogodbi neke druge vlade iz leta 2012 do 2015, ne bom
               bral, ker nimam pri sebi, kar piše v neki rumeni knjigi in neka številka sto pa neki
               znaki plus, minus, so nekje omenjene, ampak to pač piše v tistih dokumentih. Bi pa
               rad tole pojasnil.</p>
               <p>Prvo je vprašanje, ki se je sedaj ponovno pojavilo, pa se pogosto pojavlja: Kako
               komentirate ustanavljanje nove gospodarske družbe v 100-odstotni državni lasti? Potem
               je včasih podvprašanje: Ali je to skladno s priporočili OECD ali Evropske komisije
               glede umika države iz gospodarstva? In tukaj je odgovor dosti enostaven. Tukaj je
               treba namreč poudariti bistveno razliko med usmeritvijo, da se vlada umakne iz
               gospodarstva, iz kapitalskih naložb, in nujnosti upravljanja, gospodarjenja z
               naravnimi viri oziroma naravnim bogastvom v lasti Republike Slovenije. Pri
               gospodarjenju z gozdovi v lasti Republike Slovenije se ti gozdovi ne morejo enačiti z
               državnimi kapitalskimi naložbami v gospodarstvu, kakor velja za nekatere druge
               panoge, kot so banke, telekomunikacije ali kaj podobnega. Gre preprosto za
               upravljanje naravnega vira, ki ima po svoji vsebini izrazito različne funkcije, ima
               gospodarsko, vendar ne samo gospodarsko, tudi ekološko in socialno področje
               upravljanja z naravnimi viri, kamor spadajo tudi gozdovi, lahko predstavlja normalno
               ali nujno izjemo, kot to velja, recimo, za razvpit primer pitne vode, kjer se zasebne
               korporacije prizadevajo za njim ustrezen posel. Tako ima upravljanje z državnimi
               gozdovi in nekaterimi drugimi naravnimi viri mnogo držav okrog nas, tudi takšne, ki
               jih imamo za zgled. Naj ponovno omenim, recimo, izkušnje Avstrije, ki je, mislim da,
               leta 1995 ustanovila družbo avstrijski gozdovi oziroma oni rečejo Österreichische
               Bundesforste in to družbo smo zelo proučili. Proučili smo tudi primer, ki na nek
               način je sličen avstrijskemu, ker je bil kasneje narejen, to je bavarski primer, in
               nekatere druge primere in to smiselno povzeli tudi zato, ker se nekatere rešitve, ki
               so samo v Sloveniji ali pa večinoma samo v Sloveniji kot neke specifične, potem v
               praksi pogosto pokažejo kot neustrezne oziroma ima korist marsikdo drug, samo država
               ne, in včasih je dobro vzeti tudi primer kakšne dobre tuje prakse.</p>
               <p>Potem je vprašanje, katere družbe pa smo mi proučili. Moram vam povedati, da smo zelo
               podrobno proučili, tudi tukaj bo, recimo, minister, to je sistem na Finskem, v
               Avstriji ter v nemških zveznih deželah, nazadnje ponovno Bavarsko in
               Baden-Württemberg, ter nekatere sisteme v Italiji, Južna Tirolska, Furlanija-Julijska
               krajina. Prav tako pa so nam poznani vsi različni sistemi v okviru Evropske unije ter
               nekateri tudi izven Evropske unije, recimo, kot je Kanada pa Združene države Amerike.
               Kot najbolj primerno se je pokazalo za slovenske razmere sistem Avstrije in Bavarske,
               pri čemer so Bavarci ob reformi njihovega sistema, ki je pred tem združeval javne in
               poslovne funkcije, ker je njihov sistem nov in so morali upoštevati evropske
               usmeritve, povzeli avstrijsko ureditev. Ta ločuje gozdarsko upravo in gospodarjenje z
               državnimi gozdovi, ki je potem organizirano v družbi, ki je v 100-odstotni lasti
               dežele v bistvu – tam so dežele lastniki.</p>
               <p>Potem dovolite, vmes se je pojavilo vprašanje, kaj če bo podjetje poslovalo z izgubo.
               Tukaj je treba pa takoj odgovoriti. Podjetje glede na naravo poslovanja praktično ne
               more imeti izgube, saj v osnovi izvaja dejavnost izkoriščanja gozdov, kjer se na
               podlagi gozdno-gospodarskih načrtov odloča o obsegu poseka, najema izvajalcev in
               načina prodaje. Izguba bi lahko nastala le ob zelo hudi naravni ujmi, bistveno večji
               kakor je bil, recimo, žledolom 2014. Tukaj pa je treba poudariti, tudi če bi do
               takšne ujme prišlo v koncesijskih razmerjih kakršne imamo do sedaj, bi v bistvu
               država še vedno morala plačati koncesionarje, njihove stroške, sečnjo, spravilo,
               prodajo lesa in bi prav tako nastala finančna luknja.</p>
               <p>Potem mogoče vprašanje, kaj tovrstno podjetje pomeni za trg z lesom, na katerem bo
               državno podjetje v tekmi z drugimi prodajalci in trgovci iz zasebnih gozdov. Tukaj je
               ravno tisto, kar je pomembno, da se ne dovoli, da je državno gozdarsko podjetje na
               kakršenkoli način tudi nosilec nekaterih javnih funkcij. Ker recimo, v praksi si
               predstavljajte, kako deluje sistem, kjer državno podjetje, ki ima konkurente tudi v
               zasebnem sektorju, da to državno podjetje je tisto, ki opravlja javna dela, vključno
               z odkazilom, pa neke vrste tudi nadzor pri svoji konkurentih. To enostavno ne gre in
               to je verjetno tudi razlog, da Evropska unija tega ne dovoljuje.</p>
               <p>Še dosti drugih stvari, če vas zanima, bi pa rad le povedal. Mi smo naredili
               gospodarsko simulacijo za obdobje N+5; torej naslednje leto plus 5 nadaljnjih let.
               Pri tej gospodarski simulaciji smo upoštevali nekaj nižje oziroma kar nižje cene,
               kakor so na trgu. Upoštevali smo neke vrste minimalni poseg, nismo upoštevali
               tistega, do česar bomo prišli čez nekaj let, če bomo dobro gospodarili, to je 1,5
               milijona kubikov, ampak se je projekcija delala na milijon do 1,2 milijona kubikov.
               Iz teh številk potem izvirajo tudi številke, ki so namenjene polnjenju gozdnega
               sklada. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Replika gospod Jože Tanko.</p>
            </sp>
            <sp who="SDZ7:TankoJože">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Vidim, da ste nekatera vprašanja, minister, kar sami napisali in odgovarjate nanje,
               ker tu niso bila izpostavljena. Vprašanje, gospod minister, vi ste rekli, da je treba
               slovenskim gozdnim sortimentom dati višjo dodano vrednost. Spraševal sem vas, kaj
               boste naredili s približno polovico napada gozdnih sortimentov, ki so uporabni samo v
               industriji celuloze, industriji plošč ali za drva. V državnem gozdu je tega približno
               500 tisoč kubikov na leto pri obstoječem poseku. Če vzamem še zasebne gozdove, je to
               še krat pet, se pravi, je to približno 2 milijona kubikov, dva in pol, za katere ta
               hip v Sloveniji ni resnega industrijskega porabnika ali predelovalca, da bi dal višjo
               dodano vrednost. To je bilo vprašanje.</p>
               <p>Drugo vprašanje je bilo, gospod minister, kaj je s furnirsko hlodovino, ki je špica.
               V Sloveniji za furnirsko hlodovino ni ne za smreke, ne bukve, ne javorja, ne češnje
               nobenega industrijskega obrata, ki bi to naredil; ne za rezan ne za luščen furnir.
               Kaj je s temi sortimenti? Še vedno bodo pri približno 2 milijona in več kubikih, ki
               jih bo treba prepeljati iz Slovenije nekam ven, dobili drugje dodano vrednost.</p>
               <p>Vi se pogovarjate samo o enem drobnem segmentu, ne vem, gozdne proizvodnje, kdo bo
               izvajal koncesijo v gozdu. Jaz vas pa sprašujem, na kakšen način to podjetje, na
               kakšen način boste s tem zakonom zagotovili to, kar sem vas vprašal. 2 in pol
               milijona kubikov tranzita po tem zakonu se bo še vedno dogajalo, zato ker te masovne
               proizvodnje, predelave v Sloveniji ni več ali skoraj ni več. In vagoni in kamioni
               bodo potovali iz slovenskega ozemlja, iz Kočevja ali od kjerkoli drugje, ven, zato
               ker te industrije v Sloveniji ni. Ta projekt, ta zakon na to ne odgovarja. Vi se
               ukvarjate samo s tistim, kar zadeve dvig koncesij ali večji prihodek za državni
               proračun. To lahko uredite tudi z obstoječimi koncesionarji in tisto žagarsko
               hlodovino. Kako boste pa stimulirali proizvodnjo polproduktov, v tem zakonu ni
               odgovora. Kako boste stimulirali razširitev na finalne proizvodnje, v tem zakonu ni
               popolnoma nobenega odgovora. Gospod minister, nobenega, tudi poslovnega načrta
               nimate, da bi to pogledali. Nimate odgovorov na to in to je ključen problem tega.
               Sedaj se vi ukvarjate s to relacijo med državo in državnimi inštitucijami in
               koncesionarji, ki sekajo v slovenskem gozdu na tak ali drugačen način. Če slabo
               delajo, je to itak problem države, ker ima ves nadzor <gap n="…"/></p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Replika, gospod Tanko <gap n="…"/></p>
            </sp>
            <sp who="SDZ7:TankoJože">
               <speaker>JOŽE TANKO (PS SDS):</speaker>
               <p><gap n="…"/> nad sistemom na tem področju. Ampak odgovorov na to pa ni <gap n="…"/></p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Gospod Jože Tanko, replika <gap n="…"/></p>
            </sp>
            <sp who="SDZ7:TankoJože">
               <speaker>JOŽE TANKO (PS SDS):</speaker>
               <p>Mi pa potrebujemo odgovore predvsem na to.</p>
               <p>Tri minute in 15 sekund, gospa, je po pravilih v Državnem zboru. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima minister za kmetijstvo, gozdarstvo in prehrano mag. Dejan Židan.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Hvala.</p>
               <p>Kljub vsemu mogoče, gospod poslanec, dovolite, da odgovorim – prvič, kar se odstotkov
               tiče, ker tu imam uradne statistične odstotke, in zato je to pomembno – kaj pomenijo
               posamezni segmenti, sortimenti iz državnega gozda glede na slovenske trenutne
               potrebe. Tukaj je treba povedati, da hlodi iglavcev pokrijejo 51 odstotkov slovenskih
               potreb, govorim državni gozd, hlodi listavcev 74 odstotkov, les za celulozo in plošče
               pokrijejo nekje 40 odstotkov, je pa, kakor ste ugotovili, pri celulozi in ploščah
               drugače, to je čez 105 odstotkov, in les za kurjavo, to po minimalni odstotek, to je
               11 odstotkov.</p>
               <p>Sam nikoli nisem trdil, da ta zakon rešuje vse, kar je treba rešiti v lesni
               industriji, zato ker ta zakon je dosti podoben, kot so podobni zakoni v državah, za
               katere mi ves čas govorimo, da bi jim bili radi podobni; tudi Bavarska, tudi cel kup
               nemških dežel, tudi Avstrija in podobno. Ta zakon rešuje, kako delati v državnem
               gozdu, da ima od tega večjo korist država in da je to dober temelj za gozdno-lesno
               verigo kot celoto. Ta zakon je nastavek za dober temelj, ker se v praksi tudi sam
               srečujem s slovenskimi in nekaterimi tujimi, ampak tudi s slovenskimi proizvajalci,
               ki želijo investirati – mimogrede, v tem trenutku slovenska lesna proizvodnja narašča
               že tretje leto zaporedoma. Ne vem, ali je to slučajno ali je to zato, ker je ta vlada
               sedaj na oblasti, to se dogaja od leta 2013 in 2014 in tudi v letošnjem letu, če se
               pogovarjamo s posameznimi proizvajalci, narašča. Imajo pa težavo. Ta težava je dosti
               enostavna, pravijo, da bi še več investirali, potrebujejo pa v bistvu dolgoročne
               pogodbe po tržnih pogojih, samo da bi imeli neke preferenčne pogoje po tržnih
               pogodbah, ampak bodo investirali 10, 20 ali pa 30 milijonov, če bodo vedeli, da bodo
               imeli dobavo 200 ali pa 100 ali pa 150 tisoč kubikov lesa. Seveda je jasno, da vseh
               teh dobav ne moremo realizirati preko državnega gozda, ker ga je kljub vsemu samo 20
               odstotkov, vendar en del tega pa lahko.</p>
               <p>To je prva zadeva, ki jo sedaj rešujemo. V bistvu imamo potem ponudbo, ki se potem
               lahko kompletira za tiste, ki potrebujejo, in dolgoročne pobude. Medtem ko sam razvoj
               lesne industrije mora biti podprt tudi z nekaterimi drugim aktivnostmi, tudi iz
               gozdnega sklada, ki je pač sklad, ki se bo uvedel, če bo ta zakon pač sprejet, se bo
               delno v bistvu to sofinanciralo.</p>
               <p>Kot drugo imamo na razpolago – ne pozabiti – še vedno program razvoja podeželja, ki
               ravno za gozdno-lesno verigo namenja več denarja kot do sedaj, pa tudi v sedanjem
               obdobju, kakorkoli je bilo več kot 100 projektov podprtih, in imamo tudi kohezijo, ki
               bo vplivala na investicije v gospodarstvu. Tisto, kar država tudi počne, je, da
               pomaga naši lesni industriji odpirati nekatere tuje trge, ki imajo večje želje po
               lesnih proizvodih kot sami slovenski. Tudi sam tukaj pomagam. Vem, da neradi slišite
               besedo Kitajska, ampak tudi na Kitajsko so šli slovenski proizvajalci lesa zraven,
               tudi so povabljeni sedaj v Črno goro in ko gremo v centralne evropske države, so
               vedno povabljeni zraven, včasih zato, da enostavno odpiramo nova vrata, poznanstva,
               včasih, da sklepajo pogodbe.</p>
               <p>V tem trenutku v Sloveniji že imamo nekatere dobre primere, najbolj je v tem trenutku
               vezano na proizvajalca lesenih hiš. Posamezni dobivajo celo naročila, ki jih trenutno
               niti več ne zmorejo, ne zmorejo servisirati s strani trenutnih proizvodnih kapacitet.
               Recimo, ti uspešni proizvajalci so tudi preko Gospodarske zbornice ta konkretni zakon
               podprli, ker so ocenili, da bo to eden od kamenčkov, seveda pa ne bo to edini,
               potrebno je dosti korakov, in ne nazadnje ta načrt, ki ga je Janševa vlada sprejela,
               ga pa je ena vlada pred tem pripravila, tako imenovani Les je lep, se kljub vsemu
               realizira. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Replika gospod Jože Tanko.</p>
               <p>Izvolite.</p>
            </sp>
            <sp who="SDZ7:TankoJože">
               <speaker>JOŽE TANKO (PS SDS):</speaker>
               <p>Hvala lepa.</p>
               <p>Ta rast lesnega trga se je zgodila brez tega zakona. Torej, očitno ta zakon ni bil
               tisti, ki bi zadevo stimuliral, ampak je očitno trg tisti, ki je to potegnil za
               seboj. Jaz sem vas pa tudi prej vprašal, gospod minister, kako boste rešili ta
               problem, ki se je pojavil večkrat tukaj kot očitek, da se tisoče kamionov in ne vem
               koliko vagonov slovenskega blaga, gozdnih sortimentov izpelje iz države. Kdaj se bo
               to nehalo, recimo, ker v tem zakonu ni nobenega ukrepa, da se bo to preprečilo. Prej
               sem vam povedal, da za polovico slovenske surovine ni nobene industrijske proizvodnje
               doma. Je ta hip ni, ker je propadla. Kakšen je odgovor države na to, da bomo dali
               dodano vrednost tudi tistim sortimentom, za katere zdaj ni<gap n="…"/> To, kar vi govorite, to
               se dogaja skozi odpiranje trgov, tako kot na vseh drugih področjih, to je pač stvar
               trga, to ni bila stvar sistemskih ukrepov za stimulacijo izvoza lesne industrije.
               Niti enega ukrepa ni bilo na takšen način narejena, razen tistih olajšav, če je kdo
               takrat investiral. Problem tega zakona je to, da se spusti v neko področje zelo
               administrativno, druga področja so pa popolnoma nerazdelana. O tem vas sprašujem, kaj
               se bo naredilo na teh stvareh, za katere ta hip v Sloveniji ni industrijske predelave
               in ni dodane vrednosti, pa gre za polovico etata slovenskih gozdov ali celo več. Ta
               zakon na to ne odgovarja; poglejte, to lahko preberete, to lahko pogledate, to lahko
               ne vem kaj storite – ni odgovora na to.</p>
               <p>Če bi hoteli to zadevo obrniti drugače, potem je treba na te zadeve odgovoriti in
               imeti neko projekcijo aktivnosti tako za celulozno industrijo, za celulozni les, za
               plošče kot tudi za furnirski del. Zdaj se ukvarjate samo z žaganci, to je pač en del,
               en segment tega<gap n=".."/> Vprašanje, koliko je realne lesne predelave polproduktu, takšnih
               ali drugačnih, v takšnih ali drugih izvedbah plošč, profilov ali česarkoli za
               naslednje faze obdelave. Ni odgovora na to, gospod minister, žal. Vi tudi niste zdaj
               nič povedali ne glede volumna, ne glede prevozov, ne glede investiranj v ta segment.
               Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima minister za kmetijstvo, gozdarstvo in prehrano mag. Dejan Židan.</p>
               <p>Izvolite.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Še enkrat, mogoče govorim nejasno, pa dovolite, da ponovim.</p>
               <p>Pred nami je zakon o upravljanju in gospodarjenju v državnem gozdu, dosti podoben
               kakor so zakoni v državah, ki so nam zgled. Ta zakon rešuje boljše gospodarjenje v
               državnem gozdu, daje dobre nastavke za razvoj gozdno-lesne verige. Več odgovorov na
               razvoj gozdno-lesne verige pa bomo vsi skupaj našli v strategiji, ki se imenuj Les je
               lep in se tudi izvaja. Prej sem povedal vsaj štiri ukrepe, ki jih država izvaja in
               tudi predvidevam, da zaradi teh ukrepov izvoz narašča pa dejansko tudi realizacija
               narašča. Ravno ti, ki sedaj rastejo, to so seveda gospodarske družbe, ker je tako
               tudi primerno, so največji podporniki tega zakona, ker ugotavljajo, da bodo s takšnim
               zakonom lahko rasli, se razvijali in tudi izvažali in proizvajali za slovenski trg
               hitreje.</p>
               <p>Vendar, še enkrat bi rad poudaril, ko opazujemo zakon o upravljanju in gospodarjenju
               v državnem gozdu, je ta zakon točno to v bistvu, kar govori, s tem da pa ta zakon
               prinaša novost. Ta novost je kar nekaj dobrih nastavkov tudi za razvoj celotne
               gozdno-lesne verige.</p>
               <p>Morate pa razumeti, da zakon o državnem gozdu ne more odgovarjati na vprašanja,
               koliko postelj jeseni bomo v Slovenji naredili, koliko furnirnih plošč bomo v
               Slovenji naredili, zato ker je to del industrijske politike. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Janko Veber.</p>
               <p>Izvolite.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo.</p>
               <p>Del odgovora mogoče na to razpravo, ki je potekala, je lahko tudi v tem, ko bo začelo
               delovati podjetje, ki bo obvladovalo celotno maso lesa v državnih gozdovih, je
               zagotovo veliko precizneje mogoče napovedati, za kakšne količine gre in za kakšno
               vrsto lesa gre v tem primeru. In ko imaš zbrane vse te podatke, je seveda treba
               poiskati na trgu podjetja, ki so zainteresirana za posamezno vrsto lesa. Tukaj je
               zelo pomembno, da mogoče najprej resnično oskrbimo tista podjetja, ki v Sloveniji
               danes poslujejo zelo dobro, torej lesnopredelovalna podjetja, ki poslujejo zelo
               dobro, vendar les nabavljajo v tujini. To je verjetno prvi cilj, ki ga lahko
               naredimo, s tem ko ponudiš tudi takšnim podjetjem točno takšen les, kot ga sicer
               potrebujejo v svoji proizvodnji, pa ga danes kupujejo v tujini.</p>
               <p>Drugo vprašanje je, kaj s podjetji, ki so ali propadla ali pa so na meji dobrega
               poslovanja. Zagotovo je zelo pomembno, če bomo lahko sklepali, in to tudi je namen,
               tudi večletne pogodbe z lesnopredelovalno industrijo. Če imaš zagotovljeno količino
               lesa pod znanimi pogoji za več let, potem lahko tudi prestrukturiraš svoj dolg, če ga
               imaš, in lesnopredelovalna industrija ga praviloma ima, in zadeve lažje stečejo.</p>
               <p>Kar se tiče območij, kjer so pa, recimo, te predelave lesa propadle, kot je recimo
               tudi Kočevska, je pa zagotovo zelo pomembno, da ima to območje tudi status
               problemskega območja, za kar ima vsak, ki lahko investira, olajšave pri davku za
               investiranje, ima tudi olajšave pri zaposlovanju, torej plačevanju socialnih
               prispevkov in drugih dajatev za zaposlene. To je zagotovo ena od priložnosti, ki jih
               lahko znotraj območja, ki je sicer najbogatejše v Sloveniji z državnimi gozdovi,
               pretvorimo v prednost, kajti država oziroma vlada se je že odločila, da se prednostno
               vlaga v območja, ki imajo status problemskih območij. Tudi ta davčni mehanizem je tu
               dan in vse to se lahko s pridom v zelo kratkem času izkoristi. Seveda je pa tudi
               dejstvo, da bo zelo pomembno, kako bodo uvrščena sredstva, ki so tudi sicer kot
               konkretna finančna sredstva predvidena za to, da to podjetje čim bolj učinkovito tudi
               zaživi.</p>
               <p>Poleg kapitalskega vložka, ki je bil danes že omenjen, s strani podjetja Snežnik, ki
               je strateškega pomena za državo, se ta strateški pomen lahko udejanja tudi na ta
               način v Kočevski Reki, da se v bivše prostore tega podjetja, ki je racionaliziralo
               svojo proizvodnjo, torej v bivše poslovne prostore tega podjetja, umesti sedež novega
               podjetja. Torej država nima nobenih stroškov z novimi prostori, pravzaprav prevzame
               samo prostore, ki so trenutno na Zavodu za gozdove Republike Slovenije, in takoj se
               lahko vzpostavi z minimalnimi stroški sedež tega podjetja v Kočevski Reki. Cela vrsta
               mehanizmov je na Kočevskem pripravljenih za to, da se naredi preboj tudi v
               lesnopredelovalni industriji in to podjetje vzpostavi, če bo interes, da tako
               ministrstvo za gospodarski razvoj kot ministrstvo za delo, za finance stopijo skupaj
               in še okrepijo vse te finančne mehanizme, ki so na razpolago za problemska območja,
               da lahko oživimo lesnopredelovalno industrijo. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Primož Hainz. Pripravi naj se gospod Tomaž Lisec.</p>
            </sp>
            <sp who="SDZ7:HainzPrimož">
               <speaker>PRIMOŽ HAINZ (PS DeSUS):</speaker>
               <p>Hvala lepa za besedo, gospa podpredsednica. Lep pozdrav vsem skupaj!</p>
               <p>V Poslanski skupini Desus smo prepričani, da je to pomemben zakon. Vemo, da so s
               sistemom koncesnin nekateri bogateli, ne bom uporabil izraza šejki, ker mislim, da je
               to pesimizem, ki je malce preuranjen. Pa vendar, gre za nekatere, ki so dobesedno
               povzročili, kot pravijo nekateri strokovnjaki, da je lesnopredelovalna industrija
               propadla. Temeljni konflikt ali pa nasprotovanje temu zakonu je zelo enostaven: pri
               nas so preprosto nekateri, ki mislijo, da je treba vse privatizirati – torej, po
               možnosti prodati tujcem – in so ali pa smo nekateri, ki mislimo, da država mora imeti
               nekaj premoženja v svoji lasti, zato da rešuje socialne transferje oziroma da
               ustvarja nova delovna mesta. Res pa je, kot pravi včasih gospod Židan, minister, da
               morajo svojo vlogo opraviti nadzorni organi. S temi nadzornimi organi imamo sicer
               slabe izkušnje, ampak mislim, da bo treba enkrat s to prasko prenehati. Ta zakon
               oziroma to podjetje bo gotovo neka točka, na kateri, upam, bomo s to prakso končali,
               da bodo nadzorni odbori prevzeli svoje zakonske obveznosti, tako kot jih morajo,
               vključno s premoženjem, kot zakon to zahteva.</p>
               <p>Tisto, kar je prihajalo na Desus, če lahko tako rečem, torej na poslansko skupino, pa
               so bili pooblaščenci denacionalizacijskih upravičencev. Teh pisem je bilo kar nekaj.
               Namreč, ti se bojijo, da bodo denacionalizacijski upravičenci prizadeti. Mislim pa,
               da je ta predlog zakona <q>"lex specialis"</q>, kot pravi minister temu, da ta zakon v 31.
               in 34. členu ta problem rešuje in zagotavlja denacionalizacijskim upravičencem, da ne
               bodo oškodovani.</p>
               <p>In pa v Desusu seveda priporočamo prijaznejše pogajanje z nasprotno stranjo. Hvala
               lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Tomaž Lisec.</p>
               <p>Izvolite.</p>
            </sp>
            <sp who="SDZ7:LisecTomaž">
               <speaker>TOMAŽ LISEC (PS SDS):</speaker>
               <p>Hvala, podpredsednica, za dano besedo. Spoštovani gostje, kolegi, kolegice, še
               zadnjič lep pozdrav!</p>
               <p>Ko sem poslušal to debato, se ne morem znebiti občutka, da je za nekatere, ki so v
               nekem optimističnem duhu prebrali ta zakon, da pa bo ta zakon rešil vse. Pa da ne bo
               rešil samo državnih gozdov, da bo posegel tudi v zasebne gozdove in bo tam skušal
               nekaj rešiti, da bo posegel v lesnopredelovalno industrijo in bo tudi tisto rešil in
               tako naprej. Moram reči, da sem kar malo srečen, da jih je mogoče pa vsaj minister
               malo, te prevelike optimiste, spravil na trdna realna tla in rekel, da vse verjetno
               pa res ne bo idealno, optimalno, ampak se trudimo, da nekaj novega naredimo.</p>
               <p>Imel sem tudi občutek, da so pa zdaj koncesije krive, na drugi strani, pa za vse kar
               je bilo slabega tako v gozdni branži pa tudi v lesnopredelovalno industriji na
               splošno. Mislim, da je res tisto, ko so se nekateri odločili za koncesionarski model,
               da so verjetno bolj zasledovali zasebni kot državni interes, ampak 20-letno obdobje
               je za nami, pred nami pa je, kot vse kaže glede na današnjo izrečeno podporo, novo
               državno podjetje.</p>
               <p>Največ česa, ko sem predeloval ta zakon, sem si pogledal finančno konstrukcijo.
               Resnično upam, da teh 20 milijonov plus 20 milijonov poroštva, da bodo spoštovani
               predstavniki ministrstva malo bolj realno pogledali na ta svet in te stroške. Prej je
               že kolega Veber rekel, da v Kočevju imajo nekaj pripravljenega, tega sicer ne bom
               smatral kot del lobiranja, ampak kot dobronamerno opazko, ampak ko gledam ocene:
               strošek postavitev skladišč – 9 milijonov. Pa bi še mogoče nekako, čeprav ceno
               zemljišč v povprečju ocenjujemo na 50 evrov kvadratni meter. Za moje pojme, iz kraja,
               od koder prihajam, vam z veseljem ponudimo nižje cene za postavitev skladišč. Potem
               naložbe v poslovne prostore in računalniško opremo. Kot smo že slišali, imamo Zavod
               za gozdove, imamo Sklad kmetijskih zemljišč, nekaj zaposlenih bo šlo tja, oni imajo
               svoje prostore, ampak še vedno bomo potrebovali poslovne prostore v obsegu 5 tisoč
               700 kvadratnih metrov, ocenjeni strošek skupaj znaša 6,5 milijona evrov in
               nadgradnja, dopolnitev računalniške in programske opreme, ki bo prenesena s Sklada –
               ocena 1,8 milijona evrov. Pa se sprašujem, kakšno opremo za hudirja pa imajo zdaj na
               Skladu, ali je sploh nimajo ali kako. Za 1 milijon evrov, spoštovani, tisti, ki se
               malo spoznate na informatiko, lahko ogromno, ne samo računalnikov, licenčne opreme in
               vsega drugega, nabavimo, tako da imam včasih občutek, da bomo dobili še nek državni
               oblak, ki mu bomo rekli gozdni oblak.</p>
               <p>Predvsem pa, kar me skrbi pri tem zakonu, poleg seveda finančne konstrukcije, je tudi
               problematika nadzora in evidenc. Nehote, ko govorimo o koncesijah, pa tudi o prehodu
               na novo obdobje, me to spominja na tisto temo, ki tudi še ni rešena, pa bi morala
               biti do 1. 1. 2016 – področje dimnikarstva. Vsi govorimo o nadzoru, evidencah, tega
               pa v praksi ni. Imam podoben strah, da bo podobno tudi pri novem državnem podjetju.
               Včasih imam občutek, da se niti ne zavedamo, ko govorimo o tem državnem podjetju, da
               je trg tisti, ki uravnava, ne glede na to, ali gre za državno podjetje ali pa za
               nekega zasebnika. Ponudba in povpraševanje. Torej, spoštovani, trg je tisti, ki
               uravnava in lahko mi v osnutek zakona napišemo ne vem kakšne idealne želje, kakšna bo
               cena lesa, kakšni bodo stroški in tako naprej, ampak ponudba in povpraševanje. Če
               bodo še vedno les vozili v Avstrijo, eni pravijo celo v Romunijo in tako naprej,
               potem – kaj smo naredili? Državno podjetje, v katerega smo vrgli 20 milijonov, nekaj
               ljudi bomo zaposlili in nekateri se bodo hvalili, kako smo nekaj novega, dobrega
               naredili za državne gozdove, na koncu pa se bo vse izkazalo za slab marketinški
               prijem.</p>
               <p>Ker sem bolj pri zaključku s časom, spoštovani predstavniki ministrstva, zapisali
               ste, <q>"potrebovali bomo vsaj šest regionalnih centrov"</q>. Zdaj, vsaj šest je tako <gap n="…"/>
               Povejte, ali jih že imate na papirjih: ena, dva, tri, štiri, pet, šest ali jih bo
               osem pa kateri so in tako naprej. Tega na žalost tukaj ni zaslediti. Pa tudi ta
               stavek, <q>"letno nadomestilo občinam do 25 odstotkov"</q>. Do! To je isto, kot je stavek v
               zakonu <q>"lahko"</q>. Kaj arbitrarno: ta župan je naš – 25 odstotkov, ta je pa iz SDS,
               bognedaj – 2 odstotka. Ali kako se bo to šlo, me resnično zanima.</p>
               <p>Zmoti me tudi to, da akt o sistematizaciji pripravi v. d. direktor, torej verjetno ta
               oseba sicer v praksi že obstaja z imenom in priimkom, ki bo, tudi jaz sem slišal eno
               ime, ki zelo kroži, ki naj bi se mu že nasmihal ta direktorski stolček. To me zanima.
               Pa moram reči, da me zanima med prehodnimi in končnimi določbami, zakaj bomo šele
               prvi načrt razpolaganja dobili do konca leta 2016. Potem bi lahko dali neko prehodno
               obdobje, ampak prvo leto bomo nekaj v zraku viseli tako z vedejem, tako z ostalimi
               organi.</p>
               <p>Za zaključek. Spoštovani, če resno mislite o resni državni družbi na tem področju,
               predlagamo, da še enkrat preberete tisto, kar smo povedali že v uvodu, da pri sestavi
               organov omogočite sodelovanje tudi ne samo dvema zaposlenima in štirim predstavnikom
               ministrstva, ampak komu širše, tudi upam, da opoziciji, kajti saj veste, opozicije se
               menjavajo, nadzor pa mora ostati. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo v sklepni del in besedo ima državni sekretar gospod Miha Marenče.</p>
               <p>Izvolite.</p>
            </sp>
            <sp who="SDZ7:MarenčeMiha">
               <speaker>MIHA MARENČE:</speaker>
               <p>Hvala lepa za besedo. Spoštovane poslanke, spoštovani poslanci, prav lep pozdrav tudi
               v mojem imenu!</p>
               <p>Predvsem se vam zahvaljujem za konstruktivno debato, razpravo, tudi za kar nekaj
               konkretnih predlogov, katere lahko potem v bodoče, ko se bomo o amandmajih
               pogovarjali, tudi oblikujemo v sam predlog našega zakona. Mogoče če začnemo čisto na
               začetku; ob ustanovitvi naše države smo se odločili za nek drugačen sistem, kot smo
               ga imeli v bivši Jugoslaviji. Torej, postavili smo javno gozdarsko službo v obliki
               Zavoda za gozdove Slovenije, ki ne glede na lastništvo usmerja, ureja, načrtuje
               slovenske gozdove. Na drugi strani smo podelili koncesije gozdnogospodarskim
               podjetjem, ki pa smo jim dajali pravico izkoriščanja in tudi prodajo lesnih
               sortimentov. Nekatera so to izkoristila na način, da so nek nadaljnji korak v
               gozdno-lesni verigi ustanovile ali pa opravile tudi same, nekatere pa so gozdno-lesne
               sortimente zgolj prodajale.</p>
               <p>Tisto, kar mogoče danes ni bilo popolnoma jasno, pa se mi zdi pomembno poudariti na
               tem začetku, je, da zakon, o katerem ste razpravljali danes – in tudi v bodoče, upam,
               da bomo –, v ničemer ne posega v tisti obstoječi osnovni sistem gospodarjenja z
               gozdovi, to je Zakon o gozdovih. Ta zakon ima Vlada Republike Slovenije v namenu,
               zato ker smatramo, da ga je po 23, 24 letih določenih izkušenj treba tudi
               spremeniti.</p>
               <p>Tudi me veseli, da smo vsi skupaj pripoznali, da so gozdovi, voda tisto, kar imamo;
               ne nazadnje tudi voda je v veliki meri odvisna od kvalitete naših gozdov, kajti
               gozdovi zadržujejo vodo, jo čistijo in tako naprej. Zato v strategiji same Republike
               Slovenije mora biti, da površino gozdov v Sloveniji povečujemo, saj to je tisto, kar
               ne opravlja samo gospodarske funkcije, ampak tudi ekološko in socialno, kot je bilo
               danes že večkrat izrečeno. In če imaš to v svoji lasti, potem lahko preprečiš ideje,
               da gre tukaj zgolj samo za gospodarsko funkcijo. In ravno zaradi tega smo tudi
               naredili odmik, da je skupščina, Vlada Republike Slovenije; ne pa SDH. SDH ali
               Slovenski državni holding, ko govorimo o kapitalskih naložbah, gleda tukaj zgolj
               skozi bilanco poslovanja. Ko pa se pogovarjamo o gozdovih v lasti Republike
               Slovenije, pa upam, da razumemo, da zgodbe ne gledamo zgolj skozi finančno
               poslovanje, ampak da zgodbo gledamo širše. Zato je prav, da tudi v nadzornem odboru
               sedijo ljudje, ki prihajajo iz različnih področij – vezano strogo na gozdove seveda.
               Niso samo gozdarji, so tudi naravovarstveniki oziroma tisti, ki se z okoljem
               ukvarjajo, so tudi gospodarstveniki in seveda tudi Ministrstvo za finance, ker se ve,
               zakaj.</p>
               <p>Ko se pogovarjamo o gozdno-lesni verigi, bi želel poudariti, da to pač ni zakon, ki
               bo povedal, na kakšen način bo rešil gozdno-lesno verigo; ampak je zakon, ki tej
               gozdno-lesni verigi pomaga. Zakaj? Ko se sedaj ukvarjamo zgolj s koncesionarskim
               sistemom, govorimo o eni veliki pomanjkljivosti. Veliko je bilo povedanega, da so
               bile koncesijske dajatve premajhne. Lahko se strinjamo, lahko imamo o tem daljšo,
               ločeno razpravo. Tisto ključno, kar pa morda ni bilo izpostavljeno, pa je, da je bila
               sečnja, spravilo in prodaja razdrobljena na več manjših subjektov. Tukaj Republika
               Slovenija, vlada in država ni imela nobenega vzvoda, na kakšen način bi to lesno maso
               lahko usmerjala v gospodarstvo; saj se s tem zakonom država ne želi vmešavati v
               gospodarstvo, želi pa pomagati. Pomagati želi pa predvsem, da ima na enem kupu, če mi
               dovolite ta izraz, ko lahko z dolgoročnimi pogodbami oskrbuje lesnopredelovalno
               verigo oziroma industrijo. Ja, danes je pač žal ni več v taki obliki, kot je bila,
               ampak enkrat nekje je pač treba začeti. In prav zagotovo je tak način ureditve
               gospodarjenja z državnimi gozdovi eden od korakov, da lahko oskrbujemo gozdno-lesno
               verigo, saj ob ustanovitvi ali sprejetju tega zakona oziroma ustanovitvi podjetja
               seveda ne bo ta veriga zgrajena. Ampak neki nastavki so dani, da si bodo lahko na
               podlagi pogodb lesni predelovalci naredili poslovni načrt v smislu – surovino imam,
               sedaj grem lahko v investicijo ali lahko iščem strateškega partnerja. V tem je pač
               ključ pomoči na tem gospodarskem segmentu.</p>
               <p>Bilo je kar nekaj vprašanj o ustanovitvenem kapitalu. Vsaka družba, ki začne na
               začetku delovati, potrebuje ustanovitveni kapital. Na začetku je bila mišljena
               delitvena bilanca med Skladom kmetijskih zemljišč in gozdov Republike Slovenije tudi
               v denarnem smislu, pa smo danes že slišali, da so ta denarna sredstva potrebna za
               poplačila denacionalizacijskim upravičencem, zato smo naredili finančno konstrukcijo
               na vrednost, ki jo bo ta družba potrebovala; vendar ne z delitveno bilanco sklada,
               ampak pač s črpanjem posebne proračunske postavke. Zakaj bo ves ta denar potreben? Na
               začetku, ko bo družba začela delovati, bo moral najprej biti sistem vzpostavljen, in
               sicer na način, da bodo dela v gozdovih oddana in da bo les prodan. V tistem
               prehodnem obdobju družba za svoje delovanje potrebuje določen kapital. Družba
               potrebuje neke skladiščne prostore, da bo lahko z lesom gospodarila oziroma ga
               prodajala naprej v verigo. Do 6 centrov, do 8 centrov, narejena je karta tako
               imenovanih težišč v Sloveniji, kam les iz slovenskih gozdov gravitira. Ampak če
               celotno karto pogledamo, potem vidimo, da so te površine ali parcele v relativno
               veliki meri zelo razpršene, je zato težko v tem trenutku povedati, ali bo točno tako,
               ali točno tako, saj želimo, da rdeča nit zakona ostane, ampak kljub temu vsaj čisto
               do konca ne vemo, kako bo zakon oblikovan. Zato si želimo, da tisto osnovno nit
               poslanstva, ki smo jo s tem zakonom želeli postaviti, pač imamo; v nadaljevanju pa
               gre zgodba v oblikovanju poslovnega načrta, kjer bo nadzorni odbor, kjer bo vlada
               sodelovala pri tem.</p>
               <p>Izhodišča smo pripravili, izhodišča imate v vladnem gradivu. Osnutki tega poslovnega
               načrta so tisti začetki, ki jih bo potem sama družba ali pa v. d. direktorja –
               mimogrede, da odgovorim, o imenih se veliko govori, pa kljub temu ga še nimamo; imeli
               ga bomo, ko bo imenovan. Potem je bil razgovor o poslovnih prostorih. Treba je
               povedati, da sedanji sklad svojih poslovnih prostorov nima, razen tam, kjer je
               centralna enota. Torej je treba predvideti finančna sredstva za najem ali odkup.
               Treba je predvideti finančna sredstva tudi za informacijski sistem, kajti sistem, ki
               ga sedaj ima sklad, je treba nadgraditi ali postaviti popolnoma novega. Govora je
               bilo tudi o vložku v mehanizacijo. Jasno je, da bo večina del preko razpisov oddanih
               potencialnim ponudnikom, ampak nek določen del, zaradi različnih razlogov, lahko je
               zaradi neke hitre intervencije, kot poznamo v snežniških gozdovih oziroma pri gradu
               Snežnik, kjer nam ravno ta postopek javnega naročanja podaljšuje neko zgodbo, da ne
               moremo tako intervenirati. Zato družba potrebuje tudi nekaj svojih osnovnih
               sredstev.</p>
               <p>Veliko je bilo govora glede podaljševanja koncesij. Želeli smo si, da bi lahko
               koncesije podaljšali vsaj do konca leta, kar je verjetno iz poslovnih razlogov zelo
               smiselno, da družba začne delovati s 1. 1.; tudi iz bilančnega vidika. Pa kljub temu
               je bil odgovor, da koncesij ne moremo podaljšati. Lahko se odločimo za nov sistem ali
               pa spoštujemo uredbo, ki govori o razpisu za dobo desetih let. Pa če ugotavljamo, da
               koncesijski sistem v klasičnem smislu, kot ga poznamo danes, ni tisti pravi; je potem
               verjetno smiselno, da se začne z nekim novim modelom. Ali je ta model primeren ali
               neprimeren? Bilo je že povedano, da leta 2012 so se različni modeli <gap n="…"/> recimo se je
               naredila SWOT analiza. In na podlagi sedanjih izkušenj, na podlagi tujih praks, o
               katerih je bilo danes že veliko povedanega, je predlog, ki ga imate na mizah,
               spoštovani poslanke in poslanci, v največji možni meri upravičil primernost
               nadaljnjega gospodarjenja oziroma, lahko rečemo, tudi upravljanja. Kot je bilo že
               rečeno, govorimo samo, na kakšen način bo država usmerjala gospodarjenje. Nadzor,
               načrtovanje in tako naprej pa je seveda naloga drugih inštitucij. In prav zagotovo
               vseh gozdarskih inštitucij ne moremo združiti v eno, ampak se nekdo ukvarja z javnimi
               nalogami, kot je načrtovanje, nekdo z gospodarjenjem, nekdo z raziskovanjem.</p>
               <p>Bila so tudi vprašanja glede lokalnih skupnosti. Pri oblikovanju tega zakona smo
               želeli pogledati učinke, ki jih ima že sedanja ureditev v sedanji zakonodaji, torej z
               Zakonom o Skladu, do samih lokalnih skupnosti. Želeli smo, da se ti učinki, za katere
               smo prepoznali, da so večinoma pozitivni, obdržijo tudi naprej. Gre predvsem za tri
               učinke, da konkretno odgovorim na vprašanje. Prvi je ta, da se lahko za izgradnjo
               javne infrastrukture, kot so šole in podobno, prenese zemljišče na lokalno skupnost
               oziroma dotično občino. Drugo, da se podeli brezplačna souporaba takrat, kadar se na
               teh zemljiščih, torej v lasti Republike Slovenije, gradi neka infrastruktura, kot je
               daljinsko ogrevanje, vodovod in tako naprej. In zadnja, o kateri ste danes že večkrat
               spregovorili, torej nadomestilo za uporabnino gozdnih oziroma lokalne infrastrukture.
               Tukaj smo želeli, da ta višina vrednosti ostane podobna; enaka – ne moremo zagotoviti
               popolnoma enake, ker je med občinami in tudi med leti ta vrednost nihala zaradi tega,
               ker je bila pač sečnja različna, ki se je izvršila na določenem območju ali na
               določeni občini. Ampak odstotek je drugače zapisan v tem zakonu, kot je sedaj
               določen, končna vrednost je pa enaka. Kljub temu se lahko tudi vprašamo, ali je
               lokalna infrastruktura obremenjena samo v lokalnih skupnostih oziroma občinah, kjer
               gozdovi ležijo, saj se ti kamioni vozijo tudi čez druge lokalne skupnosti; želimo pa
               predvsem to, da gre ta denar, ki se bo namenjal iz gozdnega sklada občinam, za
               izgradnjo, obnovo njihove infrastrukture.</p>
               <p>Vprašanje je bilo tudi, kako s koncesionarji. Dejstvo je, da se 20 let pač ve, da gre
               za 20-letno pogodbo in da bo nekoč sistem tudi verjetno drugačen. In danes se
               pogovarjamo o drugačnem sistemu, pa kljub temu ne želimo, da v slovenskih gozdovih ne
               bi delali slovenski ljudje. Ampak mi tega na tak način v zakon ne moremo in ne smemo
               zapisati, tukaj je resnično pomemben člen, ki govori o tem, na kakšen način bomo
               izbirali ali kakšni bodo kriteriji za izbor tistih, ki bodo v gozdovih delali, in
               tudi kakšen bo kriterij za prodajo lesnih asortimentov, katerih lastniki smo mi vsi
               skupaj. Tam pa lahko zapišemo določene stvari, ki jih tudi dopušča Zakon o javnem
               naročanju, katerega ste že sprejeli. In saj milijon, milijon 200 tisoč – in upamo, da
               bomo leta 2020 lahko govorili že o milijonu in pol –, nekdo v slovenskih gozdovih bo
               moral vseeno posekati in bo moral tudi pospraviti ali pa spraviti do kamionske ceste.
               In to so tisti, ki so že sedaj usposobljeni, ne samo usposobljeni, ampak tudi
               opremljeni. Zato iz tega zornega kota gledanja pač ne vidimo pretirane skrbi.</p>
               <p>Še enkrat bi rad na koncu poudaril in se zahvalil za konstruktiven razgovor. Iz tega
               razgovora, iz vaših odzivov ocenjujemo, da zakon v svoji osnovi in rdeči niti
               izpolnjuje tisto, kar si je vlada tudi zadala. Veselim se, da bomo lahko zakon v
               nadaljevanju dopolnili s konkretnimi pripombami skozi amandmajsko obliko, s čimer,
               verjamem, bomo dvignili njegovo vrednost. Želim, da to storimo v čim krajšem času, da
               bo lahko podjetje tudi začelo s svojim delovanjem in svojim celotnim poslanstvom.
               Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Ostalo nam je še nekaj časa. Vem, da je še želja za razpravo. Bi zdaj samo opozoril,
               da se predstavnik ministrstva po novem javi za besedo ne z roko, ampak s pritiskom
               tipke na mikrofon. Torej vsi s tipko, vključno s predstavnikom Vlade. Prosim za
               prijave.</p>
               <p>Besedo ima mag. Matej Tonin, izvolite.</p>
            </sp>
            <sp who="SDZ7:ToninMatej">
               <speaker>MAG. MATEJ TONIN (PS NSi):</speaker>
               <p>Les je naša ključna naravna dobrina.</p>
               <p>Mislim, da ni iz trte zvita primerjava, če primerjamo gozd in les, da za Slovenijo
               predstavlja nekaj podobnega kot nafta, olje za številne afriške države. Žal pa lahko
               tudi ugotovimo, da je izkupiček iz naravnega bogastva, ki ga Slovenija proizvede,
               zelo podoben tistemu, kar od naravnega bogastva dobijo afriške države. Ne kaj
               pretirano veliko. Zaradi tega je eno izmed temeljnih vprašanj, s katerim se mora tudi
               ta parlament ukvarjati, kako izboljšati izkoriščanje našega naravnega bogastva na
               način, da bo to vzdržno in da bodo hkrati državljani kaj od tega imeli; v smislu
               delovnih mest, služb in podobno. Minister je pripravil nek sistem reorganizacije
               upravljanja z državnimi gozdovi. Mislim, da lahko skupno ugotovimo, da je bil
               dosedanji sistem koncesij neučinkovit oziroma da je država dobila manj, kot bi lahko
               dobila. Po odzivih številnih lesnih predelovalcev, s katerimi je govorila naša
               poslanska skupina, tudi ta naravna surovina ni prišla do naše lesnopredelovalne
               industrije, ampak se je prodajala navzven. Številni so nas opozarjali, da gre tu za
               milijone in da tako imenovane gegeje vodijo zelo vplivni ljudje, ki lahko dosežejo
               marsikaj; in da se svojemu denarju, svojemu zaslužku in dobičku ne bodo kar tako
               odpovedali. Morda za novejše poslance, ne vem, če veste, ampak tista slavna oddaja
               Uroša Slaka je bila ukinjena prav zaradi tega, ker je razkrival ozadja in način
               delovanja teh gegejev, kar pomeni, da gre za izrazito vplivno skupino.</p>
               <p>Kar direktno in odkrito moram povedati, da mi ta rešitev, ki jo predlaga minister, ni
               všeč; in mislim, da ni dobra, da ni racionalna. Minister pravi, da bo za zagon tega
               državnega podjetja država porabila najmanj 20 milijonov evrov, da bo vzpostavila
               mehanizacijo v primerne prostore; skratka, da se bodo podjetja zagnala. Samo
               racionalno se sprašujem, kako to, da se država, če že hoče ustanavljati svoje
               podjetje, ni raje odločila za nakup obstoječih gozdnih gospodarstev, ki so več ali
               manj delniške družbe. Nedavno je bilo mariborsko gozdno gospodarstvo prodano za okoli
               milijon in pol evrov. Če bi država kupila po celem teritoriju vsa gozdna
               gospodarstva, bi jo to prišlo manj kot 20 milijonov, pri čimer bi kupila celotno
               infrastrukturo, postrojenje, ljudi, znanje, vse, kar zraven spada. In zato je
               odločitev ustvarjanja novega podjetja, ob tem da neko infrastrukturo že imamo,
               resnično težko razumeti. Težko je razumeti neko logiko, še posebej ko je državni
               sekretar prej v razpravah govoril, da bo tako ali tako večino dela oddanega na
               razpisih. Logika je taka, mi bomo več kot 20 milijonov evrov porabili za ustanovitev
               novega podjetja, ki bo opravil manjši del posla; večino dela bo oddano na razpisih,
               kar pomeni, da tisti, ki imajo danes te zmožnosti, to pa so obstoječa gozdna
               gospodarstva. Če potegnete črto pod vse skupaj, lahko ugotovite, da se praktično ne
               bo nič bistvenega spremenilo, da bodo očitno fantje in gospodje, ki so že danes dobro
               služili, preko razpisov še naprej dobivali posle in te stvari opravljali; država pa
               bo za kamuflažo za ustanovitev še enega podjetja dala 20 milijonov evrov. Ni logike,
               minister.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Danilo Anton Ranc.</p>
            </sp>
            <sp who="SDZ7:RancDaniloAnton">
               <speaker>DANILO ANTON RANC (PS SMC):</speaker>
               <p>Predsedujoči, hvala za besedo. Lep pozdrav ministru Židanu, tudi ministru Počivalšku
               z Ministrstva za gospodarski razvoj in tehnologijo!</p>
               <p>Ko danes poslušam to razpravo, sem že enkrat prej povedal, da me končno veseli, da je
               v parlament končno prišla zame pomembna tema, tema s področja gospodarstva,
               gozdarstva in lesne industrije. Že večkrat sem v razpravah poudarjal, da na
               parlamentarnih odborih, tudi v parlamentu gospodarstvu posvečamo premalo pozornosti.
               Zagovarjam tezo, da bo to državo rešilo močno gospodarstvo, močno Ministrstvo za
               gospodarstvo, to je tisto, kar ustvarja dodano vrednost. In ko bomo gospodarstvo
               uspeli pognati na še višje obrate, bomo imeli tudi več za deliti in se bomo lažje
               pogovarjali o državnem proračunu. Če pogledam zgodbo o gozdno-lesni verigi ali teh
               dveh panogah, sem v svojih izkušnjah večkrat naletel na problematiko povezav teh dveh
               dejavnosti. Mislim, da je ta zakon pravi odgovor na te dileme, ki so nastajale v
               gospodarskem prostoru, ko sta se ti dve panogi včasih znašli vsakasebi in nista bili
               povezani. Ta zakon ponuja vse rešitve za sinergijo na področju gozdarstva in lesne
               industrije ter da se naše največje bogastvo les, ki ga imamo v izobilju in ga ne
               znamo izkoristiti tako, kot bi ga lahko; da lahko ti dve panogi skupaj dasta odgovor
               na vprašanje, kako ustvariti v slovenskem gospodarstvu večjo dodano vrednost in biti
               država kot celota bogatejši. Zato me danes malo bega razprava nekaterih poslancev, ko
               se včasih pogovarjamo na hodnikih, ko marsikdo večkrat pritrjuje, da dajmo nekaj
               narediti na področju gozdarstva in lesne industrije. Tudi ko sem pogledal sklepe za
               nazaj, sem videl precej sklepov Odbora za kmetijstvo in tudi drugih odborov, tudi v
               parlamentu smo se o tem pogovarjali, da je treba na tem področju nekaj storiti. Zdaj
               je prišla rešitev na mizo, to je Zakon o gozdovih, ki ga osebno kot poslanec in tudi
               Poslanska skupina Stranke modernega centra podpira.</p>
               <p>Je pa nekatera vprašanja in dileme, ki so se danes pojavile, še možno vgraditi v ta
               zakon in izdelati nek okvir, ki bo na dolgi rok dajal dobre rezultate, v dobro vseh
               nas. Na osnovi današnje razprave sem vendar optimist, da bomo presegli to, kar so mi
               odgovorili kolegi poslanci iz Avstrije, ko smo se srečali s skupino prijateljstva.
               Povedali so, da so na tem področju dosegli vsedržavni konsenz, da so združili moči in
               sile okoljevarstvenikov, gozdarjev, lesarjev, gospodarstvenikov ter ustvarili pogoje,
               da so država, ki zna iz tega bogastva maksimalno iztržiti. Podobne modele imajo tudi
               na Finskem in v skandinavskih državah. Seveda me čudijo vprašanja nekaterih, ko že
               danes hočejo odgovore na vsa vprašanja, koliko bo kje zaposlenih, koliko bo, da ne
               rečem, čistilk v nekem podjetju. Danes ta zakon ustvarja okvire za razvoj
               gozdarsko-lesne dejavnosti. Mislim, da imamo v Sloveniji dovolj strokovnjakov s
               področja gozdarstva ter lesne industrije in so tudi že dobili nalogo, da
               konkretizirajo ta poslovni model, da izdelajo poslovni model, ki bo sledil osnovnim
               smernicam zakona.</p>
               <p>Ne znam si predstavljati, da bi se Državni zbor postavil v funkcijo nadzornega sveta
               in danes obravnaval poslovni načrt. To ni naše delo, mi moramo ustvarjati pogoje za
               boljše gospodarjenje. In mislim, da smo danes na dobri poti, da v okviru zakona z
               manjšimi amandmaji in dopolnitvami to tudi uredimo. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Marko Ferluga.</p>
            </sp>
            <sp who="SDZ7:FerlugaMarko">
               <speaker>MARKO FERLUGA (PS SMC):</speaker>
               <p>Hvala lepa za besedo. Pozdrav obema ministroma in njunima ekipama ter vsem
               ostalim!</p>
               <p>Dejstvo je, da danes govorimo o zelo zanimivi temi, o kateri smo vsi več ali manj
               povedali skupni imenovalec – da je to ena naših najpomembnejših surovin. Tega se
               moramo zavedati in na tem je treba graditi. Zakaj to govorim? Naši dve gonilni sili v
               SMC, Ivan in Danilo, ki pri nas zelo uporno peljeta to zadevo v zvezi z gozdom – in
               mi jima seveda sledimo z velikim veseljem in ponosom –, imata danes oba, če ste
               opazili, tudi metuljčka, narejena iz lesa; kar pomeni, da je les res živ, pa ne samo
               živ, ampak je tudi lep in uporaben. Zakaj to govorim? Ob vseh problemih, ki jih vedno
               vidimo, in strahovih, ki jih imamo vedno, in z vsemi negativnostmi jaz v temu zakonu,
               kot je rekel tudi Danilo, vidim en korak naprej, to je ena stvar. Drugič, vidim
               osnovo, eno ogrodje, na katerem je možno graditi našo ljubo Slovenijo. Vidim tudi
               enormni potencial glede na to, da imamo skoraj neomejeno surovino, to je naš les.
               Zakaj govorim o tem, o tej dodani vrednosti? Mi ne smemo pozabiti, da imamo na tej
               osnovi zelo dobre dizajnerje, ki so naredili že kar nekaj odličnih izdelkov, ki se
               prodajajo že na mednarodnem trgu. Naj ne pozabim omeniti kickstarterjev, s katerimi
               so določeni mladi fantje dobili zaposlitev in delo. Druga zadeva, ki je zelo
               pomembna, pokazali so, kakšno širino ima les. Ne govorimo samo o velikih zgradbah,
               ampak govorimo o takih detajlih, kot sem jih prej omenil, se pravi metuljčki,
               kravate, fotoaparati, kolesa, zvočniki. Vse to se prodaja – in očala, jasno, to sem
               pozabil, nisem jih še kupil, so pa izredno zanimiva –, tudi dizajnersko so dodelane
               zadeve. In tukaj je ta dodana vrednost, ki jo vidim jaz v Sloveniji in med nami
               Slovenci, ko imam to iznajdljivost, iz katere lahko naredimo marsikatero stvar, ampak
               se ne zavedamo. Moramo to inovativnost dejansko spustiti iz naših <gap n="…"/> in zato je tudi
               dobro, ker se bo temu primerno tudi začelo razvijati zanemarjeno šolstvo, kar se tiče
               lesarstva. Tudi delovna mesta se bodo postopoma odpirala. In tukaj je samo
               dograjevanje tega, kar se vsi sprašujemo, kako začeti nek razvoj, tisti trenutek, ko
               se sproži ta val.</p>
               <p>Mislim, da je les ena od res pomembnih panog in zato sem tudi zelo vesel, da je na
               MGRT ustanovljen direktorat za les, ki bo dal dodano težo in dodano vrednost temu; in
               tudi tej vladi, jasno, v tej nameri, da se profilirajo glavne razvojne osi; in to sta
               les, voda ter seveda naravne danosti in s tem turizem. Mislim, da vlada v pravilno
               smer obrača svoje kolo prihodnosti in uspeha. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Ivan Škodnik, izvolite.</p>
            </sp>
            <sp who="SDZ7:ŠkodnikIvan">
               <speaker>IVAN ŠKODNIK (PS SMC):</speaker>
               <p>Hvala za besedo. Spoštovana ministra – gospod Počivalšek in gospod Židan – z
               ekipama!</p>
               <p>Moram reči, da sem z razpravo, ki se je danes odvijala v Državnem zboru, v celoti
               zadovoljen; v tej obliki sem jo tudi pričakoval, mogoče celo bolj pozitivno, kot sem
               jo gledal pred nekaj dnevi. Mislim, da moramo ta zakon, ki je nekako pripravljen
               oziroma je v osnutku, v tem državnem zboru še dodelati do take mere, da bo to državno
               podjetje lahko zaživelo tako, kot smo si zamislili, in da bo to državno podjetje
               pognalo gozdno-lesno verigo in naredilo preboj na področju lesarstva. Zavedati se
               moramo, da gre tukaj za nova delovna mesta, ki so bila v preteklosti izgubljena.
               Tukaj ne gre samo za gozdarje, ko bi si kdo mislil, da je to zakon samo gozdarjev,
               ampak gre za delovna mesta lesarjev, arhitektov, ekonomistov. Prejšnji teden sva bila
               z Danilom na otvoritvi pohištvenega sejma Ambient v Ljubljani. In moram reči, ko se
               spomnim nazaj 30 let, kakšen sejem je bil to, da sva bila zelo razočarana. V prvem
               delu, ko sva se sprehodila po hali, nisva videla nič kaj posebnega in tudi ni bilo
               prave volje pri tistih, ki so predstavljali določena podjetja. Ampak v enem delu hale
               pa sva vendarle bila zadovoljna, ko sva naletela na skupino mladih arhitektov, ki so
               prikazovali svoje ideje v obliki unikatnih izdelkov. Zelo jih je zanimalo, imeli so
               tako voljo, da je ne moreš opisati. Pred petimi leti na področju arhitekture sploh
               niso usposabljali in izobraževali mladih arhitektov v smislu uporabe in vgrajevanja
               lesa. To se je zgodilo šele zadnjih pet let. Prej so vgrajevali druge materiale, zdaj
               pa imamo to prednost, šanso, da lahko ta les tudi vgrajujemo, da povečamo potrošnjo
               in s tem zaposlimo mlade. In odkrito povedano, če bomo zdaj odrekli tem mladim, ki so
               zagnani in ki hočejo nekaj narediti, potem bomo naredili res hudo napako; tega si ne
               smemo privoščiti.</p>
               <p>V preteklosti, kot sem prej omenil, smo spravili dve delavnici in smo delali, ko smo
               pozvali dijake in študente arhitekture, ne morem pozabiti, kakšno sodelovanje je to
               bilo. Študentje so prihajali v proizvodnjo, kjer so dijaki ustvarjali izdelke, z ene
               in druge strani, ko pa so potem izdelali, so bili zelo žalostni, kdo bi zdaj to
               delal, ni bilo ene prave podpore. Veliko mladih, med njimi tudi arhitekti, odhaja v
               tujino. Če hočemo njim dobro, bi prosil, da res stopimo skupaj, dodelamo ta zakon. Pa
               ne mislim tega, ko so nekateri rekli, da je koalicija zelo močna, ta zakon bo
               sprejela, speljala, podjetje bodo ustanovili; potem pa kar se bo zgodilo, se bo
               zgodilo. Verjemite mi, da ni cilj to, ampak je cilj tega začetek, narediti preboj v
               lesni industriji. Do kvalitete in do tistih zahtevnih izdelkov bomo prišli
               postopno.</p>
               <p>Danes je bilo tudi rečeno, kje pa je v tem zakonu omenjeno, kako bomo delali zahtevne
               izdelke. Poslušajte, saj to ne gre tako hitro; ko ti ponovno začenjaš neko
               proizvodnjo, zahtevni izdelki prihajajo šele čez leta. Bom navezal na turizem, v
               Avstriji gradijo turizem več kot 300 let; pa se primerjamo, zakaj tam gor turizem
               laufa, pri nas v Sloveniji pa ne. To je zelo podobna zadeva, treba je delati, se
               učiti in potem pridemo do rezultata. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, spoštovana gospa podpredsednica. Gospod minister oziroma kar dva gospoda
               ministra! Sem vesel, da se nam je pridružil tudi minister gospod Počivalšek.</p>
               <p>Jaz verjamem, iskreno verjamem, da so nameni ministra gospoda Židana dobri, da s temi
               20 % gozdov, kolikor jih pač imamo v Sloveniji, mislim na površino, dejansko naredimo
               večje izkupičke. Seveda se zdaj tu takoj postavi vprašanje, kaj pa z 80 % površine,
               ki je v zasebni lasti, ali bo kdo zasebnikom tudi pomagal. Pojavlja se vprašanje,
               kako je urejen lov v temu zakonu oziroma v teh državnih gozdovih. Vprašanj je veliko,
               ampak z grenkobo ugotavljam, da je ena priložnost zamujena, in to je usklajevanje s
               celotnim političnim spektrom v državnem zboru. Ta priložnost je zamujena in prav
               zaradi tega bomo mi takoj, če bo sklep o ustreznosti tega zakona sprejet v Državnem
               zboru, predlagali sklic javne predstavitve mnenj o Predlogu zakona o gospodarjenju z
               gozdovi v lasti Republike Slovenije. Ta predlog bomo naslovili na Odbor za
               kmetijstvo. Kolegice, kolegi iz koalicije, tukaj se bo zdaj pokazala vaša iskrenost,
               seveda tudi ministrova, ali boste ta predlog podprli ali ne. Če ne, potem bom zdaj
               ponovil, prevzemate absolutno odgovornost, boste nekako odmaknili tudi strokovno
               javnost, ki do danes ni mogla, ni imela možnosti, da bi tukaj kaj povedala.</p>
               <p>Eno od takšnih vprašanj, ki ga bomo predlagali, je naslednje: Ali je ustanovitev
               državnega podjetja smotrna v luči načrtovanega vložka Republike Slovenije v višini 20
               milijonov evrov, ki naj bi bili porabljeni za nakup mehanizacije in opreme za
               zagotovitev poslovnih, skladiščnih prostorov in servisnih objektov ter za začetek
               delovanja podjetja? Vse te resurse v Sloveniji že imamo, imajo jih gegeji, delniške
               družbe. In če je nek zasebnik kupil mariborski gege za milijon in pol, se sprašujem,
               zakaj ne bi država te gegeje pokupila. Ali se zdi to preveč enostavno? Zdaj pa nekako
               iz nič, kar iz koordinatnega izhodišča rabimo 20 milijonov in gremo kupovat
               mehanizacijo; včasih pa kritiziramo kmete, češ da imajo preveč mehanizacije glede na
               obseg obdelovalne površine pri nas. Naslednje vprašanje – kako je zagotovljen nadzor
               nad poslovanjem družbe? Ta družba bo najbrž, kot sem že prej povedal, nek grozd, bo
               šla najbrž na več nivojev, bo najbrž to neke vrste holding in potem pod tem holdingom
               veliko d. o. o. Ali kako pač? Ne vemo. Mi ne vemo, ker nismo bili zraven.</p>
               <p>Zato predlagamo in prosimo, tukaj prosim v imenu Nove Slovenije, da podprete ta
               predlog o javni predstavitvi mnenj, če že pravite, da je to najbrž eden
               najpomembnejših zakonov te koalicije v tem mandatu. Če je tako, potem je najbrž tukaj
               treba odpreti vse demokratične možnosti, ki naš poslovnik in tudi Ustava omogočata.
               Veliko je vprašanj, nima smisla, da jih berem. Vsa ta vprašanja, ki se postavljajo
               nam in strokovni javnosti, bi bilo dobro na javni predstavitvi mnenj tudi
               predebatirati in na vsa ta vprašanja dobiti odgovore. Hvala kolegu Danilu in hvala
               kolegu Ivanu, da sta danes prinesla nekaj izdelkov in da sta si dala lesene
               metuljčke, krasni so. Gospe in gospodje, toliko govorimo o slovenskem bogastvu, o
               lesu – koliko imamo že mi protokolarnih daril iz lesa?! Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima minister za kmetijstvo, gozdarstvo in prehrano mag. Dejan Židan,
               izvolite.</p>
            </sp>
            <sp who="SDZ7:ŽidanDejan">
               <speaker>MAG. DEJAN ŽIDAN:</speaker>
               <p>Hvala, predsedujoča. Še enkrat pozdrav, poslanke in poslanci!</p>
               <p>Ne znam odgovoriti za državo kot celoto, na ministrstvu so vsa protokolarna darila iz
               lesa ali pa med oziroma panjske končnice, poznate, zakaj je to drugo. Pobuda je pa
               takšna, ki jo v celoti podpiram.</p>
               <p>Spoštovani poslanke in poslanci, predvsem bi se vam rad zahvalil za današnjo
               razpravo, ki jo jaz razumem kot izrazito dobronamerno. Videl sem tudi zelo veliko
               podpore našim načrtom, da se nekaj spremeni na bolje, ker tako, kot je sedaj, je
               slabo. Gre za izčrpavanja javnega dobrega na način, da država od tega nima koristi;
               ima pa od tega korist zasebni interes. Dovolite mi, da vam povem, o čem sem
               razmišljal med današnjo razpravo; sam sem kot kmetijski, gozdarski, ribiški, lovski
               in prehranski minister pogosto priča razpravam tudi v tem državnemu zboru, zakaj
               nimamo sistema urejenega tako, kakor je v državah, katerim skušamo biti podobni.
               Zakaj nimamo sistema urejenega tako, kakor je recimo v Avstriji? Zakaj nimamo sistema
               urejenega, kakor je recimo na Bavarskem ali Finskem? In zato me izrazito čudi. Ko pa
               želimo sistem narediti tako, kakor je v državah, kjer je dokazljivo, da ta sistem
               dobro deluje, pa se ponovno pojavijo značilni slovenski pomisleki – hočemo drugače,
               hočemo upoštevati slovensko specifiko. Jaz vse to razumem, ampak iskanje toliko
               posebnosti se je v naši zgodovini zadnjih 24 let pokazalo večinoma kot zelo slabo. In
               pri upravljanju in gospodarjenju z državnim gozdom je pred vsemi nami možnost, da
               gremo po poteh držav, ki so tukaj zakorakale že pred nami in kjer ta sistem
               dokazljivo deluje.</p>
               <p>Verjamem, da ni treba mnogo poguma, da gremo po tej poti. Mi smo se danes pogovarjali
               ne samo o gospodarjenju z državnim gozdom, povsem upravičeno, to pa zato, ker se vsi
               zavedamo, da so res kakovostna delovna mesta, delovna mesta, ki imajo več dodane
               vrednosti, delovna mesta, ki imajo multiplikator bistveno večji kot v samem
               gozdarstvu, tam, kjer je predelava lesa. Čim višje gremo v predelavo lesa, tem bolj
               kvalitetna mesta s čim več dodane vrednosti so prisotna. Prav je, ko se pogovarjamo o
               zakonu o upravljanju in gospodarjenju z državnim gozdom, se pogovarjamo o temeljih,
               kako izgraditi celotno verigo. Moramo pa se zavedati, temelj verige je tudi dobro
               gospodarjenje z državnim gozdom, zato jaz upam, da bomo ta zakon sprejeli. Res je to,
               kar ste posamezniki ugotovili, če bi bilo možno, če bi takšen zakon sprejeli že pred
               tremi leti, bi nam bilo nekoliko lažje. Vendar gledati za nazaj ni opravičilo za
               nedelovanje za naprej. Mi smo v stanju, v kakršnem smo. Po mojem mnenju je bil zakon
               že dovolj usklajevan. Ni bil usklajevan samo znotraj politične javnosti, bil je
               usklajevan z nevladnimi organizacijami, s strokovnimi institucijami, marsikje smo
               dosegli soglasje, marsikje smo dobili tudi kakšne napotke. Pri strokovnih
               institucijah, če zelo natančno prebirate, kaj sporočajo, vsaj večinoma, je njihovo
               mnenje enostavno – sistem, kot je sedaj, je nemogoče slab. To je prva ugotovitev.
               Druga ugotovitev, ki nam jo strokovne institucije pogosto sporočajo, mi bi želeli, da
               je zaradi majhnosti Slovenije vse znotraj enovite organizacije. Vendar to ne gre. Če
               hočemo imeti gospodarsko družbo, ki dobro gospodari, znotraj nje ne moremo imeti
               načrtovanja in zlasti ne kontrole. Tudi če bi bilo to samo od nas odvisno, verjamem,
               da bi ugotovili, da tega ne moremo. Ker pa smo del evropskega pravnega reda, pa tudi
               formalno tega ne moremo narediti.</p>
               <p>Sam se zavedam še nečesa, marsikatera dobra pobuda je bila danes tu dana iz vrst moje
               koalicije, iz vrst tudi moje opozicije in naše opozicije. In pamet politikov je, da
               tovrstnim mnenjem prisluhnemo; in verjamem, da jim bomo v maksimalni možni meri tudi
               prisluhnili. Bi pa le nekaj želel, prosim lepo, ne narediti tega, da boste namerno
               zavirali, zavirali in zavirali ter skušali sistem potisniti v podaljšanje obstoječih
               koncesij, ki so škodljive. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali jutri, 24.
               11. 2015, v okviru glasovanj.</p>
               <p>S tem prekinjam 35. točko dnevnega reda.</p>
               <p>Prehajamo na <title>36. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O UDELEŽBI DELAVCEV PRI DOBIČKU V PRVI OBRAVNAVI.</title>
               </p>
               <p>Predlog zakona je v obravnavo Državnemu zboru predložila skupina dveh poslank in
               poslancev s prvopodpisanim dr. Bojanom Dobovškom. V zvezi s tem predlogom zakona je
               skupina 11 poslank in poslancev s prvopodpisanim dr. Bojanom Dobovškom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici predlagatelja
               mag. Alenki Bratušek.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala, podpredsednica. Minister, kolegice in kolegi!</p>
               <p>Zakaj deliti dobiček tudi med zaposlene? Dobiček je nagrada lastnikom kapitala za
               riziko, ki ga prevzamejo z investiranjem; delavci pa za opravljeno delo prejmejo
               dogovorjeno plačilo. Zakaj torej deliti dobiček med zaposlene? Tudi delodajalci
               ugotavljajo, da predstavlja povezanost prejemkov delavcev z rezultati poslovanja
               učinkovito stimulacijo zaposlenih za ustvarjanje še boljših delovnih rezultatov, kar
               posledično vpliva na bolj učinkovito poslovanje podjetja in s tem na večjo
               konkurenčnost podjetja na trgu. Uspešnost poslovanja in dobiček delodajalca postaneta
               skupni cilj lastnikov kapitala, delodajalca in zaposlenih. Številni pozitivni učinki,
               ki jih prinaša udeležba zaposlenih pri rezultatih družbe, so razlog, da je ta način
               motiviranja zaposlenih v svetu vse bolj uveljavljen. Pozitivni učinki se kažejo na
               več ravneh: na ravni gospodarstva kot celote v obliki boljšega delovanja trga delovne
               sile in povečani socialni koheziji; na ravni podjetja v obliki povečanja
               produktivnosti zaradi večje motiviranosti zaposlenih; na ravni zaposlenih v obliki
               večje identifikacije s podjetjem, kar vpliva na večjo vključenost v poslovanje; ter
               tudi v obliki povečanja osebnega premoženja delavcev.</p>
               <p>Dejstvo je, da trenutno veljavni zakon, ki je bil sprejet februarja 2008, ni zaživel
               tako, kot bi bilo treba. Za to obstaja verjetno več razlogov oziroma dejavnikov.
               Prvič, zapleten administrativni postopek registracije pogodbe, ki se vodi pri
               Ministrstvu za gospodarski razvoj in tehnologijo; drugič, verjetno tudi gospodarska
               kriza, ki je prav po letu 2008 zadela tudi Slovenijo, in rezultat je bil tudi malo
               izkazanega dobička pri podjetjih. Po naši oceni, tretjič, tudi slaba promocija in
               seznanjenost z zakonsko možnostjo. Samo 58 podjetij je od leta 2008 do septembra leta
               2015 registriralo pogodbo in shemo, po kateri se izplačuje participacija na dobičku.
               In to je dokaz, da zakon resnično ni zaživel v praksi. Ker pa se nam zdi prav, da
               delavci participirajo pri dobičku, želimo s predlagano spremembo spodbuditi lastnike,
               da bi v večji meri dobiček razdelili tudi med delavce.</p>
               <p>Novela zakona je zelo kratka; dve ključni spremembi, ki jih bom tudi zdaj navedla.
               Prva, izjemno pomembna, da se izplačan dobiček oziroma predviden dobiček na podlagi
               novele zakona, ki je pred vami, šteje kot strošek za podjetje in zato ni predmet
               obdavčitve. Po naši oceni bi to vsekakor še dodatno spodbudilo lastnike, da bi del
               dobička razdelili tudi delavcem. Drugič, omejitve pri izplačilu so že danes v zakonu
               navedene. Mi jih nekoliko dvigujemo, in sicer dve omejitvi – 30 % predvidenega
               dobička v posameznem letu se lahko razdeli med delavce. In tudi na enega delavca
               omejujemo, in sicer največ na eno šestino bruto letnega dohodka v zadnjem letu. Za
               primer, če bi šlo za povprečno plačo, bi to pomenilo maksimalno 3 tisoč evrov na
               delavca v enem poslovnem letu. Pomembno se mi zdi poudariti še to, da so v shemo
               vključeni vsi zaposleni; dejstvo pa je, da to velja tudi danes.</p>
               <p>Po naši oceni z našim predlogom pridobijo vsi, delavci in lastniki; edino država bi
               se morala odpovedati nekaj milijonom, kar pa v tej gospodarski situaciji ne bi smelo
               biti problem. Glede na navedeno upam, da nas boste kolegi v drugih poslanskih
               skupinah podprli; in da končno od besed preidemo tudi k dejanjem.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade gospodu Zdravku
               Počivalšku, ministru za gospodarski razvoj in tehnologijo.</p>
               <p>Izvolite.</p>
            </sp>
            <sp who="SDZ7:PočivalšekZdravko">
               <speaker>ZDRAVKO POČIVALŠEK:</speaker>
               <p>Spoštovana predsedujoča, spoštovani poslanke in poslanci!</p>
               <p>Vlada je prejela Predlog zakona o spremembah in dopolnitvah Zakona o udeležbi
               delavcev pri dobičku, ki ga je v zakonodajni postopek dne 29. 10. 2015 vložila
               skupina poslank in poslancem s prvopodpisanim dr. Bojanom Dobovškom. Predlog zakona
               omogoča izplačilo udeležbe pri dobičku delavcem na podlagi predvidenega dobička v
               enkratnem znesku po kriterijih, ki jih določa poslovodstvo. Družba lahko izplača
               delavcem največ 30 % dobička poslovnega leta, delavec pa bi lahko prejel največ eno
               šestino bruto zneska plač, izplačanih v obdobju zadnjih 12 mesecev. Družbi bi se tako
               izplačan znesek štel kot upravičen strošek podjetja, delavcem pa bi se štel za
               dohodek iz kapitala. Vlada Republike Slovenije se strinja z navedbami predlagateljev
               predloga zakona, da trenutno veljavni Zakon o udeležbi delavcev pri dobičku glede na
               število registriranih pogodb od leta 2008 naprej ni zaživel in ni dosegel svojega
               namena. Vlada Republike Slovenije se je glede na ugotovljene pomanjkljivosti Zakona o
               udeležbi delavcev pri dobičku odločila, da bo k odpravljanju pomanjkljivosti
               navedenega zakona pristopila sistemsko in celovito v okviru davčne reforme; s ciljem
               povečanja konkurenčnosti poslovnega okolja in znižanje obremenitve dela ter
               upoštevanjem javnofinančnih obremenitev.</p>
               <p>Ministrstvo za finance je 10. 11. 2015 v javno razpravo poslalo Predlog zakona o
               posebni davčni obravnavi nagrajevanja uspešnosti delavcev, s katerim se bistveno
               razbremenjuje nagrajevanje zaposlenih. Ker Vlada Republike Slovenije že pripravlja
               sistemsko in celovito davčno reformo z nevtralnim učinkom na javne finance, predloga
               zakona o udeležbi delavcev pri dobičku, ki ga je vložila skupina poslank in poslancev
               s prvopodpisanim dr. Bojanom Dobovškom, ne more podpreti ter predlaga Državnemu zboru
               sprejetje sklepa, da predlog zakona ni primeren za nadaljnjo obravnavo. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa. Prehajamo na predstavitev stališč poslanskih skupin.</p>
               <p>Besedo ima Poslanska skupina nepovezanih poslancev, v njenem imenu mag. Alenka
               Bratušek.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala in še enkrat lep pozdrav vsem!</p>
               <p>Ne vem, spoštovani minister, zakaj nisem začudena nad tem, da bo vlada poiskala
               sistemsko rešitev. V vsakem mnenju, ko minister stoji tukaj in nam razlaga, zakaj
               določene stvari, ki jih v opoziciji predlagamo, niso sprejemljive, poudarite, da
               boste našli, vsaj trudili se boste poiskati sistemsko rešitev; kljub temu da
               ugotavljate, da imamo prav, da zakon ni dosegel svojega namena. In veste, spoštovani
               kolegice in kolegi, kakšna je ta sistemska ureditev – ukinete zakon, delitve dobička
               med delavce ne bo več. To je sistemska rešitev, ki jo predlagate. Še v bistveno bolj
               kapitalističnih državah, primer Združene države Amerike, približno 25 % podjetij deli
               dobiček med delavce. Mi bomo to ukinili. In to enačite s 13. oziroma 14. plačo, kar
               je nekaj povsem drugega. To, spoštovani minister, je sistemska rešitev, o kateri ste
               govorili. Vesela sem, da ste danes z nami vi, ker upam, da nam boste povedali nekaj o
               tej sistemski rešitvi, konec koncev je ta zakon, da se ukine izplačevanje dobička
               delavcev, tudi v javni obravnavi. In jaz bom prav vesela, da bi slišala tudi vaše
               mnenje. V naši poslanski skupini bomo ta predlog sprememb podprli, saj smo zakon tudi
               vložili, ni nobenega dvoma.</p>
               <p>Samo še enkrat bi vam povedala tisti dve ključni spremembi, ki jih s tem predlogom
               uvajamo. Prvič, da izplačan dobiček, če ga podjetje izplača po predlogu novele, ne bi
               bil predmet obdavčitve, ampak olajšava. In drugo, da podjetja kakorkoli ne bi mogla
               špekulirati, ostajamo na omejitvi. Res je, da omejitev izplačila na posameznika
               dvigujemo na eno šestino bruto letnega dohodka; in maksimalen dobiček, ki se lahko
               izplača na podlagi predloga, ki ga imate pred seboj, je 30 % dobička posameznega
               leta. In še enkrat, spoštovani kolegice in kolegi, z našim predlogom pridobijo
               delavci in lastniki. Edino država bi se odpovedala nekaj milijonom, po našem izračunu
               približno 30 milijonom evrov. Na zadnji seji oziroma prejšnji teden v sredo ste
               dvignili DDV za nedoločen čas, za stalno; s tem da ste v obrazložitvi napisali, da s
               tem delamo manevrski prostor, da lahko nekje drugje razbremenimo ljudi oziroma
               gospodarstvo.</p>
               <p>In še enkrat, zdaj je čas, da pokažete, da ne samo govorite, ampak potem nekaj od
               tega tudi naredite. Kot pa sem že rekla, v naši poslanski skupini bomo ta predlog, ki
               vsem samo prinaša, nikomur nič ne jemlje, podprli.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Stranke modernega centra, v njenem imenu gospa Andreja
               Potočnik.</p>
            </sp>
            <sp who="SDZ7:PotočnikAndreja">
               <speaker>ANDREJA POTOČNIK (PS SMC):</speaker>
               <p>Spoštovana predsedujoča, spoštovani minister ter spoštovani kolegice in kolegi!</p>
               <p>Pred nami je Predlog zakona o spremembah in dopolnitvah Zakona o udeležbi delavcev
               pri dobičku. Državni zbor je zakon sprejel 29. februarja 2008. Do sprejetja zakona je
               bila udeležba delavcev pri dobičku sicer mogoča, vendar pa ni bila spodbujena davčno
               ali kako drugače. Zakon je to prasko spremenil tako, da je uredil udeležbo delavcev
               oziroma delavk pri dobičku družbe in udeležbo v lastništvu družbe, pogodbo o udeležbi
               pri dobičku, postopek za sklenitev pogodbe, denarno in delniško shemo ter pogoje za
               pridobitev olajšav pri davkih in prispevkih za socialno varnost. Zakon temelji na
               načelu prostovoljnosti in neprenosljivosti tako, da je udeležba na dobičku
               prostovoljna za delavce in družbo, prav tako pa pravica ni prenosljiva na druge
               subjekte. Načelo enakosti zapoveduje enakopravno udeležbo vseh delavcev, ki pa ne sme
               posegati v že pridobljene pravice iz delovnega razmerja. Vsi udeleženci in organi, ki
               sodelujejo pri pripravi in udeležbi pri dobičku, morajo ravnati s skrbnostjo dobrega
               gospodarstvenika. Enaka načela vsebuje tudi nov predlog zakona Poslanske skupine
               nepovezanih poslancev. Družba in delavci se lahko dogovorijo za denarno ali delniško
               shemo udeležbe pri dobičku. Določitev sheme je ena izmed obveznih sestavin pogodbe,
               ki jo skleneta stranki ter jo v odobritev in registracijo posredujeta Ministrstvu za
               gospodarski razvoj in tehnologijo. Le pogodba, vpisana v register, namreč nudi
               možnost za uveljavitev davčnih olajšav in olajšav pri prispevkih za socialno varnost.
               Denarna shema daje delavcem pravico do izplačila pripadajočega zneska dobička v
               denarju; delniška shema pa v obliki delnic.</p>
               <p>Možnost, ki jo ponuja obstoječi zakon, je danes žal izkoristilo le 56 podjetij v
               Republiki Sloveniji. Zato so na področju urejanja nujno potrebne spremembe. A vendar
               ne na način, kot je določeno v obravnavanem predlogu zakona. Vlada Republike
               Slovenije se je odločila, da bo problematiko veljavnega Zakona o udeležbi delavcev
               pri dobičku uredila sistemsko s ciljem povečanja konkurenčnosti in znižanja
               obremenitve dela ter upoštevajoče javnofinančne obremenitve. Ministrstvo za finance
               je že 10. 11. 2015 v javno razpravo poslalo osnutek treh davčnih zakonov, in sicer
               Predlog zakona o spremembah in dopolnitvah Zakona o dohodnini, Predlog zakona o
               spremembah in dopolnitvah Zakona o davku od prihodkov pravnih oseb in Predlog zakona
               o posebni obravnavi nagrajevanja uspešnosti delavcev. Zato smo se v Poslanski skupini
               SMC odločili, da ne bomo podprli obravnavanega Predloga zakona o spremembah in
               dopolnitvah Zakona o udeležbi delavcev pri dobičku, saj je Vlada Republike Slovenije
               pripravila sistemsko in celovito davčno reformo z nevtralnim učinkom na javne
               finance. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Slovenske demokratske stranke, v njenem imenu gospod
               Franc Breznik.</p>
            </sp>
            <sp who="SDZ7:BreznikFranc">
               <speaker>FRANC BREZNIK (PS SDS):</speaker>
               <p>Spoštovani kolegice in kolegi, spoštovana podpredsednica, spoštovani minister za
               gospodarstvo!</p>
               <p>Pravno podlago za lažje sodelovanje delavcev pri delitvi dobička gospodarskih družb
               je izpostavil Zakon o udeležbi delavcev pri dobičku, ki ga je Državni zbor sprejel na
               svoji seji 29. februarja 2008. Do sprejetja Zakona o udeležbi delavcev pri dobičku je
               bila udeležba delavcev pri dobičku sicer mogoča, vendar pa ni bila davčno in drugače
               spodbujena. Na podlagi zakona je bilo do septembra 2015 v register pogodb, ki ga vodi
               Ministrstvo za gospodarski razvoj in tehnologijo, vpisano skupno le 56 pogodb; od
               tega je bilo v letu 2008 registriranih 8 pogodb o udeležbi delavcev pri dobičku, v
               letu 2009 16 pogodb, v letu 2010 6 pogodb, v letu 2011 3 pogodbe, v letu 2012 9
               pogodb, v letu 2013 2 pogodbi, v letu 2014 6 pogodb in v letu 2015 do septembra samo
               6 pogodb. Analiza izvajanja Zakona o udeležbi delavcev pri dobičku kaže, da se za
               sklenitev pogodbe o udeležbi delavcev pri dobičku ni odločilo pričakovano število
               družb. Prav tako se za udeležbo pri dobičku niso odločile družbe z največjim deležem
               zaposlenih v Sloveniji. Slednje je mogoče pripisati dejavnikom iz okolja, zlasti
               vplivom globalne gospodarske krize, ki je močno prizadela slovensko gospodarstvo,
               premalo stimulativni davčni obravnavi denarnih in delniških shem ter nezadostni
               promociji ukrepa med slovenskimi družbami.</p>
               <p>Analiza izvajanja zakona kaže, da se družbe niso odločale za sklenitev pogodb o
               udeležbi delavcev pri dobičku tudi zaradi velikega administrativnega bremena,
               povezanega z obvezno registracijo pogodbe o udeležbi delavcev pri dobičku na
               Ministrstvu za gospodarski razvoj. Eden izmed ukrepov na področju davkov za dosego
               zgornje meje cilja ekonomske politike je tudi prestrukturiranje bremena javnih
               dajatev. S cilji povečanja konkurenčnosti slovenskega poslovnega okolja in znižanja
               obremenitve dela ter upoštevanja javnofinančne meritve je treba na novo določiti
               porazdelitev davčnega bremena med potrošnjo, dohodki in tudi premoženjem. Če
               pogledamo tudi izjave tistih podjetij, ki se niso odločala za udeležbo delavcev pri
               dobičku; če samo naštejemo nekaj pogodb, ki so bile podpisane – v prvi fazi so
               podpisale, torej v letu 2008 in 2009, družba BTC, IZI mobil, Delavska hranilnica,
               Elektroservisi, Intereuropa, Hit, Domplan, Fotona, Kladivar Žiri, Pekarna Pečjak,
               Casino Kobarid, XLAB in nekaj drugih družb. BTC je iz te sheme izstopil zaradi
               nestimulativnega učinka na tistega, ki ga je izplačeval. Izjava Telekoma Slovenije
               recimo je tudi zanimiva, tudi v Si.mobilu ocenjujejo, da je nagrajevanje preko sheme
               premalo povezano z rezultati dela posameznikov, zato ima izpeljan svoj sistem letnega
               in četrtletnega nagrajevanja, ki je bolj odvisen od zavzetosti in učinkovitosti
               zaposlenih. Naj navedem izjavo, ki so jo podali v družbi Si.mobil, ki smo ji najbolj
               domači tudi v Slovenski demokratski stranki – tisto stimulativno nagrajevanje je
               potrebno za tiste delavce, ki so se najbolj izkazali. Večina zelo uspešnih podjetij
               se za vključitev v shemo ni odločila. Recimo v Krki, kjer nagrado za uspešnost
               izplačajo v dveh delih, ocenjujejo, da je njihov obstoječi način nagrajevanja
               primeren in stimulativen ter da ni potrebe po spremembah. To so izjavili v Krki.</p>
               <p>Iz prejetega predloga novele zakona, ki so ga predložili poslanci in poslanke s
               prvopodpisanim kolegom Bojanom Dobovškom, je razvidno, da predlog zakona omogoča
               izplačilo udeležbe pri dobičku delavcem na podlagi tako imenovanega predvidenega
               dobička. Predlog zakona opredeljuje predviden dobiček kot čisti poslovni izid, kot ga
               določa zakon, ki ureja gospodarske družbe, in ga predvidi poslovodstvu družbe največ
               en mesec pred zaključkom obračunskega obdobja. V skladu s predlogom lahko družba
               izplača delavcu največ 30 % dobička poslovnega leta, delavec pa bi lahko prejel
               največ eno šestino bruto zneska izplačanih plač v obdobju zadnjih dvanajstih mesecev.
               Družbi bi se tako izplačan znesek delavcem štel kot upravičen strošek podjetja,
               izplačilo udeležbe delavcev pri predvidenem dobičku bi se štelo za dohodek iz
               kapitala, ki se odmeri in izplača po enaki stopnji, na enak način kot dividenda.
               Predviden dobiček bi ugotovilo poslovodstvo najprej en mesec pred iztekom
               obračunskega obdobja in bi se izplačal delavcu v enkratnem znesku po kriterijih, ki
               jih določi poslovodstvo. V Slovenski demokratski stranki se glede ugotovljenih
               pomanjkljivosti, predvsem birokratskih ovir, torej tistih, ki jih morate predložiti
               tudi Ministrstvu za gospodarski razvoj, ter tudi navedb, ki so jih podale nekatere
               gospodarske družbe, ki so izkazovale dobiček ter so jasno in glasno povedale, da je
               takšen ukrep nestimulativen; in da imajo sami boljše notranje stimulativne ukrepe,
               kot je izplačilo glede uspešnosti nekega podjetja, torej interno na podlagi njihovih
               shem. Moram priznati, da na podlagi takšnih shem deluje marsikatero podjetje tudi v
               Nemčiji. Jaz sem nekoč tukaj omenil družbo Porsche, približno takšno shemo imajo.
               Zato v Slovenski demokratski stranki <stage type="inaudible">/ nerazumljivo/</stage> pri odpravljanju pomanjkljivosti
               <stage type="inaudible">/ nerazumljivo/</stage> zakona pristopilo sistemsko in v okviru celotne davčne reforme, s
               ciljem povečane konkurenčnosti, ponavljam, konkurenčnosti poslovnega okolja in z
               ničelno obremenitvijo dela ter upoštevanje javnofinančnih obremenitev. Cilj sprememb
               mora biti spodbujanje delodajalcev, da nagrajujejo delavce iz pozitivnega poslovnega
               izida, h kateremu so ti delavci nekako prispevali, kar lahko prispeva k večji
               produktivnosti, donosnosti ter konkurenčnosti podjetij in s tem odpiranjem novih
               delovnih mest z višjo dodano vrednostjo. Nagrajevanje perspektivnih in uspešnih
               delavcev zagotavlja večjo motivacijo ter krepitev povezanosti kapitala in dela.</p>
               <p>Iz zgoraj navedenega je razvidno, da je treba tudi po našem mnenju, po mnenju
               Slovenske demokratske stranke pristopiti sistemsko, s celovito davčno reformo z
               nevtralnim učinkom za javne finance. Lahko bi rekel, da razmišljamo podobno kot
               Poslanska skupina Stranke modernega centra, kakor je tudi prej navedel minister za
               gospodarstvo; s tem pa seveda ne dajem zelene luči za tisto mini davčno reformo, ki
               je že na vidiku, torej s tem, da se določene olajšave v raziskave in razvoj
               znižujejo, ker menimo, da so slovenska podjetja v veliki meri na izjemno nizki
               razvojni stopnji, da potrebujemo preboj, da potrebujemo stimulativno okolje, predvsem
               raziskave in razvoj visokih tehnologij, torej uvedbo visokih tehnologij. Menimo tudi,
               da mora novela Zakona o udeležbi delavcev pri dobičku po eni strani delovati
               stimulativno v notranjem delovnem procesu ter kot krepitev tako imenovane
               organizacijske kulture podjetja. Zato dajem prav tudi poslancem in poslankam, ki so
               ta zakon dali v obravnavo, ki so ga predlagali, s prvopodpisanim kolegom Dobovškom;
               tudi to, kar je predlagala mag. Alenka Bratušek. Po eni strani pa je samo sprememba
               zakonskih členov premalo stimulativna za ta zakon.</p>
               <p>V Poslanski skupini Slovenske demokratske stranke temu predlogu zakona ne bomo
               nasprotovali, ne bomo pa ga tudi podprli v prvem branju. Najlepša hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Tomaž Gantar.</p>
            </sp>
            <sp who="SDZ7:GantarTomaž">
               <speaker>TOMAŽ GANTAR (PS DeSUS):</speaker>
               <p>Hvala lepa, podpredsednica. Lep pozdrav sem!</p>
               <p>V Poslanski skupini Desus smo mnenja, da gre za všečen predlog novele zakona, ki ga
               je pripravila opozicija, vendar pa v naši poslanski skupini podpiramo pripravo
               celovite sistemske ureditve nagrajevanja delavcev oziroma delitve dobičkov. Poleg
               tega pa v tem trenutku tudi težko podpremo odločitev, ki pomeni po sprejetju
               proračuna dodaten primanjkljaj v državni proračunu. Zato lahko že uvodoma napovem, da
               bomo današnji predlog zakona v naši poslanski skupni zavrnili. Naštel bom še nekaj
               argumentov glede pomanjkljivosti predloga ter podkrepil našo odločitev. Osnovna
               razlika, ki izhaja iz predlaganih rešitev, je, da se udeležba delavcev pri dobičku
               nanaša na predvideni in ne na ugotovljeni dobiček podjetja, kar se nam zdi zelo
               nesmiselna določba. Malo verjetno je, da se bo direktor družbe odločili izplačati
               dobiček, še preden je slednji realiziran, kajti v primeru, da se izkaže, da dobička
               dejansko ni bilo, so mu že izplačano izplačilo delavcem ne šteje kot davčna olajšava.
               Le kateri direktor bi se odločil za takšno nelogično potezo.</p>
               <p>Po drugi strani pa predlog zakona temelji na načelu prostovoljnosti, zato nikakor ne
               moremo vplivati na odločitev poslovodstva, ne glede na to, kako spodbuden učinek
               imajo te olajšave. Žal živimo v časih, ko so večštevilčni zneski dobičkov zelo redki
               in večinoma ostajajo v žepih lastnikov. In ravno tukaj je težava, doslej je bilo
               takšnih družb, ki so se odločile deliti skupni uspeh z zaposlenimi, zelo malo. Seveda
               pa imamo v Sloveniji tudi pozitivne primere, ki so po našem mnenju še vedno
               premalokrat slišane zgodbe o uspehu. Saj veste, tiste, ki se zaključijo, kot je treba
               – z razdelitvijo dobička med zaposlene, ki so konec koncev tudi zaslužni za to, da se
               je dobiček ustvaril. Še vedno obstajajo dobri delodajalci, ki se zavedajo pomena
               zadovoljnega in motiviranega delavca, kar nedvomno vodi k uspešnosti podjetja. V
               takšnih primerih ni treba čakati priložnosti za boljšo pravno ureditev za delitev
               dobička, ampak se zaposleni spoštujejo in cenijo med celim poslovnim letom na način,
               da se jim omogoča pošteno plačo za opravljeno delo, regres, božičnice, stimulacije in
               podobno. Nekatera podjetja imajo na primer v svojih stavbah že danes urejene prostore
               za varstvo otrok zaposlenih, skupne prostore za druženje, sproščanje in izmenjavo
               idej. V Sloveniji smo še večinoma daleč od takšnih trendov. Naprej pa moramo poiskati
               skupni jezik glede pravne ureditve in načina, ki bo zagotavljal delavcem udeležbo pri
               dobičku glede na poslovni izid podjetja.</p>
               <p>Zavedajoč se vsega navedenega v Poslanski skupini Desus menimo, da bo večja dodana
               vrednost za podjetja in tudi za zaposlene dosežena s celovito sistemsko ureditvijo.
               In kot sem že uvodoma napovedal, v Poslanski skupini Desus menimo, da predlog zakona
               ni primeren za nadaljnjo obravnavo. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Socialnih demokratov, v njenem imenu gospod Jan
               Škoberne.</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Hvala lepa, spoštovana podpredsednica. Spoštovani minister, predlagateljica, kolegice
               in kolegi!</p>
               <p>Ključno vprašanje tega zakona je, kako ustvariti več, kako ustvarjeno pravično
               porazdeliti in seveda kako povečati na eni strani učinkovitost opravljenega dela ter
               hkrati zagotoviti, da bi od opravljenega dela ljudje lahko ne le dostojno, ampak tudi
               dobro živeli. Predlog zakona, ki je danes pred nami, se loteva problematike, ki je v
               Sloveniji številnim poskusom navkljub dalj časa nismo uspeli in je še vedno nismo
               zadovoljivo uredili. Govorimo o vprašanju, kako spodbuditi delodajalce, da bodo vsaj
               del ustvarjenega dobička delili s svojimi zaposlenimi. Ključno je to, da prepoznajo v
               tem orodje motivacije in okvir strateškega upravljanja s kadri. V samem jedru pa ta
               razprava predstavlja premislek o dilemi, kako urediti vprašanje pravične obremenitve
               tega zneska – dobička z davki in s prispevki. In končno, delitev dobička med
               zaposlene je treba razumeti predvsem kot ukrep za povečanje učinkovitosti doseganja
               ekonomskih ciljev; na ravni celotnega gospodarstva celotne države. Seveda pa je to
               treba početi v dogovoru in ob vsaj večinskem soglasju delodajalcev, brez katerih ni
               modro sprejemati tovrstnih ukrepov, ki v resnici pomembno spreminjajo socialno in
               ekonomsko realnost v naši državi.</p>
               <p>Realnost, ki pa jo živimo danes, je slika, kjer vključevanje delavcev v delitev
               dobička po obstoječem sistemu ne daje zadovoljivih rezultatov. Izplačilo dobička
               delavcem za pravne osebe namreč predstavlja davčno olajšavo pri davku od dohodkov
               pravnih oseb že danes. In vendar so v letu 2014 vsa podjetja v Sloveniji uveljavila
               za manj kot pol milijona evrov te davčne olajšave. Obstoječi zakon torej že dalj časa
               ali pa od svojega začetka ne uveljavlja in ne dosega svojega namena. To obstoječo
               realnost smo socialni demokrati želeli spremeniti že v času vlade Boruta Pahorja, ko
               smo na predlog Bojana Kontiča predlagali obvezno delitev dobička med zaposlene, za
               katero še danes verjamemo, da je najoptimalnejši način, s katerim bi lahko tudi
               dejansko dosegli transformacijo slovenske družbe in ekonomije. Leta 2010 nam to žal
               ni uspelo, zato pozdravljamo odločitev trenutne vlade, da pristopi k iskanju
               najoptimalnejše rešitve tega izziva v tem trenutku in pripravi usklajeno rešitev
               participacije delavcev pri dobičku – rešitev, ki bo oblikovana v dialogu z
               delodajalci, lastniki kapitala in seveda zaposlenimi.</p>
               <p>Socialni demokrati ocenjujemo, da je socialni dialog edini način, s katerim lahko v
               Sloveniji pride do uspešne ureditve tega socialno-ekonomskega ukrepa. Kot korak k
               odpiranju razprave pa razumemo tudi obstoječi predlog Poslanske skupine nepovezanih
               poslancev, ki pa je po naši oceni v pomembnem delu pisan tako, da ne dosega ciljev,
               ki jih želimo doseči. 32. člen obstoječe novele namreč določa, da je izplačilo
               dobička delavcu dohodek iz delovnega razmerja, česar pa predlog zakona ne spreminja
               in s tem ohranja podlago ne glede na novi 26.c člen, da bo Furs to delitev lahko
               obravnaval kot dohodek iz dela in to tudi obdavčil. Povedano drugače, po našem mnenju
               sta tudi 26.c in obstoječi 32. člen v koliziji. Za predlog zakona pa ni mogoče reči,
               da bo bistveno ali sploh spremenil realnost, torej da bi se v Sloveniji lahko
               pričakovala delitev dobička med zaposlene. Pomembna nedorečenost, ki ostaja, pa je
               tudi v mehanizmu delitve. Omogoča namreč interpretacijo, da se lahko 30 % dobička
               razdeli in da posamezni delavec ne more dobiti več kot ene šestine bruto plače, kar v
               praksi pomeni, da tisti z nižjo plačo dobijo manj dobička, tisti z višjo plačo pa
               več. Na to socialni demokrati ne želimo pristati, saj ocenjujemo, da je v primeru
               delitve dobička pomembno, da vsi zaposleni dobijo enak delež tega dobička. Če pa bi
               želeli biti še bolj pravični, bi to, kar je predlagano v noveli, obrnili v obratno
               smer.</p>
               <p>Ker socialni demokrati verjamemo, da je potreben dogovor za naprej in ker v temu
               zakonu ne prepoznamo želene rešitve, pričakujemo, da bo vlada izpolnila začrtano
               nalogo in v kratkem pripravila zakon o delitvi dobička med zaposlene, ki ga bomo
               lahko podprli z oceno, da je pripravljen za implementacijo; in da bo kot ključni
               ukrep krepitve solidarnosti in gospodarskega razvoja lahko tudi učinkovit in
               življenjski ter da bo predvsem za razliko od obstoječega lahko dosegel namen svojega
               sprejetja. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Združena levica, v njenem imenu gospod Miha Kordiš.</p>
            </sp>
            <sp who="SDZ7:KordišMiha">
               <speaker>MIHA KORDIŠ (PS ZL):</speaker>
               <p>Hvala za besedo, predsedujoča.</p>
               <p>V Poslanski skupini Združena levica lahko vsak poskus začetka javne razprave o
               delitvi dobička tudi med tiste, ki ga dejansko ustvarijo, se pravi med delavce, samo
               pozdravimo. V preteklih letih, bo kmalu že polno desetletje, se je tudi v tej dvorani
               kot izhod iz krize predstavljalo predvsem rezanje stroškov v javnem in zasebnem
               sektorju. Škodljivost varčevalnih ukrepov stroškovnih rezov v javnem sektorju je
               postala že skoraj pregovorna. Nič manj škodljivo ni niti nižanje stroškov v zasebnem
               sektorju, pa naj gre za plače ali investicije. V vsakem primeru že tako nizka raven
               skupnega povpraševanja še dodatno upade, z njo pa tudi gospodarska rast. To doslej
               prevladujočo logiko, ki ji sledi tudi trenutna vlada, čeprav so jo doslej – z njo pa
               vse nas – reševale ugodne mednarodne gospodarske razmere, je treba obrniti na glavo.
               Plače, vsaj tiste najnižje in srednje, so pri nas prenizke in obdavčene previsoko,
               vsaj v primerjavi z obdavčitvijo kapitala. Treba jih je dvigniti in s tem spodbuditi
               skupno povpraševanje ter pokazati delavcem, da delo ni nujno zgolj eno samo
               odpovedovanje; da podjetje, v katerem so zaposleni, ni nujno le nasprotnik, ki nanje
               gleda izključno kot na strošek; in da so lahko pri njegovih uspehih udeleženi tudi
               sami.</p>
               <p>Načelo udeležbe delavcev pri dobičku, naj bo v obliki dohodka ali delnic, je lahko
               del tega obrata logike varčevanja k spodbujanju rasti, od katere bi imeli nekaj vsi.
               To, kako delavce bolje povezati z njihovimi podjetji, kako jih motivirati k večji
               zagnanosti, k inoviranju proizvodnega procesa in samih proizvodov, pa tudi povečati
               njihovo zadovoljstvo in blagostanje ter poskrbeti za pravičnejšo delitev
               ustvarjenega, smo lahko slišali že večkrat. Vendar v prid udeležbe delavcev pri
               dobičku govori tudi prepričljiv makroekonomski argument. Kot opozarjajo ekonomisti,
               je gonilo današnje gospodarske rasti predvsem izvoz. Poglejmo na stvar časovno
               primerjalno. Na vrhuncu predkrizne konjunkture, v drugi polovici leta 2008 je bil
               izvoz za 70 % večji kot v prvem četrtletju 2004; v začetku letošnjega leta pa je bil
               večji za 82 %. Po drugi strani pa so bile pred krizo skupno bruto investicije za 50 %
               višje kot v začetku leta 2004; danes pa so za celih 17 % nižje. Podobno je s
               potrošnjo gospodinjstev, ki je v enajstih letih uspela narasti za borih 13 %. In
               kakšno vlogo bi lahko imela udeležba delavcev pri dobičku pri sanaciji tega stanja?
               Če bi bila obvezna, kot to predlagamo v Poslanski skupini Združene levice, bi delitev
               dobička po eni strani zagotavljala pravično delitev ustvarjenega in s tem pripomogla
               k rasti potrošnji gospodinjstev. Po drugi strani pa bi obvezna delitev dobička
               lastnike podjetij spodbujala k investicijam v razvoj podjetja, namesto da ga deli med
               delničarje. In s tem torej pripomogla tudi k rasti investicij.</p>
               <p>Torej ne le da udeležba delavcev pri dobičkih gospodarstva ne bi ogrozila podjetja,
               ampak lahko nanjo gledamo celo kot na pomemben protikrizni ukrep. Udeležba delavcev
               pri dobičku bi imela zelo pozitivne makroekonomske učinke, vendar – tukaj je treba še
               enkrat poudariti – predvsem v primeru, da bi bila delitev dobička za podjetja
               obvezna. Kot dokazuje trenutna ureditev iz leta 2008, je njegova prostovoljnost v
               praksi popolnoma neživljenjska, vsaj če je naš cilj dejansko izvajanje zakona in ne
               le sklicevanje nanj, ko je za nas to politično oportuno. V letih od uveljavitve je
               veljavni zakon namreč uporabilo le nekaj deset podjetij, saj je bila odločitev za
               delitev dobička med delavce izključno v rokah vodstva podjetij in njihovih lastnikov.
               Predlagani zakon in konceptualno podobni predlogi iz preteklosti so to skušali
               reševati na način spodbujanja podjetij k prostovoljnosti delitvi dobička. Tega se
               lotijo na takšen ali drugačen način, največkrat pa z davčnimi olajšavami. Naj bodo
               spodbude še tako obsežne in natančno usmerjene, dejstvu, da je cilj kapitalizma čim
               večji dobiček z namenom njegovega reinvestiranja ali delitve med lastnike kapitala,
               ne morejo uiti. Kapitalizma njegovi delavci, ki dobiček sploh ustvarjajo, pač ne
               brigajo, kot ga ne brigajo okolje in temeljni družbeni podsistemi, ki se jim rade
               volje odpove, če to le izboljša njegovo končno bilanco.</p>
               <p>Rešitev vladne koalicije, ki jo je predstavila tudi v svojem komentarju predloga tega
               zakona, gre v svoji naivnosti še dlje. Sicer prepoznava praktične omejitve
               obstoječega zakona, vendar jih ne bi reševala v njegovi najbolj pereči točki, torej
               da bi načelo prostovoljnosti zamenjala z načelom obvezne delitve dobička, ampak s
               prenehanjem veljavnosti zakona, z njegovo razveljavitvijo. Na njegovo mesto bi
               postavili Zakon o posebni davčni obravnavi nagrajevanja uspešnosti delavcev, ki bi,
               kot pove že ime, delitev ustvarjenega res prepustil le dovzetnosti kapitala za davčne
               spodbude. Možnost, da bi lahko kdaj brez popolnoma novega zakona uvedli kakšne
               alternativne predloge ureditve delitve dobička, bi bila tako ukinjena; obstoječi
               dokazano nedelujoči sistem pa zacementiran.</p>
               <p>Obvezna udeležba delavcev pri dobičku, kot jo zagovarjamo v Poslanski skupini
               Združena levica, bi te omejitve kapitalizma zaobšla s preprostim dekretom. Seveda bi
               bilo treba še vedno najti način, po katerem del dobička, ki bi šel delavcem, ne bi
               bil še bolj obdavčen kot tisti del, ki bi šel lastnikom; davčni sistem pa bi moral v
               prvi vrsti spodbujati investicije. Ampak že obvezna delitev dobička investicije
               spodbuja po sebi, ker lastniki podjetij neinvestiranih dobičkov ne bi mogli preprosto
               preusmeriti v dividende; hkrati pa bi, če bi bili delavci upravičeni do dovolj
               visokega dela že izplačanega dobička, preprečili neracionalno potrošnjo in ustvarjeni
               dobiček razporedili pravičneje. In to je drugi pomemben vidik obvezne udeležbe
               delavcev pri dobičku. Ne le da bi kapitalizem pomagala braniti pred njegovo
               neracionalnostjo in pred tem, da v obdobjih gospodarske negotovosti, kot je trenutno,
               ko ne vemo, ali smo pred še enim letom gospodarske rasti ali morda pred ponovno
               recesijo, reže potrošnjo gospodinjstev in investicije, torej svoje lastne temelje.
               Obvezna delitev dobička bi bila lahko tudi gradnik nove družbene pogodbe, v kateri od
               gospodarske rasti ne bi imeli nekaj zgolj tisti z najvišjimi dohodki in premoženjem,
               ampak bi bila enakomerno razporejena med vse, ki jo pomagajo ustvarjati.</p>
               <p>V Poslanski skupini Združena levica smo veseli, da nismo edini, ki se jim zdi
               noveliranje Zakona o udeležbi delavcev pri dobičku potrebno; hkrati pa tudi, da nismo
               edini, ki zakona ne želimo preprosto razveljaviti, kot to namerava narediti vladna
               koalicija. A če resnično želimo, da zakon zaživi tudi v praksi in ne ostane le mrtva
               črka na papirju kot zadnjih sedem let, potem moramo biti v svojih predlogih
               odločnejši in iti dlje od predloga tega zakona. Socialna pravičnost in ekonomska
               racionalnost pač ne smeta ostati privilegij, odvisen od muh kapitala; ampak morata
               postati obveznost, h kateri bi nas moral zavezovati tudi zakon. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, v njenem imenu
               mag. Matej Tonin.</p>
            </sp>
            <sp who="SDZ7:ToninMatej">
               <speaker>MAG. MATEJ TONIN (PS NSi):</speaker>
               <p>Dragi poslanke in poslanci!</p>
               <p>Izkušnje v gospodarstvu nas učijo, da je najboljši delavec tisti, ki za pošteno in
               dobro opravljeno delo dobi tudi pošteno in dobro plačilo. In če so delavci zelo
               motivirani, delajo še več in bolje ter s tem podjetju prinašajo večji dobiček.
               Delodajalec, ki del ustvarjenega dobička razdeli med tiste, ki ga tudi ustvarijo,
               dobro ve, da je s tem za podjetje naredil zelo veliko. V tem procesu seveda ne gre
               brez vloge države, ki takšnega delodajalca nagradi z manjšim plačilom davka; s tem pa
               je krog dobrega in konkurenčnega gospodarstva sklenjen. Kako pa je s tem v Sloveniji?
               Iz leta v leto smo priče višjim davkom, v primerjavi z evropskimi državami poberemo
               nadpovprečno velik delež davščin iz naslova davka na delo ter potrošnjo. Količina
               davkov, ki jih naša država pobere iz naslova dela in potrošnje, merjena seveda v
               deležu BDP, je zelo visoka. Nagrajevanja delavcev, razen redkih izjem, skoraj ne
               poznamo. Nasprotno, delavec vse bolj postaja orodje delodajalcev za doseganje
               njihovih drobnih, majhnih poslovnih rezultatov; velikokrat pa za opravljeno delo ne
               dobi niti plačila, kaj šele nagrado. Povsem logično je, da bo podjetje zainteresirano
               za izplačevanje dobička takrat, ko bo za to tudi plačalo manj davkov; če bo torej
               podjetje za takšno dejanje tudi odločno stimulirano.</p>
               <p>V Novi Sloveniji zagovarjamo socialno tržno gospodarstvo, ki pa v središče postavlja
               človeka, zato pozdravljamo predlog znižanja stopnje davka od dohodka pravnih oseb;
               zagovarjamo tudi obdavčitev nagrad in dobička po isti stopnji. Zakon o udeležbi
               delavcev pri dobičku, ki je bil sprejet leta 2008, res že zdaj omogoča udeležbo
               delavcev pri dobičku, ki so ga soustvarili. Udeležba je za delavce in delodajalce
               prostovoljna po prejšnjem zakonu, za izplačilo je treba skleniti pogodbo in jo
               vpisati v register pogodb pri Ministrstvu za gospodarski razvoj in tehnologijo. Namen
               zakona je bil dober, rešitve bi omogočile višjo produktivnost, višjo motiviranost in
               posledično višjo donosnost družb; žal pa je v teh sedmih letih le malo podjetij
               prostovoljno pristopilo k sklenitvi teh pogodb in med delavce razdelilo dobičke. Če
               pogledamo register teh pogodb, vidimo, da med 55 vpisanimi podjetji ni veliko tistih
               z največjim deležem zaposlenih v državi. In kaj je razlog za to – predvsem
               administrativna zapletenost sedanje delitve dobička ter enoletni oziroma triletni
               odlok izplačila za uveljavljanje davčnih olajšav. Torej spet naša klasična
               birokracija. In še takrat, ko opozicija, kot na primer danes, koaliciji ponudi roko
               in želi s konkretnimi predlogi skrajšati posamezne postopke, je žal zavrnjena s
               klasično krilatico – pripravili bomo boljšo sistemsko rešitev. Tudi danes bo očitno
               tako, saj vlada kljub temu, da ugotavlja enake pomanjkljivosti pri uveljavljanju
               zakona in da se strinja prav z vsemi navedbami predlagateljev, zavrača njihov
               predlog. To logiko je težko razumeti. Predlog naj ne bi bil primeren za nadaljnjo
               obravnavo, in to zgolj iz razloga, ker vlada pripravlja na tem področju svojo davčno
               reformo, v okviru katere bo pripravljen tudi predlog zakona o posebni davčni
               obravnavi nagrajevanja uspešnosti delavcev. Z njegovo uveljavitvijo bo sedanji Zakon
               o udeležbi delavcev pri dobičku prenehal veljati. Kaj pa če bi vladna koalicija in
               vlada zamenjala ta vrstni red in namesto krilatice <q>"zavrnili vas bomo in pripravili
               sistemski ukrep"</q> rekla – sprejeli bomo vaš zakon v prvi obravnavi ter ga v drugi in
               tretji obravnavi nadgradili. Zakaj pa se vladna koalicija ne posluži takšnega
               konstruktivnega pristopa.</p>
               <p>Naj dodam, da je ob tem težko verjeti v dvoje, da vlada pritrjuje prav vsem
               argumentom opozicijskih predlagateljev, vendar jih v nadaljnjem postopku ne želi
               obravnavati. Doslej namreč na nobeno področje še ni zares celovito posegla in
               dvomimo, da bo tudi v to, ko gre za delitev dobička med zaposlene. V Novi Sloveniji
               smo prepričani, da bi današnji predlog novele zakona lahko kratkoročno pripomogel k
               temu, da bi se na podlagi predvidenega dobička več družb odločilo za izplačilo
               dobička. Vsekakor tudi ta predlog ni brez napak in bi ga veljalo v nekaterih odsekih
               in predlogih še dopolniti. Ni pa prav, da se takšno iniciativo in takšen predlog že v
               sami kali zatre in se ga označi, da je zakon neprimeren za nadaljnjo obravnavo. Prav
               zaradi tovrstnih stvari parlament pozna trifazno obravnavo, da se lahko v nadaljnjih
               postopkih morebitne napake odpravijo oziroma da se zaradi naše razprave in naših
               debat posamezni zakon še izboljša. In ker smo pričakovali drugačen pristop koalicije,
               lahko le ugotovim, da smo razočarani, da bo ta zakon, kot kaže, zavrnjen že v prvi
               obravnavi.</p>
               <p>Recept za uspešna podjetja je relativno enostaven, vsak uspešen podjetnik ve, da mora
               imeti, prvič, zadovoljne delavce in, drugič, vlagati v razvoj. Če nima uspešnih
               oziroma zadovoljnih delavcev, potem težko ustvarjajo dobre produkte. Če pa ne vlaga v
               razvoj, potem zaostane za konkurenco in kar naenkrat se njegovi produkti ne prodajajo
               več. In današnji predlog zakona nagovarja 1. točko, to je, kako povečati zadovoljstvo
               delavcev. V Novi Sloveniji bomo predlogu zakona dali priložnost, ga bomo podprli, da
               nadaljuje svojo pot v naslednje obravnave.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev o predlogu zakona.</p>
               <p>Besedo ima predlagateljica mag. Alenka Bratušek.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala.</p>
               <p>Takole lahko povzamem mnenja poslanskih skupin. Vsi se strinjamo, da obstoječi zakon
               ne daje rezultatov. Torej se verjetno strinjamo tudi, da je treba nekaj narediti.
               Mislim, da smo do tukaj zelo enotni. Od tukaj naprej imamo pa en velik razkorak. Mi
               smo naredili dopolnitve zakona, predlagamo spremembe, s katerimi bi po naših ocenah
               povečali število podjetij, ki bi delavcem izplačevala dobiček. Slabše, kot je, tako
               ne more biti; ne vem, zakaj ne bi dali te možnosti. Vi, velika večina, predvsem
               vladna koalicija, pa samo govorite. To je velika razlika in razkorak med nami in
               vami. 10. 11. 2015 je res v javno obravnavo prišla mini davčna reforma, ampak jaz
               upam, kolegi in kolegice, da ste si v teh dvanajstih dneh uspeli to pogledati, kaj se
               s tem zakonom sistemsko naredi. Kaj se sistemsko uredi in kako se sistemsko uredi
               izplačevanje dobička delavcem? Ukine se ga. To je sistemska rešitev, ki jo predlaga
               vladna koalicija. In zato ne prodajajte ljudem – saj bi, smo za to, smo še za obvezno
               delitev dobička; ne daste pa priložnosti zakonu, kot sem rekla, škode ne more biti,
               lahko je samo korist. In kar z nekaj podjetniki sem se pogovarjala. In s tem
               predlogom uvajamo, da se to izplačilo in za to predviden dobiček lahko šteje v
               olajšavo. In to je stimulacija, pravijo tudi podjetniki; ampak ne, vi boste rekli ne,
               sistemsko reševali ne vem do kdaj, spoštovani kolegice in kolegi.</p>
               <p>Tudi od ministra, ki je danes z nami, ne vem, če lahko pričakujem odgovor o tem, kako
               ocenjuje sistemsko rešitev ukinitve izplačevanja dobička delavcem, ob tem ko evropska
               priporočila že vrsto let, že prej pa sem omenila daleč bolj kapitalistično državo,
               kot je Slovenija, to so Združene države Amerika, kjer podjetja izplačujejo bistveno
               več dobička. Mi v opoziciji več, kot da predlagamo, ne moremo narediti. Če ste proti,
               ste pač proti. Ob letu osorej, ko ne bo nič narejeno, ker takšna je pač praksa te
               koalicije in te vlade, da obljubi sistemsko rešitev, potem pa vsaj eno leto ne naredi
               nič, vam lahko za primer povem Energetski zakon, ki smo ga ravno tako vložili mi in
               ga z obljubo, da boste poiskali sistemske rešitve, umaknili; ampak od obljub ljudje v
               tej državi ne morejo živeti. Treba se je začeti odločati. Če ste proti, ste proti;
               povejte, zakaj. Ne pa podpreti vse, kar napišemo; ampak – bomo mi to enkrat v
               doglednem času sistemsko rešili.</p>
               <p>Tisti, ki vam je res do tega, da vsaj skušamo povečati število podjetij in število
               delavcev, ki se jim izplača dobiček, boste temu zakonu dali vsaj možnost, da ga
               izboljšamo in v nadaljevanju skupaj sprejmemo. Sistemska rešitev lahko še vedno stvar
               še dodatno izboljša. To ni argument, da zakon, ki smo ga predlagali, ne bi mogel
               začeti veljati s 1. 1. 2016. Vaša sistemska rešitev bo verjetno prišla na vrsto nekje
               leta 2020, če boste s takšno dinamiko nadaljevali. Jaz lahko prosim samo za razmislek
               oziroma vas lahko prosim, da še enkrat razmislite, ali je res težko podpreti predlog
               zato, ker prihaja iz opozicije; kljub temu da na nek način vsi veste, da je boljši od
               tega, ki velja danes.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Tilen Božič, pripravi naj se gospod Janko Veber, za njim gospod
               Jožef Horvat.</p>
            </sp>
            <sp who="SDZ7:BožičTilen">
               <speaker>TILEN BOŽIČ (PS SMC):</speaker>
               <p>Hvala za besedo.</p>
               <p>Zgleda, da je navdušenje nad tem predlogom malo izpuhtelo, saj je bilo kar nekaj
               ljudi navedenih še pred menoj; ampak dobro, gremo na vsebino. Kar se tiče tega
               predloga, prva zadeva, za katero mislim, da je različna med tistim, kar je tudi
               ministrstvo dalo v javno razpravo, in tem, kar je tukaj na mizi, je v tem, da se ta
               zakon, tudi kot je stroj pripravljen, ukvarja z delitvijo dobička. Tisti drugi je
               malo bolj naravnan v smer nagrajevanje zaposlenih, kar sta v osnovi dva malo različna
               koncepta.</p>
               <p>Druga zadeva, o kateri se mi zdi, da bi se morali o njej malo več pogovoriti, je ta,
               da trenutna varianta predvideva, da imate delniško in imate denarno shemo v starem
               zakonu. Delniška shema je možna za tiste, ki imate delniške družbe, logično. In potem
               se sedaj tu pripravlja tretja varianta, ki pa je bistveno enostavnejša, če jo gledam
               primerjalno glede na drugi dve varianti. In tu se potem pojavlja vprašanje, ali sta
               ti dve sploh še lahko aktualni. Tu morda že prvo vprašanje. Kako to, da se ni morda
               skušalo še tistih drugih dveh prilagoditi, da bi prišli na isto podstat? Ker nekako
               se mi zdi, da delitev dobička med delavce ne glede na to, na kakšen način se ga
               lotimo, bi moralo biti približno pod enakimi pogoji zaradi tega, da se potem tudi
               konec koncev delodajalec oziroma družbe odločajo za enega izmed sistemov. Davčno bodo
               na koncu imeli isti učinek, ampak sami najdejo sebi lastnega glede na to, kako bi
               radi stimulirali zaposlene. Ali je to z delniškimi opcijami, oziroma po delniški
               shemi je neka polovična varianta nekih opcij, ker je prepoved razpolaganja tri leta
               po podelitvi in podobne zadeve; ali denarno; ali za katero drugo.</p>
               <p>Druga zadeva, jaz sem se ukvarjal s tem, to je bilo sprejeto leta 2008. Po tisti
               zakonodaji, kot je bilo zastavljeno, bi se dejansko to lahko štelo šele za leto 2009,
               kar pomeni, da govorimo o odločitvi v drugi polovici leta 2010, kar pomeni prva
               delitev v 2011 oziroma po izpolnjenih pogojih v 2013, kar je imelo že takrat zelo
               velik časovni diapazon. Vaša rešitev to nekoliko skrajšuje, ampak je spet to
               vprašanje, zakaj se ne posega tudi v tisti dve rešitvi, ki sta že bili. Korist od
               tega – takrat še kot davčni svetovalec – smo imeli v pretežni meri samo davčni
               svetovalci, ker so družbe poklicale in so vprašale: Ali se nam to splača, kaj lahko
               od tega imamo, kako bi postavili shemo, da nagradimo zaposlene? Seveda se je tudi
               skozi ta svetovanja v večini primerov ugotavljalo, da tak način nagrajevanja
               najverjetneje, vsaj v tistih politikah, ki so jih imeli že nekako same nastavljene,
               pa glede na to, kaj bi radi z nagrajevanjem dosegli, jih je bilo skorajda nemogoče
               prikrojiti nekim željam oziroma nekim usmeritvam, ki so jih imele družbe že sprejete.
               In tudi ta rezultat, vi ste to lepo povedali, gospa Bratušek, koliko je bilo dejansko
               zanimanja, je bilo dejansko nižje, kot je bilo takrat pričakovano, ko se je ta zakon
               sprejemal; lahko bi rekli na nek način celo zanemarljivo.</p>
               <p>Nekatere slabosti so v tem starem zakonu, ki niso bile odprte, pa se mi zdi to tudi
               nekoliko problematično. Tu vidim dve zadevi. Prvič, notri je definirano recimo za
               tisti čas, ko vi ne dobite, za tisti drugi dve shemi, da ste upravičeni do obresti.
               In potem se obresti štejejo kot, da so to obresti za depozit. In kar sam določiš,
               kakšna bo obrestna mera, ne sme biti pa nižja kot za depozite. Neka družba, če bi
               bila tako inovativna, bi rekla – v redu, 100-odstotna obrestna mera, če jo držim
               nekaj več kot tri leta, je ne obdavčimo. Se pravi, da ima ta zakon notri kakšno tako
               luknjo in luknjico, ki bi jo bilo verjetno nekako treba nasloviti; ker najlepše je,
               kadar ti postaviš – vsaj v davčni zakonodaji – neko omejitev, ki je od spodaj navzgor
               neomejena, ali pa od zgoraj navzdol neomejena. To potem nekako dopušča domišljiji
               prosto pot ter davčnemu planiranju še širšo pot. In dodatna zadeva je tale
               administrativna zahtevnost. Ker administrativna zahtevnost tega zakona je pregovorno
               zanimiva. Govorimo o tem, kakšni so tukaj časovni okviri, ker imate notri predvidene
               različne roke, različna dejanja, ki jih je treba narediti – od priglasitve, do
               izračunavanja, kako mora biti narejeno, do priznavanja nekega deleža stroškov, kako
               se to sprejme, kako se sklene dogovor med zaposlenimi, med poslovodstvom, konec
               koncev med lastniki, od katerih se mora s tem strinjati več kot 50 %. Potem je treba
               to umestiti v statut družbe. Potem je treba na točno določen način obvestiti
               zaposlenega, da ima to pravico za to leto ter še za vsa leta nazaj. Definiran je tudi
               poseben pravilnik, kako se pridobi to vlogo in vpis v register; je prav
               specifikacija, kako mora biti to narejeno. Tu gremo v take filozofije in detajle, da
               na koncu ne pridemo skorajda do konca. Recimo, v 30 dneh moraš biti obveščen o tem,
               da je bil sprejet sklep, da se bo delil ta dobiček. V 60 dneh lahko potem pride do
               neke zahteve; in vse te zadeve. Ti roki so res navdušujoči, birokratski.</p>
               <p>In če gremo zdaj naprej, imam nekaj malega vprašanj. Kar se tiče teh pogojev, vi ste
               uvodoma že povedali, če sem vas prav razumel, vi predvidevate tistih 30 % in potem
               dve plači. Vse ostale pogoje ste nekako izključili, kot bi veljali recimo za drugi
               dve shemi, denarno in delniško, če prav razumem. Samo to me zanima. Kar se tiče teh
               pomanjkljivosti me zanima, ali vas le-te skrbijo, ali ste jih mislili nasloviti. Ker
               recimo od teh obresti, ki sem jih navedel, do ene zadeve, v 27. členu recimo piše, da
               je za nadzor pristojno ministrstvo. Katero? Verjetno eno izmed ministrstev. Take
               zadeve so notri. Pa me je zanimalo, če ste se temu tudi kaj posvetili oziroma kako
               gledate na to, kako bi to lahko izboljšali. Generalni pomislek, ki ga imam tu, je
               vezan na to, da se s takim ukrepom ostali dve shemi postavlja v nek položaj, ki je
               bistveno slabši. Za moje pojme, kadar se dela rešitev, ko se ukvarjamo z delitvami
               dobička, je treba priti na enako varianto, ne glede na to, ali boste vi delili
               prihodnji dobiček, kot ste vi to rekli, neko oceno prihodnjega dobička; ali se bomo
               mi pogovarjali o delnicah, ki se bodo dale zaposlenim; ali pa bomo govorili o neki
               drugi denarni shemi, ki je tudi tukaj notri predvidena z nekim odlogom.</p>
               <p>Če pogledamo še kakšno zadevo, ki je tu notri. Opombe bi dal tudi na to, kar ste
               rekli, da z ukinitvijo tega zakona, ki je bila predviden s strani ministrstva.
               Mislim, da se s tem ne bi ukinilo udeležbe delavcev pri dobičku, ker ga predvideva
               ZGD in tudi Zakon o delovnih razmerjih. Je pa res, da bi se s tem ukinila preferenčna
               davčna obravnava in bi verjetno zaradi tega postalo manj zanimivo. Mislim pa, da ne
               drži – glede na to, da naša zakonodaja to omogoča, da se dobiček deli –, da bi se to
               kar ukinilo, ker delitev dobička bi seveda bila možna, ampak bi se to normalno
               obdavčevalo kot dohodek iz delovnega razmerja; z vsemi prispevki in davki, ki spadajo
               zraven. In od tukaj naprej potem še ena zadeva. Omenjali ste, da po vašem konceptu ne
               bo šlo za olajšavo, temveč za davčno priznan <gap n="…"/> oziroma, se opravičujem, <q>"izplačan
               dobiček ni predmet obdavčitve, temveč je olajšava"</q>. Mislim, da v vašem primeru je
               ravno obratno; vi ste predlagali, da bi bil to davčno priznan strošek z vidika davka
               od dohodka pravnih oseb; ni pa olajšava, kot je primeru drugih olajšav. Ampak to so
               malenkostne stvari.</p>
               <p>Zdaj pa še zadnja stvar, ki me zanima – če gremo gledati mejne davčne stopnje glede
               na dohodek. Če ste v recimo nekem dohodkovnem razredu, da dobivate malo več kot
               minimalno plačo, bi bila vaša končna davčna stopnja oziroma mejna davčna stopnja, s
               katero se srečate, okoli 32,9 %, ker vsebuje prispevke. Če ste v 16-odstotnem razredu
               – 43,6; če ste v 27-odstotnem – 51, če ste v 41-odstotnem – 60,5; če ste v
               50-odstotnem – 66,5. Na sto dodatnih evrov, če ste v 50-odstotnem razredu, vam država
               pobere 66, vi dobite 33. Po vašem predlogu, kot ga jaz vidim, imate vi predvideno, da
               se to obdavči kot dividenda, se pravi je 25-odstotna stopnja, se ne vključuje skupaj
               v dohodnino. Če se družba zmoti v oceni, koliko bo znašal ta dobiček, ki bi ga
               delili, je potem to obdavčeno še z davkom od dohodka pravnih oseb. Pridemo na neko
               mejno davčno stopnjo oziroma v tem primeru že efektivno, teh 37 oziroma nekaj več
               odstotkov. Se pravi, da pade nekje vmes med tiste, ki imajo 0-odstotni razred oziroma
               v prvi dohodninski razred 16 %.</p>
               <p>Po tem konceptu, kot je to zastavljeno, jaz predvidevam, da bi se družbe zavzele
               zato, da bi napovedale, če hočejo deliti enormni dobiček, ne glede na to, če ga bodo
               kadarkoli dosegle; ker če pogledamo vse ostale razrede, se pravi 16-, 27-, 41-,
               50-odstotni davčni razred, v vsakem primeru bi jih delitev tega dobička stala manj,
               kot če bi to dali čez plačo. Tukaj me samo zanima, kakšno bi bilo vaše razmišljanje
               oziroma kako ste umestili v ta rang? Jaz gledam na to tako, če že vnaprej predvidiš,
               da je to tako nizka davčna stopnja, kljub temu da bi nekoga že stimuliral k temu, da
               naj preveč napove, ker bo to ugodnejše za njega, kot če ne napove nič ali pa manj; če
               ni tukaj morda boljša rešitev takšna, da jih ne stimuliraš k temu, da napovedo
               napačne podatke. V tej fazi bi bilo to zaenkrat vse. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima predlagateljica mag. Alenka Bratušek, izvolite.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala.</p>
               <p>Se bom potrudila odgovoriti ne glede na to, gospod Božič, da ste že vnaprej povedali,
               da boste glasovali proti. Strinjam se z začetno navedbo, več bi se morali pogovarjati
               o tem. In če bi ta zakon podprli, da gre v nadaljnjo obravnavo, bi se pogovarjali na
               odboru, v drugi obravnavi in v tretji obravnavi, skratka veliko bi se pogovarjali o
               tem in veliko stvari bi verjetno lahko razrešili. Tukaj ste me spraševali sicer o
               obstoječem zakonu, kjer 27. člen pravi, navajam, <q>"Ministrstvo je pristojno za nadzor
               nad izvajanjem drugih določb tega zakona"</q>. Treba je obrniti eno stran nazaj, kjer v
               petem odstavku 21. člena piše takole: <q>"Ministrstvo, pristojno za gospodarstvo (v
               nadaljnjem besedilu ministrstvo) …"</q> Se pravi, da je jasno, čeprav nisem jaz pisala
               osnovnega zakona, ampak mislim, da je popolnoma jasno, da je to ministrstvo,
               pristojno za gospodarstvo.</p>
               <p>Zakaj nismo ukinili drugih dveh shem? Preprosto zato, ker za tista podjetja, ki pa
               jim to odgovarja, jaz ne vem, zakaj bi jih omejevali. Mi smo dodali še eno, ki je po
               naši oceni bolj stimulativna za podjetja. To je edini razlog in jaz ne vem, zakaj bi.
               Za 56 podjetij je očitno ta način, ki v tem trenutku obstaja, dovolj. In ne vem,
               zakaj bi jih sedaj silila, da bi morali iti po tretji poti. Mi smo ocenili, kot sem
               povedala, smo se tudi z kar nekaj podjetniki pogovarjali, da je ta naša tretja pot
               boljša od ostalih in predvsem bolj stimulativna. Prednost je za vse, za lastnika in
               za delavca. Ja, odločili smo se, da se to ne šteje v plačo, ampak je druga davčna
               kategorija; še enkrat, tudi zato, ker mislimo, da je za podjetje in za delavca bolj
               stimulativno. In lahko mi verjamete, da mesec preden podjetja oddajo svoje bilance,
               še kako dobro vedo, kakšen bo poslovni izid, še kako dobro. To se ne ugotavlja
               junija, ampak mesec pred tistim, ko je treba oddati bilance. Mislim, da je to povsem
               sprejemljivo in ne vem, zakaj bi imeli delodajalci ali lastniki interes prikazovati
               večji dobiček, kot se na koncu zgodi. Ker če to drži, potem tudi s tistimi – bom
               rekla sedaj v narekovajih, da me ne boste za besedo držali – olajšavami, od tega ne
               bodo plačali davka, nimajo interesa, da bi zavajali, ker zavajajo sami sebe.</p>
               <p>Skratka, dodajamo tretjo možnost zato, ker ocenjujemo, da se ob majhnih, srednjih in
               velikih podjetij, tudi tukaj imamo tri kategorije, nabor lahko razširi; in to z enim
               samim interesom, da se več dobička razdeli med delavce. In res ne vem, zakaj je to
               tako težko razumeti.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Repliko ima gospod Tilen Božič, izvolite.</p>
            </sp>
            <sp who="SDZ7:BožičTilen">
               <speaker>TILEN BOŽIČ (PS SMC):</speaker>
               <p>V enem delu sem bil malo narobe razumljen.</p>
               <p>Jaz vem, da družbe pred koncem leta že zelo dobro vedo, koliko je dobička, ampak moje
               vprašanje je šlo v tej smeri, glede na to, kot ste postavili zadevo, da bo davčna
               stopnja tudi, če bodo napovedali narobe, se jim v bistvu splača napovedati narobe. To
               je bil moj pomislek. Zakaj potem gremo v taki smeri, če se jim splačati napovedati
               narobe, da ne najdemo malo drugačne rešitve. Tukaj ne gre za to, da bi oni zavajali
               sami sebe, gre samo zato, da se jim to splača. Njim se splača reči, da bodo namesto
               100 tisoč evrov imeli milijon dobička; na dodatnih 900 tisoč evrov bodo potem plačali
               še vedno bistveno manj davkov, se pravi prispevkov in dohodnine, kot bi plačali, če
               bi izplačali plače. Potem se tukaj odpirajo ena zanimiva vrata, ki se rada zgodijo.
               Pri davkih je tako, ko stisneš, potem nekam gre in v vse luknje, ki jih nisi prej
               zaprl. Pride potem naslednja situacija, da se bodo plače začele tja prilivati, se
               pravi neka masa plač, neka masa za nagrado. Je potem ena ugodna varianta, kam bi se
               ta denar lahko nekoliko nekontrolirano, ker takih zadev se pa ne da tako natančno
               izračunati, kot recimo ostalih zadev, da bi bil potem tisti učinek, ki bi ga dosegli,
               nepričakovan; in to v negativno smer. Ker še vedno imamo potem situacijo, ko ostanemo
               v blagajnah, se pravi, ko recimo govorimo o zdravstveni blagajni, kjer ni možnosti
               transferjev, ostanemo brez denarja. Moja polemika je na nek način šla v tej smeri, ne
               da oni ne vedo, za kaj gre oziroma koliko, da bi sami sebe zavajali pri objavi
               dobičkov; ampak da bi se jim to splačalo.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Janko Veber, pripravi naj se gospod Jožef Horvat, nato gospa
               Andreja Potočnik.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem!</p>
               <p>Mislim, da je današnji zakon primer ugotovitve tega, če lahko tako rečem, da vse
               premalo pozornosti posvečamo temu, ko zakon sprejmemo, kako se potem ta zakon tudi v
               praksi izvaja. In ko se pogovarjamo o Zakonu o udeležbi delavcev pri dobičku, ki je
               bil sprejet v letu 2008, in ko po podatkih, ki jih je predlagatelj navedel,
               ugotovimo, da je do 20. 10. 2015 v register pogodb vpisanih le 55 družb, potem je
               preteklo res zelo veliko časa, preden se je poskušalo opozoriti na ta problem, ki pa
               očitno je. Govoriti o sistemski rešitvi, dejstvo je, da v tem zakonu, ki trenutno
               velja, mi sistemsko rešitev imamo. Ampak očitno ta sistemska rešitev v praksi ne
               funkcionira ali pa funkcionira v zelo majhnem obsegu. Ali je res treba odpreti debato
               o novi sistemski rešitvi, ali ne bi bilo dobro preučiti pomanjkljivosti obstoječe
               zakonodaje, tudi predlog predlagateljev? Kaj dejansko to v praksi pomeni? In se potem
               pogovoriti o tem, kaj sploh v prihodnosti narediti.</p>
               <p>Ko pogledamo primerjalno izvajanje zakonodaje pri delitvi dobičkov delavcev v
               različnih državah, je prav zanimivo, da v Franciji uspešno izvajajo več različnih
               shem, kot jih imamo nekako tudi v našem sistemskem zakonu predvidene. Leta 2003 je
               bilo recimo po tem, kar je zapisano v besedilu, 4,9 milijarde evrov razdeljenih med
               0,8 milijona zaposlenih na podlagi delitve prihrankov v Franciji. Francijo uporabljam
               zaradi tega, ker je tudi mene spodbudila k razmišljanju informacija – ko so
               praznovali 40-obletnico delovanja Revoza, so delavci dobili v ta namen krof.
               Presenečen si v tem, da se mogoče ni izkoristil obstoječi zakon o tem, da se omogoči
               udeležbo delavcev pri dobičku in se jim s tem tudi da eno res dobro spodbudo za delo
               vnaprej. Na splošno pa mislim, da je vendarle treba ugotoviti, da so v Sloveniji
               ljudje pripravljeni izjemno veliko delati in tudi izjemno veliko delajo. In tudi tako
               varčnih ljudi, kot jih je v Sloveniji, praktično redko kje srečamo, tudi znotraj
               evropskih držav, znotraj Evropske unije. Ugotavljamo, da smo Slovenci med
               najvarčnejšimi. Vse, kar bi se zgodilo v smeri delitve dobička med zaposlene, med
               delavke in delavce, zagotovo ne bo izgubljen denar; ampak bo premišljeno vložen
               naprej. Oblike so pa seveda različne.</p>
               <p>Kot je bilo povedano, se nobene od zdajšnjih oblik ne ukinja; dodaja se novo in
               morebiti bi veljalo že v okviru teh členov, ki so odprti, razmisliti o tem, ali se da
               tukaj novo sistemsko rešitev, o kateri vlada razmišlja, vgraditi že v ta zakon. Moram
               priznati, da ne poznam te sistemske rešitve, o kateri je bilo govora; mogoče bi tudi
               nekaj več slišali na to temo v tem trenutku. Hvala.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima gospod Jožef Horvat.</p>
               <p>Pripravi naj se gospa Andreja Potočnik, za njo gospod Franc Laj.</p>
            </sp>
            <sp who="SDZ7:HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospa predsedujoča. Spoštovani gospod minister, dragi kolegice in
               kolegi!</p>
               <p>Kot rečeno v stališču poslanske skupine, bomo mi in seveda tudi jaz osebno glasoval
               tako, da bom noveli Zakona o udeležbi delavcev pri dobičku dal priložnost za
               nadaljnjo parlamentarno proceduro. Mi veliko, kot veste, hodimo po terenu, obiskujemo
               mikro, mala, srednje velika podjetja, družinske kmetije in tako naprej. Imamo
               čudovita, zelo uspešna podjetja, ki redno svojim delavcem plačujejo regres,
               božičnico. Večkrat slišimo na terenu v različnih regijah takšne izjave, kot na
               primer: mi smo majhno družinsko podjetje, imamo 90 zaposlenih, delamo s 40 državami
               in naši delavci nimajo pravice, da meni kot direktorju kupijo jahto. Zato bi želel,
               da bi enkrat za vselej iz naših razprav izginila retorika, iz katere se običajno da
               razumeti, da so pa delodajalci tisti tirani, ki izžemajo delavce. Ni res. Seveda so
               kakšne deviacije, seveda so kakšne nepravilnost in nezakonitosti; ampak lepo prosim,
               ne smemo tega posploševati. Moram reči, da sem vesel, da je spoštovana kolegica
               Alenka Bratušek spomnila, da je bil ta zakon sprejet 29. februarja 2008. Takrat se
               spomnim seje poslanske skupine, kjer je bil prisoten tudi takratni finančni minister
               dr. Andrej Bajuk, ki je zakon potegnil iz predala, kjer je ležal enajst let; od leta
               1997 je zakon ležal v predalu. Dr. Bajuk ga je prinesel na poslansko in potem smo se
               znotraj koalicije SDS, SLS, NSi in Desus dogovorili, da gremo s tem zakonom naprej;
               in je bil sprejet. Zanimivo je nekaj, da običajno o udeležbi delavcev pri dobičku v
               glavnem večkrat govorijo bolj politike iz leve politične provenience; ampak zgolj
               govorijo, naredijo pa tisti iz desne. Naredijo nekaj dobrega za delavce. Vprašanje,
               ali je smiselno počakati na neko sistemsko rešitev, ki pa jo jaz vidim na drugi
               strani, kolegice in kolegi.</p>
               <p>Če govorimo o udeležbi delavcev pri dobičku, moramo mi delati na tem, ustvariti
               takšno poslovno okolje, da bo tega dobička čim več; potem bo možno ta dobiček deliti
               tudi med delavce. O tem govorimo. Na kakšen način? To je stvar tehnikalij. Ali s
               predloženim zakonom – vidimo, da obstoječi zakon, seveda ker ni prisila, ne deluje,
               ne funkcionira. Torej je nekaj treba narediti. Jaz mislim, da bi funkcioniral, če bi
               imeli več dobička, če ne bi podjetja imela takšnih likvidnostnih problemov, kot jih
               imajo, ker ni plačilne discipline in tako dalje. Za to gre. Današnja razprava bi
               morala vsaj polovico časa biti v tej smeri, kako povečati kategorijo dobička. Seveda
               ni stvar tega zakona, je stvar celotnega poslovnega okolja, je zelo kompleksna
               zadeva. Večkrat nam, Novi Sloveniji – krščanskim demokratom kdo očita, vi ste pa
               tisti, ki ščitite kapital. Odgovor je pritrdilen – ja, mi ščitimo kapital, ker
               zagovarjamo socialno tržni model gospodarstva, kjer je človek v ospredju in je človek
               najpomembnejši kapital. Torej mi ščitimo človeka, za to gre. Ja, mi ščitimo kapital,
               torej človeka, za to gre. In izključno za to. In še enkrat pokažem naš program, kjer
               na naslovnici piše Krščanskodemokratska ekonomska politika – socialno tržno
               gospodarstvo. Socialno tržno gospodarstvo; ne samo tržno gospodarstvo. In mi smo
               prepričani, da je pot za uspešno Slovenijo tlakovana z nižjimi davki, enostavnimi
               postopki in odprtim gospodarstvom; tudi piše na naslovnici.</p>
               <p>Na žalost v tem mandatu nimamo tolikšne politične moči, da bi lahko vse to, kar smo
               tukaj zapisali, lahko tudi realizirali, tudi s pomočjo zunanjih kompetentnih ljudi.
               Danes je bila že omenjena mini davčna reforma, ki jo napoveduje gospod Mramor. Ta je
               dvignila veliko prahu, nihče ni s tem zadovoljen, mi tega še ne poznamo, ker še ni
               prišla v parlamentarno proceduro. Niso zadovoljni, kakor slišim, ne sindikati, niso
               zadovoljni delodajalci. In ena od pomembnih karakteristik poslovnega okolja je tudi
               davčna stabilnost. Zakaj bi prišel tuji investitor k nam in tukaj investiral – in
               tudi seveda domači investitor –, če pa ne ve, kaj bo čez dve leti. Ne ve, po kolikšni
               stopnji, po kakšni stopnji bo obdavčen kapital. Ne ve. In zato je potrebna davčna
               stabilnost in seveda tudi politična stabilnost, da lahko investitor na daljši rok
               vidi, kaj se bo z njegovim kapitalom dogajalo.</p>
               <p>Če smem samo zelo na kratko oceniti to napovedano davčno reformo, ki sicer ni osnovna
               tema pri tej točki dnevnega reda, je pa vsekakor pomembna, ker govorimo o udeležbi
               delavcev pri dobičku. Potrebno je govoriti o kategoriji dobiček. In teh dobičkov ni
               oziroma so prenizki, generalno rečeno, so prenizki. Kljub gospodarski rasti in tako
               dalje so dobički prenizki. In potem nič čudno, da se ta zakon, ki ga imamo od
               februarja oziroma 10. marca 2008 je bil objavljen v Uradnem listu, pač ne izvaja. Nič
               čudno, ker ni kaj deliti, če seveda upoštevamo še kreativno računovodstvo; veste, kaj
               s tem mislim. In s to novo davčno reformo bi podjetja, takšna je ocena strokovnjakov,
               izgubila polovico razvojnih in investicijskih olajšav. Reforma je tudi vse prej kot
               spodbuda za oživitev že tako zaspanega kapitalskega trga, ki je doživel hud udarec
               zaradi cagave privatizacije, večinsko državnih družb. S tem, ko se davčna stopnja po
               letih lastništva vrednostnih papirjev ne bo nižala, če bo seveda ta Mramorjev predlog
               sprejet, so kaznovani le dolgoročni varčevalci. To sedaj ni neka politična ocena
               opozicije, to je ocena strokovnjakov. In jaz jim preprosto zaupam, ker to niso ljudje
               kdorsigabodi; to so ljudje, ki nekaj vedo o davkih, o poslovnem okolju in tako
               naprej.</p>
               <p>Veliko je takšnih zadev v tej mini reformi, ki je predlagana, da bi človek lahko
               ocenil, da nima kontakta z realnim življenjem. In sedaj bomo najbrž na silo
               sprejemali v zadnjih dneh tega koledarskega leta, ker je seveda smiselno, da se novi
               zakoni, novele zakonov začnejo uporabljati s 1. 1. naslednjega leta. Če bo ta mini
               davčna reforma uveljavljena, bomo – sem prepričan – imeli veliko selitev kapitala v
               tujino. Saj to vedo dijaki srednje ekonomske šole, da je kapital plaha ptica. In to
               kapital, izražen v denarju, ali pa kapital kot človek z znanjem, s kompetencami. To
               poznamo. Mladi izobraženi nam odhajajo. Jaz ne vem, če se je ta plaz že ustavil.
               Želel bi, da bi dobil uradno informacijo, da se je plaz bega možganov ustavil.
               Zaenkrat nimam te informacije. In ravno tako kapital v ožjem smislu je plaha ptica.
               In zato govoriti kar tako, da je kapital premalo obdavčen, kapital je treba bolj
               obdavčiti in tako dalje – ja, kapital bo odletel, preprosto bo odletel v tujino, ker
               to danes naredite takole. Zato se je treba z tankočutnostjo, s poglobljenim
               razmislekom lotevati davčnih reform, poslovnega okolja in v tem smislu, da bodo
               podjetja lažje realizirala tisto osnovno podjetniško strast, to pa je rast podjetja.
               In z rastjo podjetij bo tudi odprtih več novih delovnih mest. Prej smo slišali,
               želeli bi imeti s slovenskim lesom, ko ga bomo bolje znali eksploatirati, da bomo s
               tem lahko dobili od 10 tisoč do 20 tisoč novih delovnih mest. Ja, prvi bom, ki bom
               čestital vsem tistim, ki bodo k temu vsaj malo pripomogli.</p>
               <p>Obžalujem, da je večina v tem parlamentu nakazala nenaklonjenost noveli Zakona o
               udeležbi delavcev pri dobičku. Mislim, da bi mu morali dati priložnost, ga v drugi
               obravnavi izčistiti, ga adaptirati, izboljšati, možnosti so. Ni idealen; ampak če bi
               bila prava volja, bi lahko to voljo spremenili v izboljšanje zakona. To bi bil,
               verjemite, zelo dober signal za delojemalce. Hvala lepa.</p>
            </sp>
            <sp who="SDZ7:MuršičBojana">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo ima predlagateljica mag. Alenka Bratušek, izvolite.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala.</p>
               <p>Danes je 23. november in tukaj poslušamo o sistemski rešitvi v zvezi z delitvijo
               dobička delavcem. Spoštovani minister, prosim vas, da nam poveste, 23. novembra, ker
               po navadi se davčni zakoni uveljavljajo s 1. 1., da je podjetjem jasno, kaj jih v
               naslednjem poslovnem letu čaka, kakšna bo ta sistemska rešitev; oziroma jasno
               povejte, da je v naslednjem letu ne bo. To je prva stvar. Druga stvar. Absolutno se
               strinjam z gospodom Horvatom glede davčne stabilnosti. Napovedovati davčno reformo,
               preden veste, kakšna bo, je neodgovorno. Zdaj je cela Slovenija v zraku. Prepričana
               sem glede na to, da ta vladna koalicija deluje na podlagi javnega mnenja, da na koncu
               od tega ne bo nič, ker te mini reforme ne podpira nihče. Na koncu bo tudi javno
               mnenje proti in boste to lepo dali v predal in bo konec.</p>
               <p>Spoštovani kolegice in kolegi, tistim, ki je res do tega, da delavci dobijo več,
               tukaj še posebej apeliram na Združeno levico, SD, Desus in tudi na tiste v SMC, ki
               razumejo to tematiko, podprimo ta zakon v prvi obravnavi. Se strinjam, da ni popoln,
               zato pa imamo v Državnem zboru večstopenjsko sprejemanje zakonov. Kljub temu, da
               kolega Božiča ni tukaj, mu bom povedala, da sem še vedno prepričana, da na podlagi
               predloga, ki smo ga vložili, nič ne navaja lastnikov, da prikazujejo večji dobiček.
               Če ta strah obstaja in je utemeljen, seveda to lahko z amandmajem v nadaljevanju
               uredimo. Vesela sem, da se vsebinsko pogovarjamo, ampak še bolj vsebinsko pa bi lahko
               rešitve iskali v naslednjih korakih. Ne glede na to, da ste v vladni koaliciji tako
               rekoč vsi napovedali nepodporo temu zakonu, jaz še enkrat apeliram, da do jutri, ko
               bo glasovanje, pogledate, da nič groznega v tem zakonu ne piše. Sami ste povedali, da
               ste z dvigom DDV naredili manevrski prostor za sproščanje ali za spremembe na
               področju drugih davkov; in to je prav gotovo ena od tistih. Ne bo tako veliko stala
               državnega proračuna.</p>
               <p>Kot pravijo – kjer je volja, je tudi pot. Če ni volje, se tudi poti ne da poiskati.
               Ne pa govoriti, kako vam je do delavcev, ne govoriti, kako je prav, da bi jim dali
               več; ampak ne zdaj, bomo sistemsko čez ne vem koliko let to poiskali. Razen,
               spoštovani minister, če nam danes lahko postrežete s konkretno sistemsko rešitvijo,
               ki jo boste predlagali in bo stopila v veljavo s 1. 1. 2016. To namreč predlagamo mi
               s to novelo.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Andreja Potočnik, pripravi naj se gospod Franc Laj.</p>
               <p>Izvolite.</p>
            </sp>
            <sp who="SDZ7:PotočnikAndreja">
               <speaker>ANDREJA POTOČNIK (PS SMC):</speaker>
               <p>Predsedujoči, hvala za besedo.</p>
               <p>Kot je bilo že večkrat rečeno in tudi ugotovljeno na začetku v razpravi, tudi v
               Poslanski skupini Stranke modernega centra ugotavljamo, da trenutni Zakon o udeležbi
               delavcev pri dobičku ni zaživel. Identificirani sta bili predvsem dve oviri, prva je
               administrativna ovira, druga je pa ovira enoletnega oziroma triletnega odloga
               izplačila za uveljavitev davčnih olajšav. Osebno se močno strinjam s tem, da je treba
               nagrajevati uspešne delavce. Poudarek bi dala na uspešne delavce, to so predvsem
               tisti, ki omogočajo največjo rast podjetju, tisti, ki delajo največjo dodano vrednost
               v podjetju, in tisti, ki dejansko pripomorejo k največji rasti BDP naše države. Ta
               nagrada pa je smiselna, če je davčno bolj ugodna.</p>
               <p>Kot ste že slišali, je v bila v javno razpravo 10. 11. dana tako imenovana mini
               davčna reforma. Drži, naklonjenost trenutne javnosti ne kaže najboljše. Prej je bilo
               omenjeno, da mini davčna reforma ukinja ta zakon. Drži, ampak pozabili ste še nekaj
               dodati, in sicer da se predvideva nov zakon, ki se imenuje Zakon o posebni davčni
               obravnavi nagrajevanja uspešnosti delavcev. Ta zakon naj bi nadomestil trenutni
               zakon, za katerega ugotavljamo, da ni zaživel. In ni korektno, da se poudarja samo
               to, da se ta zakon ukinja in da se za delavce nič ne dela. Ta zakon predvideva, da od
               nagrad ni treba plačati socialnih prispevkov, govori, da v davčno osnovno za
               dohodnino pride v poštev samo polovica izplačanega dohodka na uspešnost. To pomeni,
               da se delodajalcem omogoči nagrajevanje brez visokih obdavčitev, hkrati pa tudi to,
               da bodo dobičkonosna podjetja lahko lažje privabljala uspešne kadre, ker vedno
               ugotavljamo, da so v Sloveniji problem uspešni kadri, se pravi tisti, ki imajo neka
               inženirska znanja, ki imajo neka višja tehnološka znanja. Le-ti potem bežijo v
               tujino, kjer so bolj cenjeni in kjer lahko dobijo višje plače. Kar se tiče
               obremenitev, je v predlogu zapisano, da se za finančne posledice za državni proračun
               predvideva okoli 30 milijonov. To je relativno. Če rečemo, da je to malo ali veliko,
               je odvisno. V tem času, v katerem smo, v tej finančni situaciji, 30 milijonov pač ni
               tako malo denarja, to je moja osebna ocena.</p>
               <p>In iz tega zornega kota, zaradi teh finančnih posledic tega zakona ne morem podpreti.
               Pričakujem oziroma verjamem, da ne bomo leta čakali na nov sistemski predlog; ampak
               da se bo to zgodilo kmalu. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa mag. Alenka Bratušek, izvolite.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Upam, da poznamo razliko med nagrajevanjem uspešnosti delavca med letom. Absolutno
               imate mojo podporo, da tako imenovano 13. in 14. plačo razbremenimo dajatev.</p>
               <p>Jutri, ne čakati do novega leta, jutri to naredimo. Vam lahko povem, da sem na mizi
               imela izračune; in če bi ena vlada prej še obstala, bi to že veljalo, to je prva
               stvar. Druga stvar, delitev dobička je nekaj drugega. Tukaj se lastniki nečemu
               odpovejo, da dobijo delavci. Ne teh stvari enačiti. Že danes obstajajo 13. in 14.
               plača ter izplačilo dobička. Se pravi, da ukinjamo izplačilo dobička, tisti del bomo
               pa nekoliko razbremenili. To je bistvo tako imenovane mini davčne reforme. Dejstvo
               je, da se izplačilo dobička ukinja. In jaz ne vem, če ne bo Slovenija tako rekoč
               edina evropska država, ki tega ne bo poznala. Malo poglejte evropske prakse in tudi
               priporočila Evropske komisije; ne od včeraj, ampak že nekaj let nazaj. Mislim, da smo
               jih mi v tem predlogu zakona tudi navedli.</p>
               <p>Kar pa se tiče davčnih učinkov, naj vas spomnim, da ste zadnjič z enim hitrim zamahom
               in pritiskom na gumb povečali zadolževanje za 61 milijonov brez problema. Brez
               problema. Se pravi, da je 30 pol manj. Tak problem tudi ni, se strinjam, je problem;
               ni pa tak problem, če lahko 61 milijonov kar tako, tukaj ste se borili kot levi za
               to, potem lahko tudi, če sploh bo, lahko bo manj učinka. Če vam je kaj do tega, ne
               iskati argumentov proti, ampak poskušajte najti toliko volje, da ta zakon podpremo,
               ga v nadaljevanju izboljšamo. Ko boste domislili sistemske rešitve, če bodo boljše,
               vam že zdaj povem, da imate tudi moj glas za to, da se taisti zakon, če ga bomo
               sprejeli, ukine; samo naj bodo boljše in naj bodo na mizi. Ne nam samo predavati,
               kako bo enkrat nekaj, ob tem da imate zdaj konkretne predloge na mizi. Kot sem danes
               že velikokrat povedala, štejejo dejanja in ne besede. Ljudje od besed ne morejo
               živeti. In mimogrede, povedala sem že, več izplačila dobička delavcem tudi pozitivno
               vpliva skozi potrošnjo na gospodarsko rast, s katero se tako radi pohvalite. Če
               resnično mislite to, kar govorite, ampak potem na koncu dodate – ampak ne morem, ne
               smem, ne znam, ne vem. Pri tistem ampak se ustavite, podprite, ga v nadaljevanju
               popravimo, se strinjam.</p>
               <p>Trije poslanci smo, pet ljudi v Državnem zboru še dela za nas, eden je še na naši
               stranki, nas je manj kot deset, zato razumete, da ne moremo pripravljati sistemskih
               rešitev kot ministrstvo. Smo se pripravljeni pogovarjati in narediti stvari tako, da
               bodo čim boljše za delavce in za ljudi; samo voljo pokažite, nič drugega ne rabite v
               tem trenutku.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Franc Laj, pripravi naj se gospod Ivan Škodnik.</p>
               <p>Izvolite, gospod Laj.</p>
            </sp>
            <sp who="SDZ7:LajFranc">
               <speaker>FRANC LAJ (PS SMC):</speaker>
               <p>Spoštovani predsedujoči, hvala za besedo. Spoštovani minister, kolegice in
               kolegi!</p>
               <p>Mislim, da zelo lahkotno diskutiramo o tej temi, ki je zelo pomembna, ker se moramo
               zavedati, kdo odloča o delitvi dobička. Kolegica, lastniki so tisti, ki sprejmejo na
               skupščini odločitev, kakšen delež dobička bodo razdelili in kakšen delež dobička bo
               ostal za nadaljnji razvoj družbe. Ta zakon, ki je trenutno v veljavi, vidimo iz javno
               dostopnih podatkov, ni dosegel svojega cilja in namena, ampak se moramo vpraševati,
               zakaj. Kje so tisti poglavitni vzroki, temeljni vzroki, da zadeva ni zaživela? Naj
               povem, mogoče celo iz prakse, da so določene rešitve dobre. Recimo kar se tiče
               davčnega vidika, po treh letih, če gre po denarni shemi, ki jo je registriralo
               Ministrstvo za gospodarstvo in je veljavno, lahko po tistem preteku delavec dvigne
               denar oziroma pride do izplačila tistega deleža brez obdavčitve. Ampak problem je v
               tem, da je treba počakati tri leta; in kaj vse se lahko zgodi v teh letih. To pa je
               že naslednji problem.</p>
               <p>V glavnem, ta zakon so koristila predvsem velika podjetja in podjetja, ki niso trpela
               za likvidnostnimi težavami, katerim je bilo lažje doseči denar, likvidnostna sredstva
               na kapitalskih trgih. Prav zaradi tega vidimo, da so predvsem srednja podjetja in
               mala podjetja izpadla iz tega sistema. Prav zaradi tega tudi na nek način pozivam
               vlado in pristojna ministrstva, da na podlagi teh analiz, ki kažejo na te slabosti,
               da bi več podjetij, to se pravi večje število zaposlenih, lahko živelo s to pravico,
               da te birokratske, predvsem tiste zapletene postopke odpravijo. Kar se tiče davčnega
               vidika, da se tisti del pri denarni shemi pogleda, kaj se da narediti, do katere mere
               se da optimizirati do take mere, da bodo tudi vzdržni javnofinančni negativni učinki
               sprejemljivi. Mislim, da je to najbolj pomembno. Vse ostalo, kar se tiče, ali je naše
               poslovno okolje konkurenčno ali ne, o tem smo rekli, mi se moramo absolutno
               približati vsem tistim sistemom, s katerimi se srečujemo na ciljnih trgih, da smo
               vzdržni, da smo konkurenčni. Se opravičujem, avstrijski premier, ko imajo 13. in 14.
               plačo, to je spet nekaj drugega, kot je kolegica tudi omenila, delitev dobička; to je
               spet ena druga zadeva, povsem druga kategorija.</p>
               <p>Mislim, da se vsi zavedamo tistega najbolj pomembnega bistva, da je povezanost dela
               in kapitala izredno pomembno pri doseganju dobrih poslovnih rezultatov, pri doseganju
               višje dodane vrednosti in pri zagotavljanju stabilne rasti določene gospodarske
               družbe. In to je edini izhod in to je naš prostor razmišljanja, kje iskati te
               rešitve, da bo vzdržna situacija za gospodarstvo na eni strani in za javne finance na
               drugi strani. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo dajem mag. Alenki Bratušek, kot poslanki, kakor pravimo temu danes.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Hvala.</p>
               <p>Hvala, kolega Laj, da ste potrdili, da obstajata dve kategoriji. Eno je 13. in 14.
               plača; ampak vaša kolegica me je prepričevala, da je to vseeno. In tudi ta mini
               davčna reforma, to vse skupaj malo zmeša. Res je, se strinjam, lastniki so tisti – in
               morajo ostati, po mojem –, ki odločajo o delitvi dobička. Mi želimo s to novelo samo
               ustvariti nekoliko bolj spodbudno okolje, kot je danes, da bi delavci dobili več. To
               je vse. Ali je to res tako težko razumeti?! In še nekje vam bom na nek način malček
               oporekala. Ravno velika podjetja niso izkoristila izplačevanja dobička po tem zakonu.
               Ravno velika. In ne glede na to, katera so izkoristila oziroma jih je tistih 56
               podjetij; zato to možnost še vedno puščamo in dodajamo še tretjo.</p>
               <p>Do jutri je še vedno čas, da razmislite, da si premislite. Minister kljub temu, da
               ima 20 minut časa, nam noče razkriti skrivnosti sistemske rešitve na področju delitve
               dobička delavcev; mi je žal, ampak okej. Sistemsko rešitev lahko čakate in jo takrat
               podprete. Rešitev, ki nikakor ne škoduje, ampak prinaša samo dodatna odprta vrata,
               imate pa na mizi. Je res tako težko podpreti nekaj, kar ni prišlo izpod prstov vlade
               ali vladajoče koalicije. Razmislite, če je to res dovolj velik razlog, da stvar, ki
               je dobra, zavrnete.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Andreja Potočnik ima repliko.</p>
            </sp>
            <sp who="SDZ7:PotočnikAndreja">
               <speaker>ANDREJA POTOČNIK (PS SMC):</speaker>
               <p>Hvala za besedo.</p>
               <p>Jaz bi rada samo poudarila, da sem bila narobe razumljena. Nisem trdila, da sta to
               dve enaki kategoriji. Jaz sem trdila, da ste vi, gospa Bratušek, rekli, da pač ta
               zakon ukinjamo v mini davčni reformi; pozabili pa ste dodati, da pa pripravljamo
               nekaj drugega. In nikoli nisem rekla, da sta to iste zadevi. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Repliko ima gospod Franc Laj.</p>
            </sp>
            <sp who="SDZ7:LajFranc">
               <speaker>FRANC LAJ (PS SMC):</speaker>
               <p>Zagotovo, kolegica Alenka, prav velika podjetja so v glavnem izkoristila te možnosti
               po zakonu. Zakaj? Ker so si tudi lahko privoščili te postopke, ker to je pač dodaten
               strošek. Mala podjetja, srednja podjetja pa so v glavnem izostala iz tega. Tako.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Jan Škoberne, izvolite.</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Hvala lepa, gospod podpredsednik. Kolegice in kolegi!</p>
               <p>Na nek način je neprijetno spremljati razpravo o tako pomemben zakonu v tako prazni
               dvorani. Govorilo, razpravljalo nas je oziroma nas bo 5 od približno 25 prijavljenih.
               Če prav razumem, je to manj kot 8 % celotnega zbora, kljub temu da verjetno to ni med
               manj pomembnimi tematikami in kljub temu da vsebinski del razprave, ki se je odvil,
               govori o tem, da imamo o čem razpravljati in da je kaj za povedati; pa bodisi gre za
               to, kar je govoril gospod Božič, ki je povedal, da obstaja veliko vprašanje, ali je
               možno zakon izvajati na tak način, da ne bi prihajalo do davčnih zlorab, bodisi če
               govorimo o tem, kar pravi kolegica Bratušek, da je na tem mestu treba povedati, kaj
               in kako zakon narediti boljši, če ocenjujemo, da v tej točki ni primeren za nadaljnjo
               obravnavo. Ampak dobro, tako se je pač razvil ta ponedeljek. Po navadi so ponedeljki
               taki. Tisto, ker je za Socialne demokrate ključno, res je, ostaja še en dan. Kot ste
               razbrali skozi stališče, smo si vzeli pravico, da do glasovanja o tem tudi
               razmišljamo. Mi smo v stališču povedali, da sta za nas vsebinsko v tej točki
               problematični dve stvari, in sicer vprašanje, kako se sploh obravnava ta razdeljeni
               dobiček, in vprašanje, kako se to deli. Po obstoječem predlogu novele, kar je za nas
               v tej točki nesprejemljivo, se namreč zgodi to, če imamo 10 enot dobička in 10
               zaposlenih, bi lahko razdelili vsakemu eno enoto; zgodi pa se to, da v odvisnosti od
               tega, koliko zaposleni na delovnem mestu že prejme plače, dobi sorazmerno s tem tudi
               ustrezen del dobička. To pomeni, da bodo tisti, ki imajo najnižje plače, prejeli tudi
               sorazmerno najmanjši delež tega dobička.</p>
               <p>To je eno izmed vprašanj, ki bi se mu morali posvetiti in na katerega bi morali
               odgovarjati in o katerem bi bilo vredno razpravljati. Ne trdim, da je najboljša
               rešitev obrnjena, se pravi da bi tisti z najvišjimi plačami dobili nižji delež
               dobička, pa tisti z najnižjimi morda višjega; pa bi skozi to poskušali doseči neko
               solidarnost, neko socialno kohezijo. Morda bi bila še najbolj pravična rešitev ta, da
               bi vsi dobili enak kos. Ampak to so vsebinske stvari, o katerih bi danes veljalo
               tukaj razpravljati. Tudi o tem, kako je novela sprejemljiva za gospodarstvo, za
               lastnike kapitala, za gospodarske družbe. Moram iskreno priznati, da pogrešam tukaj
               mnenje reprezentativnih zbornic, ki bi verjetno imele kaj povedati. Težko se je
               pogovarjati o tako pomembni stvari, če nihče ne želi govoriti oziroma če nihče ne
               govori o alternativah. Socialni demokrati smo že v letu 2010, če se prav spomnim,
               predlagali zakon, takrat z idejo, da mora biti delitev dobička med zaposlene obvezna.
               Sam sem še vedno in mislim, da tudi večina naše poslanske skupine, najbolj naklonjen
               tej rešitvi. Ampak politična realnost je takšna in verjamem, da tudi realnost v
               gospodarstvu, v družbi, da je manj verjetno, da bi lahko sprejeli tak predlog, zato
               je ključno vprašanje, kakšen je potem naslednji alternativni. En od teh je ta, ki ga
               danes predstavlja kolegica Bratušek. Za nas v več točkah pomanjkljiv in tak, da mu v
               tej obliki glasu podpore ne moremo dati; ni pa nemogoče, da se izboljša.</p>
               <p>Pridružil se bom morda pogledu tistih, ki se danes upravičeno sprašujejo tudi, kje je
               stališče vlade do tega vprašanja. Tudi sam bi želel videti malenkost bolj utirjeno
               razpravo, pa ne samo od ministra za gospodarstvo, ker je ta zakon bistveno širši po
               svojih učinkih in po svojem vsebinskem okviru. Zato na nek način prošnja
               predlagateljici oziroma gospe Bratušek v imenu predlagatelja za opredelitev do
               pomislekov, ki jih imamo v Poslanski skupini Socialnih demokratov, izhajajoč iz
               predstavitve stališča poslanske skupine. In na drugi strani vendar morda vsaj
               pričakovanje, da ob zaključku tudi minister pove besedo ali dve <stage type="inaudible">/ izklop
               mikrofona/</stage></p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Zdravko Počivalšek, minister za gospodarski razvoj in tehnologijo,
               izvolite.</p>
            </sp>
            <sp who="SDZ7:PočivalšekZdravko">
               <speaker>ZDRAVKO POČIVALŠEK:</speaker>
               <p>Hvala, predsedujoči. Poslanke in poslanci, spoštovana predlagateljica!</p>
               <p>Vseskozi sem poslušal kritiko, skratka, da nikoli ne prisluhnemo vašemu predlogu.
               Sami veste, da je naše ministrstvo en vaš predlog že sprejelo, smo ga dogovorili in
               spravili skozi, čeprav je bil to predlog ali ena od zadev, ki je bila del mojega
               programa ob nastopu ministrstva. Znamo prisluhniti tudi predlogom opozicije. Gre za
               predlog o ponovni vzpostavitvi Slovenske turistične organizacije. Naj se vrnem zdaj
               na temo, o kateri danes razpravljamo. Vsi se zavedamo, da je gospodarstvo tisti
               motor, ki nas poganja; znotraj tega izvozno usmerjeno gospodarstvo. Naša naloga na
               Ministrstvu za gospodarstvo je predvsem v tem, da temu motorju omogočimo boljše
               konkurenčne pogoje, s katerimi bo lahko uspešno delalo na predvsem tujih trgih, ker
               smo rekli, da smo na tem polju uspešni.</p>
               <p>Na tem področju so tri glavne naloge, s katerimi se mi na ministrstvu ukvarjamo, to
               je zmanjšanje administrativnih ovir, fleksibilna delovnopravna zakonodaja v smeri več
               pogodb za nedoločen čas in tretja, o kateri danes govorimo ali pa o čemer govori vaš
               predlog, vsaj jaz to tako razumem, je strošek delovne sile, kjer ugotavljamo, da smo
               konkurenčni v nižjih plačilnih razredih; težave pa imamo v zgornjem delu. In kot del
               te reforme je naše ministrstvo že na začetku leta pristopilo k pripravi zakona,
               takrat je bil to predlog zakona o nagrajevanju uspešnosti delavcev iz dobička. Vendar
               ker smo želeli razširiti spekter nagrajenih ne samo na podjetja, ampak tudi na espeje
               in ostale, smo prišli do tega, da je pripravljen zakon o posebni davčni obravnavi
               nagrajevanja uspešnosti delavcev, ki pa ima en pogoj – pogoj, da ima pravni subjekt,
               ki želi ta zakon uveljaviti, dobiček. Znotraj tega ugotavljamo oziroma smo pripravili
               predlog, da se bo lahko delilo največ 20 % dobička, da gre za zgornjo omejitev, za
               katero upam jaz upam, da jo bomo še dodelali; 5 tisoč evrov, največ dve plači,
               oprostitev socialnih prispevkov, ob plačilu samo 50 % dohodnine. To so ključne zadeve
               tega predloga, ki je del te male davčne reforme. Zakaj del? Ker mora biti zaradi
               javnofinančne situacije vsak poseg v javno blagajno uravnotežen.</p>
               <p>Mi mislimo in tudi smatramo, da bo treba na segmentu olajšav, o katerih ste govorili,
               odteči in bomo tekli še en krog; vsebinsko pa je predlog tega zakona kratek, jasen in
               uporaben za razliko od zakona, ki ga zdaj imamo iz leta 2008, in pri katerem se z
               vsem strinjam z zadevami, ki ste jih o tem zakonu povedali. Jaz sem nezadovoljen z
               dinamiko, ki smo jo dosegli na tem področju, vendar jo opravičujem s tem, da moramo
               doseči uravnotežen javnofinančni pristop; tudi za ta zakon, ki bo pomenil en korak
               naprej in omogočil delodajalcem, da bodo uspešnejše delavce racionalneje nagradili;
               delavcem, ki so uspešni, pa prinesel tudi večje zadovoljstvo. Zato verjamem, da bo v
               okviru resda kratkega časa prišlo do tega, da bomo naredili še dodaten napor in ta
               zakon, za katerega verjamem, da ne potrebuje nekih nadgradenj, umestili v to
               uravnoteženo javnofinančno situacijo do te mere, da bo realiziran.</p>
               <p>Vprašali ste, kdaj. Verjamem, da bo narejen napor, da pridemo z realizacijo tega še v
               letošnjem letu, vendar se morate zavedati, da bomo to rešitev naredili le, če bodo
               tudi v gospodarstvu z njo zadovoljni. Na silo nekomu nekaj vsiljevati, kar ni v redu,
               ne bomo izvajali. Verjamem pa, da je zakon, še enkrat, plod skoraj celoletnih razprav
               z gospodarstvom, z vsemi njegovimi organizacijami, z velikimi in malimi subjekti. Kot
               sem rekel, je prešel v to obliko posebnega davčnega tretmaja zato, ker smo želeli
               razširiti število subjektov s podjetij tudi na espeje. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. 
                   V sklepnem delu vabim k besedi še mag. Alenko Bratušek. Izvolite. 
               
            </p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Najlepša hvala.</p>
               <p>Hvala tudi vam, minister. Sem že mislila, da bom morala reči tako, kot v eni lepi
               slovenski povesti – minister Zdravko pa nič. Pa ste povedali; vendar me to, kar ste
               povedal, ne navdaja z optimizmom. Verjamem, da imate veliko stikov s kolegi iz
               gospodarstva in da so vam tudi povedali pripombe na tako imenovano mini davčno
               reformo, ki jo jaz – in tudi predstavljena je bila tako – razumem kot paket. Se pravi
               – vse ali nič. Ne bo se dalo iztrgati iz konteksta 13. in 14. plače brez prispevkov,
               če povem po domače, kar vam lahko že zdaj povem, da absolutno podpiram. Bi pa
               apelirala, da še enkrat razmislite, ali je res smiselno v tem delu omejevati to samo
               na podjetja, ki izkazujejo dobiček. Strošek dela je strošek za podjetje in jim
               dobiček zmanjša. Mogoče to ni najbolj logično. Še enkrat pa povem, da je plačilo in
               tudi nagrajevanje za delo ena stvar, delitev dobička pa je druga stvar. In ne ukiniti
               tega, kar pozna praktično cel svet.</p>
               <p>Še enkrat, današnja razprava je pokazala, da se vsi strinjamo, da obstoječa rešitev
               ne deluje in da so spremembe potrebne. Jaz več kot to, da smo zakon pripravili, in da
               še enkrat apeliram na kolegice in kolege, da tudi to majhno spremembico, če ni
               sistemska, podprete v luči, da podjetjem damo možnost, ne obveze, ampak možnost, da
               delavcem plačajo več. Verjemite, da se bo to pozitivno poznalo tudi na gospodarski
               rasti. Na koncu pa že mislim, da res desetič – ne besede, ampak dejanja so tista, od
               česar bo v naši državi bolje. Od besed, od lepih besed ljudje na žalost ne morejo
               živeti. Do jutri še imate čas, da razmislite, ali je ta zakon res tako slab, tako
               negativen, da se ga v nadaljnjih obravnavah in na odboru ne da popraviti do te mere,
               da bi bil sprejemljiv tudi za vladajočo koalicijo. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Izčrpali smo predloge razpravljavcev. Želi še kdo razpravljati? <stage type="answer">(Ne.)</stage> Hvala lepa,
               potem zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje odločali jutri, 24. novembra, v okviru glasovanj.</p>
               <p>S tem prekinjam 36. točko dnevnega reda.</p>
               <p>Prekinjam tudi 13. sejo Državnega zbora, ki jo bomo nadaljevali jutri ob 9. uri.
               Hvala lepa.</p>
               <stage type="time">(SEJA JE BILA PREKINJENA 23. NOVEMBRA 2015 OB 18.27.)</stage>
            </sp>
         </div>
      </body>
   </text>
</TEI>