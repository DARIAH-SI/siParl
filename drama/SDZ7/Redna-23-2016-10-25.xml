<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-23-2016-10-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6DEA4D3FF7E43184C12580BC0033F946</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=6DEA4D3FF7E43184C12580BC0033F946</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-23-2016-10-25.DZ" n="23">
               <name>Redna</name>
               <date when="2016-10-25"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-23-2016-10-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 23. seje</stage>
            <stage type="chairman">Sejo so vodili predsednik Državnega zbora dr. Milan Brglez in podpredsednika
            Primož Hainz ter Matjaž Nemec.</stage>
            <stage type="time">Seja se je začela ob 10. uri.</stage>


            <sp xml:id="SDZ7-Redna-23-2016-10-25.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 23. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Violeta Tomić, dr. Mirjam Bon Klanjšček, gospa Jelka Godec, gospa Vlasta Počkaj
               od 18. ure, dr. Simona Kustec Lipicer od 10. do 12. ure, gospa Erika Dekleva, gospod
               Andrej Čuš, dr. Laszlo Göncz od 17. ure, gospod Franc Laj, dr. Bojan Dobovšek od 17.
               ure, gospod Marijan Pojbič, gospod Franc Breznik, gospod Marko Ferluga od 18. ure,
               gospod Marjan Dolinšek od 18. ure in dr. Franc Trček od 15. ure. Vse prisotne lepo
               pozdravljam.</p>
               <p>Preden preidemo na obravnavo 4. točke dnevnega reda, vabim predsednika Državnega
               zbora dr. Milana Brgleza, da nagovori Državni zbor. Izvolite.</p>
            </sp>
            <sp xml:id="SDZ7-Redna-23-2016-10-25.sp2">

               <speaker>DR. MILAN BRGLEZ (PS SMC):</speaker>

               <p>Spoštovane poslanke in poslanci, spoštovani predstavniki Zveze veteranov vojne za
               Slovenijo in Združenja Sever, gospe in gospodje!</p>
               <p>Ponosen sem in v čast si štejem, da vas lahko nagovorim ob prazniku naše domovine,
               dnevu suverenosti. Ta praznik predstavlja vrh obeležitev nastanka slovenske države.
               Gre za nekakšen praznični Triglav, kjer en krak predstavlja plebiscit in odločitev za
               samostojno Slovenijo, drugi razglasitev samostojne države, vrh, ki povezuje oba
               kraka, pa predstavlja prav današnji praznik, dan suverenosti. Gre za dan, ko je s
               slovenskega ozemlja odšel zadnji vojak Jugoslovanske ljudske armade in je Slovenija
               lahko zadihala svobodo in demokracijo.</p>
               <p>A odhod tujih vojakov z naše zemlje ni bil enostaven, kot se danes morda zdi, ampak
               je zahteval trdo delo, predvsem pa veliko življenjske energije, ki smo jo takrat
               premogli. Tu gre zahvala predvsem vsem vojakom in policistom, ki so našo samostojnost
               izborili, kot tudi vsem tistim, ki so skrbeli, da je tuja vojska z naše zemlje odšla
               brez enega samega strela, brez ene same rane. Četudi se nam zdi to danes samoumevno,
               takrat temu ni bilo tako. Skrbno in natančno je bilo treba pripraviti vse načrte za
               odhod Jugoslovanske ljudske armade, možne odklone, predvsem pa vse bolj ali manj
               verjetne scenarije. Vse s ciljem obvarovanja slovenske samostojnosti in državnosti.
               In zastavljeno smo dosegli 25. oktobra 1991. Slovenija je bila svobodna! Njena
               resnično samostojna pot se je lahko začela. Ta pot ni bila lahka, predvsem pa ni bila
               ravna. Mnogo je bilo križpotij, kjer smo morda za trenutek zavili v napačno smer,
               mnogo je bilo napak, ki jih ne bi smeli storiti, a smo jih. A ne glede na vse, bili
               smo na svojem in s svojo državo smo se morali naučiti upravljati. Seveda naloga tudi
               danes ni lahka in je izjemno odgovorna, a je hkrati tudi edinstvena. Ni namreč
               lepšega, ni večje časti kot služiti domovini.</p>
               <p>To velja tudi danes, petindvajset let pozneje. Ne glede na to, da smo Evropski uniji
               predali izvrševanje določenega dela svojih suverenih pravic, je naša država še vedno
               suverena in samostojna. To seveda ne pomeni, da se ne povezuje z drugimi akterji v
               mednarodni skupnosti, pomeni pa, da se mora povezovati na temelju suverene
               enakosti.</p>
               <p>Republika Slovenija je kot suverena država soodgovorna za skupno evropsko domovino.
               In tu moramo narediti več. Mnogo več. Našo suverenost lahko namreč v polnosti
               udejanjamo zgolj v sodelovanju z drugimi. Zato je prav, da Republika Slovenija v teh
               težkih in prelomnih časih zanjo in za Evropo naredi karseda največ, da bi bila
               Evropska unija mati in ne mačeha vsem svojim državljankam in državljanom. Gre za
               vprašanje odgovornosti, soodgovornosti in solidarnosti, predvsem pa za udejanjanje
               naše suverene volje, to je tiste volje, s katero smo si državo priborili in s katero
               smo jo ubranili.</p>
               <p>Spoštovani gospe in gospodje, ko je poslanski kolega iz Stranke modernega centra
               gospod Marjan Dolinšek predlagal, da bi uvedli nov državni praznik, je v svojem
               pojasnilu zapisal, da ta praznik ne bi smel predstavljati samo dneva odhoda zadnjega
               vojaka Jugoslovanske ljudske armade, ampak tudi dan, ko smo bili enotni, ponosni in
               samozavestni. In prav je imel. S prevelikim zadovoljstvom in prepogosto se v
               Sloveniji delimo na te in one, pozabljamo pa, da smo bili v obdobju od osamosvojitve
               do mednarodnega priznanja enotni in ponosni. Enotni, ker smo vedeli, da se borimo za
               svoje in svoj prav, ponosni, ker smo se zavedali, kaj smo v pičlih nekaj mesecih
               dosegli.</p>
               <p>Zato, spoštovani gospe in gospodje, dvignimo danes zvečer, ko bo uradno praznovanje
               našega praznika dneva suverenosti, čaše v spomin na našo enotnost in se odločimo, da
               te čase povrnemo. Suverena in samostojna Slovenija je domovina nas vseh in vsak je
               njen otrok.</p>
               <p>Vse najboljše, Slovenija! <stage xml:id="SDZ7-Redna-23-2016-10-25.stage4">/ aplavz/</stage></p>
            </sp>
            <sp xml:id="SDZ7-Redna-23-2016-10-25.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospod predsednik.</p>
               <p>Prehajamo na <title xml:id="SDZ7-Redna-23-2016-10-25.title1">4. TOČKO DNEVNEGA REDA, TO JE NA TRETJO OBRAVNAVO PREDLOGA ZAKONA O
                  DIMNIKARSKIH STORITVAH V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dodatno obrazložitev
               predloga zakona dajem besedo predstavnici Vlade gospe Ireni Majcen, ministrici za
               okolje in prostor.</p>
            </sp>
            <sp xml:id="SDZ7-Redna-23-2016-10-25.sp4">

               <speaker>IRENA MAJCEN:</speaker>

               <p>Spoštovani predsedujoči gospod Primož Hainz, spoštovane poslanke, spoštovani
               poslanci!</p>
               <p>Veseli me, da nadaljujemo z obravnavo Predloga zakona o dimnikarskih storitvah, ki bo
               prinesla potrebne spremembe na področju izvajanja dimnikarskih storitev ter
               omogočila, da bo ta dejavnost zaradi zaščite interesov državljanov ostala v delu
               regulirana. Vemo, da je Zakon o varstvu okolja 1F določil, da se izvajanje
               dimnikarskih storitev na koncesioniran način ohranja zgolj do 31. 12. 2015, ko se je
               prenehalo izvajati kot obvezna državna gospodarska javna služba, kar je pomenilo, da
               bi bilo brez ureditve sistema te storitve prepustiti treba trgu. S sprejetjem Zakona
               o varstvu okolja 1H se je izvajanje dimnikarskih storitev na dosedanji način
               podaljšalo za obdobje do konca letošnjega leta. Mnenje ministrstva je, da zaradi
               zagotovitve ciljev, kot so: varstvo okolja, varstvo zdravja in premoženja, požarna
               varnost in energetska učinkovitost malih kurilnih naprav izvajanja dimnikarskih
               storitev ne moremo prepustiti trgu, temveč da je tudi v prihodnje potrebna regulacija
               tega področja. Verjamemo, da je uporabniku treba omogočiti izbiro dimnikarske družbe.
               Tako lani kot letos smo opozarjali, da so mnenja o tem, kakšna sistemska rešitev je
               najbolj primerna za doseganje ciljev na področju energetske učinkovitosti,
               izboljšanja kakovosti zraka ter varovanja zdravja in premoženja deljena oziroma celo
               na dveh zelo nasprotujočih si poljih. Čeprav tudi zadnje razprave kažejo na
               različnost mnenj, pa me vendarle veseli, da se je močno okrepilo zavedanje, da je
               predlog licenčnega sistema, ki smo ga predlagali v Zakonu o dimnikarskih storitvah,
               najbližje temu, kar predstavlja sprejemljivo rešitev za vse strani.</p>
               <p>V nadaljevanju želim ponovno poudariti prednosti, ki jih prinaša predlagana ureditev.
               Najpomembnejša novost je za uporabnike dimnikarskih storitev, ki bodo imeli možnost
               izbire dimnikarske družbe z vsemi koristmi, ki jih konkurenčni trg za njih prinaša.
               Pri tem mislim predvsem na uporabniku prijaznejšo izvajanje storitev ter cenovno
               konkurenčnost, saj bodo določene najvišje dovoljene cene storitev.</p>
               <p>Licenco bodo dimnikarju podeljevale in morebiti po potrebi seveda odvzemale upravne
               enote. Licenca ne bo krajevno omejena, veljala bo za celotno področje Republike
               Slovenije in ne bo časovno omejena.</p>
               <p>Za učinkovito delovanje novega sistema pa bo treba okrepiti nadzor nad izvajanjem
               zakona, kar nameravamo storiti predvsem na podlagi nadgradnje dimnikarske evidence
               ter krepitve nadzora s strani Inšpektorata za okolje ter izvajanja nadzora s strani
               drugih pristojnih inšpekcijskih služb. Predlagani sistem pomeni bistveno zmanjšanje
               administrativnega bremena. Nov, prožnejši licenčni sistem bo omogočil administraciji,
               da se bolj kot na ukvarjanje s podeljevanjem koncesij osredotoči na dvig ravni
               izvajanja storitev.</p>
               <p>Na Ministrstvu za okolje in prostor verjamemo, da se bo predlagan sistem opravljanja
               dimnikarskih storitev izkazal za učinkovitega in da bodo tako uporabniki kot
               izvajalci zadovoljni z rešitvami, ki jih prinaša. Hvala.</p>
            </sp>
            <sp xml:id="SDZ7-Redna-23-2016-10-25.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Iva Dimic bo prestavila stališče
               Poslanske skupine Nove Slovenije – krščanskih demokratov. Izvolite.</p>
            </sp>
            <sp xml:id="SDZ7-Redna-23-2016-10-25.sp6">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovana ministrica, poslanke in poslanci!</p>
               <p>Predlog zakona o dimnikarskih storitvah na novo ureja področje dimnikarstva. Vlada s
               prenovitvijo pravne ureditve hiti, saj obstoječa zakonodaja velja le do konca
               letošnjega leta. Če nov zakon do takrat ne bi bil sprejet, bi dimnikarstvo postalo
               popolnoma neurejeno področje. Vlada je s predlogom zakona želela v ureditev prinesti
               tudi nekaj sprememb, ki smo jih v Novi Sloveniji ocenili kot pozitivne. Kot eno izmed
               njih naj najprej izpostavim možnost uporabnikov, da dimnikarje izberejo sami, ne
               glede na kraj. Dimnikarska licenca, ki bi jo v skladu s predlogom zakona izdale
               upravne enote, bi namreč veljala za področje celotne države. Ta predstavlja korak k
               odpiranju konkurence, kar krščanski demokrati pozdravljamo. Državljani morajo imeti
               možnost, da sami izberejo, kateri dimnikar bo skrbel za njihovo napravo.</p>
               <p>Če je dimnikar od uporabnikov oddaljen dlje kot 25 kilometrov, je po predlogu zakona
               predvidena tudi možnost plačila potnih stroškov, ki pa jih dimnikar lahko tudi ne
               zaračuna, če si s tem želi obdržati konkurenčnejši položaj. V zvezi s tem se
               postavlja vprašanje nesorazmerno slabšega položaja oseb s prebivališčem, ki je od
               dimnikarja oddaljeno več kot 25 kilometrov.</p>
               <p>V skladu s predlogom zakona Vlada ob upoštevanju cen v dejavnostih s podobno ravnijo
               strokovne izobrazbe določi maksimirano ceno na časovno enoto, minister pa določi
               časovni normativ za posamezne dimnikarske storitve. Vlada maksimirano ceno v predlogu
               utemeljuje z dejstvom, da je storitev za uporabnika obvezna, kar naj bi močno poseglo
               v sistem trga. Glede na to, da predlog zakona prinaša prenehanje statusa gospodarske
               javne službe in liberalizacijo dimnikarskih storitev, je vprašljiva utemeljenost
               omejevanja cen, saj te v odprti konkurenci praviloma določa trg. Če bodo cene
               previsoke, se bo posledično povečala tudi ponudba dimnikarskih storitev in
               konkurenca.</p>
               <p>Naj spomnimo, da je Zakonodajno-pravna služba Državnega zbora v fazi sprejemanja
               zakona imela določene pomisleke. Po mnenju Zakonodajno-pravne službe je predlagana
               zakonska ureditev deloma nejasna in neusklajena ter odstopa od pravno-sistemske
               ureditve. S predvidenimi omejitvami gospodarske dejavnosti v tržnem sistemu in posegi
               v avtonomijo pogodbenih strank posega v svobodno gospodarsko pobudo, ki jo zagotavlja
               74. člen Ustave, in v splošno svobodo urejanja obligacijskih razmerij, ki izhaja iz
               35. člena Ustave. Po mnenju Zakonodajno-pravne službe tudi predlagani amandmaji vseh
               pomislekov ne odpravljajo, zato v Novi Sloveniji opozarjamo na verjetnost, da bo
               zakon v prihodnosti na Ustavnem sodišču spoznan za neskladnega z ustavo.</p>
               <p>V Novi Sloveniji smo v postopku sprejemanja zakona že opozorili na morebiten konflikt
               interesov izvajalcev kot pomanjkljivost predloga zakona. Da ta pomislek ni bil v
               celoti odpravljen, še vedno opozarja tudi Obrtno-podjetniška zbornica Slovenije.</p>
               <p>V Novi Sloveniji Predloga zakona o dimnikarskih storitvah ne bomo podprli.</p>
            </sp>
            <sp xml:id="SDZ7-Redna-23-2016-10-25.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Bojan Dobovšek bo predstavil stališče Poslanske skupine nepovezanih poslancev.
               Izvolite.</p>
            </sp>
            <sp xml:id="SDZ7-Redna-23-2016-10-25.sp8">

               <speaker>DR. BOJAN DOBOVŠEK (PS NP):</speaker>

               <p>Hvala. Spoštovani!</p>
               <p>Pred nami je zakon o dimnikarskih storitvah, ki je značilen ravno v obratni smeri,
               kar koalicija očita opoziciji. Očitajo nam, da so naši predlogi zakonov nesistemski,
               neusklajeni s stroko in številne druge očitke.</p>
               <p>Kaj prinaša zakon? Prinaša veliko spremembo, prenos iz enega sistema v drug sistem,
               vendar ni narejenih analiz, na podlagi katerih je nov predlagani sistem licenciranja
               boljši. Ne vemo, kako se bo zakon sploh lahko izvajal v praksi. Ministrstvo ni
               dopuščalo stroki, da bi svoje pripombe in svoje predloge bolje uveljavljala.</p>
               <p>Kaj so največje pomanjkljivosti? Največje pomanjkljivosti so v zakonu že opozorjene s
               strani Zakonodajno-pravne službe. Zakon ni skladen tudi ne sam s sabo; veliko število
               amandmajev to še posebej izpostavlja. Celo več, pravna stroka opozarja, da so
               nekatere rešitve neustavne. Prav tako ni opredeljenih finančni posledic in stroka
               opozarja na to, da se zakon ne bo mogel izvajati tako, kot je predvideno.</p>
               <p>Kaj bi sam še posebej izpostavil? Izpostavljam varnostni vidik, od požarne varnosti
               do vsega ostalega, kajti gospodarske razmere silijo ljudi, da gredo na čim cenejše
               vire ogrevanja, s tem pa požarna varnost, ki je vedno bolj ogrožena … Na drugi strani
               pa zakon sili ljudi, da sami več aktivno storijo. Gre za tipičen primer, ko se
               obveznosti po zakonu prelaga na uporabnika. Ekološki vidik, kot zelo pomemben – CO2,
               strupeni plini, toplogredni plini –, ne vem, kako bomo s tem zakonom dosegli
               standarde Kjotskega protokola. In pa seveda, nerešeno vprašanje glede inšpekcijskih
               izvajanj. Sodobna tehnologija omogoča takšno in drugačno inšpekcijsko izvajanje, v
               tem zakonu to ni predvideno.</p>
               <p>Če zaključim. Kaj zakon prinaša? Prinaša neskladnost v zakonodaji, zakon ni skladen
               ne sam s sabo kot tudi ne z ostalo zakonodajo. Prinaša visoko stopnjo tveganja in
               zmanjšuje življenjske standarde ljudi, predvsem zaradi toplogrednih plinov in drugih
               škodljivih plinov. Vredno bi bilo razmisliti o predlogih stroke, da bi se uveljavil
               predlagani modificirani sistem, žal pa ga ministrstvo ni upoštevalo.</p>
               <p>Zato zakona ne moremo podpreti. Hvala.</p>
            </sp>
            <sp xml:id="SDZ7-Redna-23-2016-10-25.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojan Krajnc bo predstavil stališče Poslanske skupine Stranke modernega centra.
               Izvolite.</p>
            </sp>
            <sp xml:id="SDZ7-Redna-23-2016-10-25.sp10">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod podpredsednik. Spoštovani kolegice in kolegi, ministrica!</p>
               <p>Po trenutno veljavnem Zakonu o varstvu okolja, ki ureja področje dimnikarskih
               storitev, obstoječa koncesijska ureditev velja le še do 31. decembra 2016, ko se bo
               prenehala izvajati kot obvezna državna gospodarska javna služba. Zato je bilo treba
               poiskati takšno rešitev, ki bo uporabnikom in izvajalcem dimnikarskih storitev
               omogočila čim lažji prehod iz stare v novo ureditev, hkrati pa bo zagotavljala
               varovanje javnega interesa, varstvo okolja, varovanje zdravja, požarno varnost in
               energetsko učinkovitost. Prepričan sem, da nam je s pričujočim Predlogom zakona o
               dimnikarskih storitvah to tudi uspelo.</p>
               <p>V javnosti sta se glede ureditve področja dimnikarskih storitev sicer vzpostavila dva
               diametralno nasprotna pola. Eden, ki zagovarja popolno liberalizacijo in mu zaradi
               varovanja že omenjenega javnega interesa nismo mogli ustreči, in drugi, ki zagovarja
               obstoječo koncesijsko ureditev, katere veljavnost pa se kot rečeno izteka. Pogosto je
               bila v razpravah omenjena anketa zadovoljstva uporabnikov dimnikarskih storitev, po
               kateri je bilo 84 % uporabnikov zadovoljnih, 16 % pa nezadovoljnih. Nova ureditev
               tako omogoča nezadovoljnim uporabnikom izbiro drugega izvajalca dimnikarskih
               storitev. Zadovoljnim uporabnikom pa ni treba storiti ničesar, če želijo obdržati
               sedanjega izvajalca, seveda pa lahko tudi oni izberejo drugega izvajalca, če želijo.
               Predlog zakona tako pomeni najboljši možni kompromis med omenjenima dva poloma.</p>
               <p>Pred Ministrstvom za okolje in prostor so sicer številni izzivi, da bo izvajanje
               zakona učinkovito. Najpomembnejša sta gotovo sprejem podzakonskih aktov in nadzor nad
               izvajanjem zakona. Na začetku leta 2017 mora Ministrstvo za okolje in prostor tudi
               objaviti evidenco izvajalcev dimnikarskih storitev, ki imajo veljavno licenco. Od
               takrat naprej do 30. junija 2017 bo možno izbrati izvajalca dimnikarskih storitev za
               obdobje naslednjih 12 mesecev. Tudi vsakokratnega novega izvajalca dimnikarskih
               storitev bo možno izbrati do 30. junija tekočega leta za naslednjih 12 mesecev. Cilja
               zakona sta predvsem možnost izbire izvajalca dimnikarskih storitev in zdrava
               konkurenca na trgu, ki naj zviša nivo kakovosti opravljanja dimnikarskih storitev ter
               varovanja javnega interesa varstva okolja, varovanja zdravja, požarne varnosti in
               energetske učinkovitosti.</p>
               <p>Zaradi vsega navedenega bomo v Poslanski skupini Stranke modernega centra Predlog
               zakona o dimnikarskih storitvah ponovno podprli. Hvala.</p>
            </sp>
            <sp xml:id="SDZ7-Redna-23-2016-10-25.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp xml:id="SDZ7-Redna-23-2016-10-25.sp12">

               <speaker>TOMAŽ LISEC (PS SDS):</speaker>

               <p>Hvala, podpredsednik, za dano besedo. Spoštovana ministrica s sodelavko, kolegi in
               kolegice, lep pozdrav!</p>
               <p>Sedanji sistem je na področju dimnikarstva tako po mnenju stroke kot tudi uporabnikov
               treba prenoviti. Treba ga je postaviti na nove temelje, ohraniti zdravo jedro sedanje
               sistemske ureditve in ga izboljšati, tako kot sta ga na primer izboljšali vedno nam
               primerljivi državi Avstrija in Nemčija, ki sta ravno tako usklajevali zakon z
               Evropsko komisijo.</p>
               <p>Sam sem v parlamentu že od leta 2005, ko smo se na enem izmed prvih sestankov
               spraševali, ali so rešitve, ki jih je zadnji dan s spremembo zakona pripravil tedanji
               predsednik Vlade gospod Anton Rop, in ko je bil dva dni pred sprejetjem zakona
               sprejet že pravilnik, ki je natančno določal ta sistem, kot ga imamo danes, torej
               sistem koncesij, ali je pravilen ali ni pravilen, ali že takrat iti na neki sistem
               tako imenovanih licenc ali pa nazaj vrniti občinam področje dimnikarstva. Ampak
               karkoli že je, izkušnje kažejo, da so bili določeni napredki na področju dimnikarstva
               od leta 2005 do 2016, ampak danes smo leta 2016 in pred nami je konec koncesijskega
               obdobja. Sedaj imamo pred nami sistem, ki mu ministrstvo pravi licenčni sistem, mi pa
               pravimo, da ne gre ne za ptiča in ne za miš. Kajti lepo se sliši licence, ampak
               dovolite mi, da v nadaljevanju predstavim razloge, zakaj predloga zakona v Poslanski
               skupini SDS ne bomo podprli. Menimo, da gre le za lepotne popravke, ki pa bodo – vsaj
               glede na to, kar je zapisano v zakonu, predvsem pa na to, kakšne so informacije tako
               s strani stroke na eni strani kot s strani civilnih iniciativ, torej uporabnikov na
               drugi strani – prinesle še slabše rezultate v bodoče, tako za področje okolja,
               predvsem pa za področje zdravja ljudi.</p>
               <p>Koncesijski sistem, kot ga imamo, ni popoln. Ima mnogo nepravilnosti, ampak v
               Poslanski skupini SDS smo prepričani, da bomo čez kakšno leto ali dve ugotavljali, da
               je kljub vsemu bil ta sistem boljši kot predlog zakona, ki ga boste danes koalicijski
               poslanci potrdili. Da je sistem potreben spremembe, seveda ugotavlja tudi Računsko
               sodišče. Njihove ugotovitve so zelo eksplicitne in natančne – dati slabe
               koncesionarje na stran in pridobiti kakšnega novega koncesionarja. Imamo dve njihovi
               obsežni poročili, kaj vse je narobe, kaj vse bi se moralo storiti in kdo bi moral vse
               storiti in kdo se ne bi več smel ukvarjati s področjem dimnikarstva. A glej ga
               zlomka, ravno tisti največji dolžniki poročila Računskega sodišča so glavni
               iniciatorji sistema, ki ga boste danes sprejeli. Vse v smislu, da se še bolj zamegli
               področje dimnikarske službe. V poslanski skupini še enkrat ponavljamo, ministrstvo za
               okolje in prostor je del problema in ne del rešitve pri urejanju dimnikarske službe.
               Predlog zakona ni pripravljen na strokovnih podlagah in utemeljitvah, zaradi česar v
               primeru sprejetja predloga zakona ne bodo doseženi cilji, ki so v uvodu zakona
               predstavljeni. Na izvajanje tega zakona nenazadnje niso pripravljeni niti uporabniki,
               še manj pa izvajalci in najmanj država, ki ima ključno vlogo pri vzpostavitvi novega
               sistema. Poudariti je treba, da tudi kljub obljubam in sklepom … Eni pravijo, da je
               bila ustanovljena delovna skupina, drugi pravijo, da ni bila ustanovljena, da niso
               sodelovali tako uporabniki, torej civilne iniciative kot na drugi strani predstavniki
               gospodarske in obrtne zbornice, ki se jih ta zakon dotika. Zato tudi ni čudno, da je
               Zakonodajno-pravna služba raztrgala zakon, ki je prišel v Državni zbor. In tudi vse
               te redakcijske poprave, ki so letele tako s strani ministrstva in s strani
               koalicijskih poslanskih skupin, ne naredijo uvodne slabe slike nič kaj boljše. Še
               vedno zakonu nasprotujejo tako obrtna kot gospodarska zbornica in nenazadnje tudi
               uporabniki. Citiram enega izmed dopisov civilnih iniciativ, ki sem ga dobil v tem
               tednu: "Glavni cilj tega zakona je podražitev dimnikarskih uslug in disciplinirati
               lastnike malih kurilnih naprav. Na dimnikarje se bodo prisesale tudi upravne enote."
               Sam sicer se ne strinjam, da se bodo prisesale upravne enote na ta zakon, ampak jih
               bo ministrstvo prek zakonskih določb prisililo, da bodo delale nekaj, za kar zagotovo
               niso ne pristojne, še manj pa usposobljene. In seveda se bodo tako kot pod zakonskimi
               predlogi te vlade zraven prisesali še določeni promotorji dodatnega izobraževanja in
               periodičnega preizkusa znanja, ki želijo iz dimnikarjev narediti očitno neke uradnike
               v belih haljah. Ob tem pa je ključno, da se bo bistveno zmanjšala kakovost
               dimnikarskih storitev in povečala možnost zlorab, ampak očitno to za Vlado ni
               pomembno.</p>
               <p>Ugotavljamo, da so tudi v tem tretjem branju nekatere rešitve neustrezne; niti ni
               možno ugotoviti, kako se bodo uporabljale po 1. juliju 2016 ali če želite tudi s 1.
               1. 2018, ko je najdaljše prehodno obdobje. Ampak Vlada je zgrešila že v osnovi. Ni
               primerjalne analize, na koncu pa bodo podzakonski akti, ki bodo še tisto, kar je
               dobro v tem predlogu zakona, izmaličili. Kajti vsi vemo, ko uradniki na posameznih
               ministrstvih dobijo svoj vrtiček, si ga z lahkoto prilastijo. Ampak na koncu,
               spoštovane, spoštovani, bodo k vam v poslanske pisarne prihajali ljudje, ki bodo
               zgroženi na tem, kar ste sprejeli. In še enkrat, tudi če je kaj dobrega v tem zakonu,
               bodite prepričani, da s podzakonskimi akti se bo naredilo tako kot se je tudi na
               področju dimnikarstva že v preteklosti. izmaličil se je ta namen zakona.</p>
               <p>Skratka, če se vrnem nazaj k upravnim enotam. Zanima me, kako lahko ministrstvo
               zagotovi, da so ljudje na upravnih enotah usposobljeni tako fizično, materialno,
               predvsem pa strokovno, da bodo opravili ljudje tisti posel, ki jim ga to ministrstvo
               s tem zakonom nalaga? Ta zakon ne prinaša skoraj nič dobrega. Ministrstvo se bo
               hvalilo, imeli bomo prosti trg, ki pa bo na drugi strani še vedno obvezna javna,
               državna gospodarska služba. Če vprašate vsakega solidnega ekonomista, kako lahko v en
               stavek stlačimo besedni zvezi prosti trg in pa obvezna javna, državna gospodarska
               služba, bo rekel, da to ne gre. Ampak tudi tu je očitno našlo Ministrstvo za okolje
               in prostor nek unikum, ki pa, vam zagotavljam, ne bo zaživel v praksi.</p>
               <p>Še več, prišlo bo do neenakosti pri dostopnosti do storitev za uporabnike, ki živijo
               v odročnih krajih. Še en zakon, kjer država privilegira tiste ljudi, ki živijo v
               centrih, in deprivilegira ljudi, ki živijo izven centrov odločanja, centrov moči in
               centrov delovanja. Zakaj? Poglejte zakonske določbe, ki govorijo o možnosti izbire
               dimnikarja. Ampak če boste želeli izbrati dimnikarja, ki bo od vas oddaljen več kot
               25 kilometrov, mu boste morali za vsak kilometer plačati 0,25 evrov potnih stroškov.
               Pa me zanima, kateri Janez iz Štajerske si bo izbral dimnikarja iz Gorenjske,
               Dolenjske, Primorske, če bo za to moral plačati na primer za 10 kilometrov 2,5 evrov
               več ali na primer za 100 kilometrov 25 evrov več za prosto izbiro dimnikarja? Nihče
               ne bo izbral drugega dimnikarja, spoštovani in spoštovane. Ampak, kot rečeno, tisti
               ljudje s podeželja bodo primorani plačati potne stroške. Že v občini, iz katere sam
               prihajam, imamo iz centra občine, torej tudi tam, kjer je eno izmed dimnikarskih
               podjetij, pa do nekih odročnih krajev več kot 25 kilometrov, drugega pa ni niti blizu
               in bo avtomatsko primoran plačati potne stroške.</p>
               <p>Še več, ko pa na drugi strani govorimo o nadzoru, ministrstvo za nadzor predvideva 8
               do 10 inšpektorjev, kar le pomeni nadaljevanje neobvladovanja te službe tudi v
               bodoče. Ljudje se bodo lahko pritoževali, čez dve leti pa bodo dobili kakšen pildek
               kako zadeve ni mogoče rešiti. Predlog zakona tudi popolnoma nesprejemljivo določa, da
               naj bi obveznosti za uporabnike nastopile v roku pol leta od začetka uveljavitve
               zakona, torej s 1. 1. 2017. In če računamo pol leta, torej se bodo ljudje po tem, ko
               bodo razmišljali o dopustih, morali razmišljati izven dimnikarske kurilne sezone o
               tem, kakšnega dimnikarja izbrati. Kdo se bo od Slovencev in Slovenk junija ukvarjal s
               tem, kakšnega dimnikarja bo izbral? Nihče, vsi bodo razmišljali, kdaj, kam in kako na
               dopust. Seveda pa bo ministrstvo ob tem govorilo, kako moramo varovati naše okolje in
               ostale floskule.</p>
               <p>Jasno je razvidno, da želi Ministrstvo za okolje in prostor s takšnim predlogom
               zakona uničiti še tiste dobre izvajalce dimnikarske službe oziroma dimnikarskih
               storitev zaradi tega, ker zadaj na ta zakon pritiskajo tisti, ki so poleg pristojnega
               ministrstva del problema in ne del rešitve. Poglejte številke; v zadnjih petih letih
               smo skoraj popolnoma uničili dimnikarsko stroko. Samo poglejte, koliko je mojstrov v
               zadnjih 5 letih – manj kot pet, spoštovane in spoštovani. In potem govorite, kako
               boste z novim zakonom naredili dimnikarsko stroko in kako bo vse super na področju
               dimnikarstva. Kdo se bo ukvarjal z dimnikarskimi storitvami? Tistih nekaj podjetij,
               ki so glavni del problema in ne rešitve, ki zaposlujejo ljudi iz Romunije, Bolgarije
               z dvomljivimi diplomami, in tisti bodo tako imenovana stroka v bodoče.</p>
               <p>Skratka, dobili bomo le nek nov model, ki bo seveda piarovsko podprt, kako gre za nek
               prosti trg in naj bi ga tudi tisti, ki so malo bolj liberalno usmerjeni, podprli.
               Ampak vsi vemo, kakšna bo praksa. Kajti v bistvu gre za to, da bo na koncu še manjša
               izbira med dimnikarji, kajti veliko boljših ste uničili, slabi pa bodo s pomočjo
               uradnikov na Ministrstvu za okolje in prostor, kjer je velika večina ljudi s tega
               področja ista že od leta 2004, še naprej delali po svoje. Gre torej za neke licence,
               ki pa bodo obvezne. Cene bodo sicer maksimirane, ampak zaradi tega, kar v zakonu
               piše, cene ne bodo nič manjše, kot so zdaj bile, in torej zakon ne bo nič boljši.</p>
               <p>Dinamika pregledov, ki bi bila ena izmed ključnih potrebnih sprememb tega zakona, se
               ne spreminja. Če uporabniki ne bodo vestni, pa jih čakajo še višje kazni kot zdaj.
               Samo preberite kazenske določbe in prehodne in končne določbe. Če do 1. julija, kot
               že rečeno, ne bodo izbrali dimnikarja, bodo dobili po dopustih kazen s strani tistih
               inšpektorjev, ki naj bi delali.</p>
               <p>Skratka, sedanji predlog, ki naj bi ga danes dokončno podprli, ki naj bi bil tudi
               tržno naravnan, je teorija. Praksa pa bo pokazala ravno nasprotno. Pa da ne bo
               pomote, v SDS za razliko od kolega Kavčiča iz Poslanske skupine SMC, ki je še vedno
               lastnik dimnikarskega podjetja, a je bil pri sprejemanju tega zakona na žalost
               popolnoma tiho, nismo strokovnjaki na tem področju, ampak imamo kar nekaj stikov,
               tako z različnimi dimnikarskimi podjetji, dimnikarji, če želite, in na drugi strani
               tudi s civilnimi iniciativami. In tudi dobro sodelujemo z obrtno in gospodarsko
               zbornico, ampak to so ravno tisti, ki pravijo, da zakon ni dober. To so tisti, ki
               pravijo, da se pripravlja nek teren za tri, štiri ali pet posvečenih dimnikarskih
               družb, ki bodo ta sistem, ki ga imamo s temi koncesijami, še bolj monopolizirali.
               Toliko o licenčnem sistemu na področju dimnikarskih storitev.</p>
               <p>V SDS ne bomo podprli zakona, ki ga zelo verjetno čaka ustavna presoja, ker je sistem
               ravno takšen, kot vi ne želite, ker je nesistemski, je netransparenten in ima ogromno
               pravne praznine. Hvala.</p>
            </sp>
            <sp xml:id="SDZ7-Redna-23-2016-10-25.sp13">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ7-Redna-23-2016-10-25.sp14">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoči. Spoštovana ministrica s sodelavko, spoštovane kolegice
               in kolegi!</p>
               <p>Po večmesečnih, lahko rečem tudi večletnih usklajevanjih se bliža sprejem Zakona o
               dimnikarskih storitvah. Končna verzija zakona je po oceni naše poslanske skupine
               precej izboljšana, kajti ministrstvo je poskušalo najti čim boljše rešitve, tako za
               uporabnike dimnikarskih storitev kot tudi za dimnikarje. Pripraviti pa je bilo treba
               takšne rešitve, ki bodo še vedno zagotavljale obvezne preglede kurilnih naprav in
               dimnikov z namenom varovanja pred požari, varovanja okolja in predvsem varovanja
               zdravja in življenja. Glede na odziva dela zainteresirane javnosti po drugi obravnavi
               predloga zakona je moč sklepati, da gre zakon, ki verjetno nikoli ne bo pogodu vsem.
               V naši poslanski skupini pa smo s predlogom zakona večinoma zadovoljni, saj gre za
               sprejemljiv kompromis med obvezno javno gospodarsko službo in tržno ureditvijo
               dimnikarskega področja. Dejstvo je, da je bilo na področju ureditve dimnikarstva
               treba sprejeti določene spremembe. Na pristojno ministrstvo je namreč prihajalo
               precejšnje število pritožb, kajti mnogi uporabniki dimnikarskih storitev niso bili
               zadovoljni s svojim koncesionarjem, zamenjati pa ga niso mogli. Zato bo takšnim
               uporabnikom zagotovo všeč predlagana rešitev, da si lahko vsakdo izbere svojega
               dimnikarja ne glede na kraj, v katerem se nahaja kurilna naprava, katere lastnik je.
               Zakon prinaša rešitev tudi za tiste, ki do postavljenega roka ne bodo izbrali svojega
               dimnikarja, ker na primer nimajo dostopa do spleta, kjer bo seznam dimnikarjev
               objavljen, ali preprosto nočejo storiti tega koraka izbire. Za takšne primere zakon
               prinaša rešitev, da bo zadnji koncesionar ostal kot izbrani dimnikar, seveda pod
               pogojem, da bo izpolnjeval zakonske pogoje, da še naprej opravlja to dejavnost.
               Hkrati pa zakon prinaša tudi zaščito za dimnikarje v tem smislu, da uporabnik ne bo
               mogel vsak mesec menjati izbranega dimnikarja in na ta način celo izigravati sistem.
               Uporabnik bo moral namreč z izbranim dimnikarjem ostati vsaj eno leto. Kot smo
               povedali že v prvih dveh obravnavah predloga zakona, v naši poslanski skupini menimo,
               da so licence za dimnikarje boljše kot koncesije, saj ne bodo krajevno omejene, torej
               bodo veljale za celotno območje države. Prav tako ne bodo časovno omejene,
               podeljevale pa jih bodo upravne enote.</p>
               <p>Kar se tiče cen, ki so bile v preteklosti tudi pogost očitek dimnikarjem
               koncesionarjem, češ da so njihovi računi pogosto previsoki, bo zakon zagotovil
               cenovno konkurenčnost, saj ministrstvo določa zgolj najvišje cene. Cene bodo
               postavljene na podlagi časovnih normativov za posamezno storitev, dimnikar pa ne bo
               mogel zaračunati višje cene od maksimalne cene, ki jo bo določila Vlada. To pa z
               vidika uporabnikov, med katerimi je mnogo takih, ki se srečujejo z veliko socialno
               stisko, pomeni nižje cene, saj jih bo določal trg, konkurenca pa bo poskrbela, da
               bodo cene vzdržne za vse uporabnike.</p>
               <p>Eden od glavnih očitkov zakonu je ta, da nadzor ne bo deloval. Več kot očitno nadzor
               ni deloval tudi v preteklosti, sploh če pogledamo, kolikšno število koncesij je bilo
               odvzeto in kako slabo je bila do enega leta nazaj izpolnjena dimnikarska evidenca.
               Ministrstvo načrtuje nadgradnjo dimnikarske evidence in okrepiti nadzor tudi z
               dodatnimi zaposlitvami.</p>
               <p>V Poslanski skupini Desus bomo predlog zakona tudi v tretji obravnavi podprli, saj
               ocenjujemo, da samo izvajanje zakona, ki se bo sicer začelo s 1. januarjem 2017, ne
               bo prineslo večjih pretresov in da se bo izkazal kot učinkovit. Zakon bo po naši
               oceni omogočal tudi večjo energetsko učinkovitost, zagotavljal varovanje okolja,
               predvsem pa varovanje zdravja in življenj posameznikov. Hvala.</p>
            </sp>
            <sp xml:id="SDZ7-Redna-23-2016-10-25.sp15">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jan Škoberne bo predstavil stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ7-Redna-23-2016-10-25.sp16">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovana ministrica, drage kolegice in
               kolegi, spoštovani gosti in gostje na balkonu!</p>
               <p>Osnovna potreba po spremembi zakona, ki ureja področje dimnikarskih storitev, izhaja
               iz na eni strani nezadovoljstva številnih uporabnikov z odnosom, kvaliteto in samo
               uporabniško storitvijo, ki so jo do danes ponujali številni izvajalci, in na drugi
               strani z neizvajanjem dejavnosti na številnih teritorijih številnih občih Republike
               Slovenije, kar je pomembno vplivalo na zmanjšanje tako požarne varnosti kakor tudi z
               zakonom pa tudi sicer visoko postavljenih okoljskih standardov. Kot tretja in ena
               izmed ključnih podstati za nujnost spremembe tega področja pa je tudi togost
               obstoječega sistema dimnikarskih storitev, ki je pomembno prispevala k nesposobnosti,
               nezmožnosti posodobitve te dejavnosti in s tem neprilagojenosti uporabniške izkušnje
               sodobni družbi in sodobnemu načinu življenja. Lahko bi celo rekli, da smo tudi s
               številnimi spremembami urejanja dimnikarske zakonodaje v zadnjih 70 letih prišli od
               točke, kjer so se ljudje ob srečanju z dimnikarji prijeli za gumb in si zaželeli
               sreče, do tega, da so se številni danes začeli prijemati za denarnice in zaklepati
               vrata in preprečevati dostop do svojih malih kurilnih naprav. In Vlada je seveda bila
               dolžna odreagirati in razmisliti o vzpostavitvi sistema, ki bo tudi ta pomemben del
               ugleda te službe vrnil na prejšnjo, tradicionalno pozitivno raven.</p>
               <p>Ključno vprašanje zakona in modela, ki je pred nami, je torej v iskanju ravnotežja na
               eni strani med zakonitostmi trga in s tem povezano željo uporabnikov po prosti
               izbiri, in na drugi strani zagotavljanjem javnega interesa, javne gospodarske službe
               skozi urejanje požarne varnosti, kvalitete zraka in siceršnjega doseganja visokih
               okoljskih standardov in cenovne dostopnosti nečesa, kar je danes obvezno in s tem
               povezano tudi regulirano. Ključno pri pripravi tega zakona je bilo, da se je
               ministrstvo skupaj s koalicijskimi poslanskimi skupinami odločilo, da ne sili
               določenega modela in določene verzije zakona skozi vse tri obravnave, ampak da
               poskuša prisluhniti čim večjemu številu deležnikov in uravnotežiti njihove interese
               in želje. Posledica tega je veliko število amandmajev, vendar pa tudi bistveno
               drugačen zakon od tistega, ki je bil prvotno pripravljen. Slednje izkazuje tudi
               visoko pripravljenost ministrice, da pripravi zakon po meri uporabnika in po meri
               izvajalca, za kar menimo, da je pomembno, da se ji tudi ustrezno zahvalimo. Ena izmed
               pomembnih kvalitet zakona, ki je pred nami, je tudi ta, da skuša v čim manjši meri
               posegati v svobodo sklepanja in urejanja obligacijskih razmerij med ponudnikom in med
               uporabnikom in da zmanjšuje potencialna administrativna bremena, ki bi sicer pogosto
               obremenjevala tako prebivalce, hkrati pa v stroškovnem smislu bremenila izvajalce.
               Zato ni predpisa obličnosti, dogovarjanja in se pomemben del tokrat uporabniške
               izkušnje prenaša na dogovor med ponudnikom in uporabnikom, kot je sicer v navadi pri
               drugih nereguliranih storitvah na trgu. Vendar pa država zagotavlja cenovni okvir,
               zagotavlja obveznost pregleda in zagotavlja bistveno tudi nadzor in evidenco, ki je v
               preteklih letih gotovo umanjkala. Samo ustrezno izpopolnjen in tudi dobro voden,
               posledično pa tudi nadzorovan EviDim namreč prinaša ustrezno izvrševanje tega zakona
               in lahko v pomembnem delu izvrši njegovo funkcijo, zato je pomembno, da je bila
               sprejeta tudi namera Vlade, da bo omogočila kadrovsko širitev na strani nadzora in da
               bo potem omogočen tudi ustrezen sistem uveljavitve tega zakona.</p>
               <p>Mnogo kritik je prišlo s strani Obrtne zbornice in Gospodarske zbornice. Pomemben del
               njih smo skozi amandmaje, ki jih je pripravila koalicija v obeh prvih branjih, tudi
               ustrezno rešili v okviru zakona. Tisto, kar je ključno, je, da smo skozi prehodno
               obdobje omogočili ponudnikom teh storitev, da se prilagodijo na nov model in da z
               enoletno obveznostjo izbire dimnikarske službe omogočimo tudi načrtovanje in ustrezne
               kapacitete posameznega ponudnika storitve, da zagotavlja kakovostno dimnikarsko
               storitev svojim uporabnikom. In če je ocena iz študij, ki nam jih je predstavila tudi
               Vlada, resnična, potem na eni strani niti ne gre pričakovati bistvenih sprememb pri
               izbiri dimnikarja, lahko pa da se bo trg v manjšem delu predrugačil tako, da bodo
               ljudje odslovili tiste izvajalce storitev, s katerimi niso zadovoljni, in jih
               nadomestili s tistimi, za katere ocenjujejo, da bodo za svoj denar dobili največ in
               da bodo z njihovo storitvijo tudi lahko zadovoljni. Ker zakon na ustrezen način lovi
               ravnotežje med trgom in med zagotavljanjem javnega interesa, bomo Socialni demokrati
               predlog zakona podprli. Hvala lepa.</p>
            </sp>
            <sp xml:id="SDZ7-Redna-23-2016-10-25.sp17">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo predstavil stališče Poslanske skupine Združena levica.
               Izvolite.</p>
            </sp>
            <sp xml:id="SDZ7-Redna-23-2016-10-25.sp18">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Zakon o dimnikarskih storitvah je Vlada pacala skoraj eno leto. Zakonodajno-pravna
               služba Državnega zbora je dala pripombe k skorajda vsem členom zakona. Pripombe so
               obsegale vse od samih tehničnih in terminoloških pripomb do tega, da niso jasni
               nameni določenih členov ter do tega, da določbe posameznih členov zakona med seboj
               niso usklajene in da posegajo v nekatere z ustavo določene pravice. Najbolj pomenljiv
               del mnenja Zakonodajno-pravne službe pa je del, kjer se problematizira uvajanje
               tržnega sistema zagotavljana dimnikarskih storitev ob ugotovitvi, da izrazit javni
               interes pravzaprav narekuje ohranjanje opravljanja te dejavnosti v obliki javne
               gospodarske službe. Konflikt med predvideno vzpostavitvijo tržne dejavnosti in
               poudarjenim javnim interesom na drugi strani je pravzaprav konflikt med
               zaverovanostjo v neoliberalno dogmo nevidne roke trga, ki je vodilo v vseh politik te
               vlade, in zavedanja, da gre pri teh storitvah za materijo, ki nikakor ne bi smela
               biti prepuščena trgu. Kljub obsežnemu amandmiranju zakona s strani koalicijskih
               strank ta konflikt ostaja.</p>
               <p>Zakon o dimnikarskih storitvah je tipičen primer tega, kako se Vlada pri reševanju
               problemov vedno zateče k enim in istim principom rešitev – deregulaciji,
               privatizaciji in liberalizaciji. Obravnavani zakon je primer slednjega. Težave, s
               katerimi se ta država sooča na področju dimnikarstva, so znane že dolgo. Najprej smo
               imeli javno gospodarsko službo, potem obvezno državno gospodarsko službo, potem se je
               vpeljal koncesijski sistem, ki je v veljavi še danes, sedaj bi se pa tega rado
               opustilo in uvedlo licenčni sistem. Res je, da bo opravljanje dimnikarskih storitev
               še vedno do določene mere regulirano, ampak je trend tukaj jasen. Počasi, ampak
               vztrajno se opravljanje dimnikarskih storitev, ki so izjemnega pomena tako zaradi
               zdravja ljudi kot zaradi zagotavljanja varstva okolja, prepušča prostemu trgu. Država
               se vse bolj umika, vse več je popuščanj kapitalu.</p>
               <p>Sistem, kot ga imamo danes, je slab. Na to je večkrat opozorilo tudi Računsko
               sodišče. Koncesije za izvajanje dimnikarskih storitev so skoncentrirane in
               centralizirane pri nekaj podjetjih, ki imajo preko 10, največje celo 26 koncesij,
               pojavljajo se težave s kakovostjo storitev, veliko je priložnosti za zaslužkarstvo,
               nepravilnosti, nezakonitosti in zlorabe. Poleg tega zaradi sedaj veljavnega principa
               – ena koncesija na območje – uporabniki v primeru nezadovoljstva z izvajalcem ne
               morejo izbrati drugega. To je ena od stvari, za katero tudi v ZL menimo, da je dobra.
               Ne glede na to pa tržni sistem ne bo odpravljal prej naštetih pomanjkljivosti
               obstoječega sistema, ampak prav nasprotno, v veliki meri jih bo spodbujal. Odprte
               konkurence najverjetneje ne bo oziroma ne bo pripeljala do rasti števila ponudnikov
               dimnikarskih storitev, zato ker bodo največje dimnikarske družbe, ki že v
               koncesijskem sistemu obvladujejo levji delež trga, enostavno pohopsale vse ostale.
               Vzpostavil se bo oligopol, kjer bo sicer izgledalo, da za ljudi obstaja možnost
               proste izbire izvajalca dimnikarskih storitev, ampak v resnici bo za uporabnike ta
               možnost še vedno zelo omejena.</p>
               <p>Vlada bi se lahko odločila za praktično kakršnokoli obliko zagotavljanja dostopnosti
               dimnikarskih storitev državljanom. Po mnenju Združene levice gre pri dimnikarskih
               storitvah tako z zdravstvenega kot z okoljevarstvenega vidika za občutljivo materijo,
               da v nobenem primeru ne bi smela biti prepuščena trgu. Država bi morala opravljanje
               dimnikarskih storitev zagotoviti v obliki ustrezne državne gospodarske službe. Lahko
               bi za začetek tudi odpravili nekatere pomanjkljivosti obstoječega koncesijskega
               sistema. Žal se je Vlada obrnila v nasprotno smer in se odločila za uvedbo licenčnega
               sistema, s tem pa naredila naslednji korak v liberalizaciji dimnikarskih storitev.
               Tekom zakonodajnega postopka je šla v svoji tipični maniri kot buldožer čez mnenje
               stroke in ostale zainteresirane javnosti, tudi čez mnenja in predloge opozicijskih
               strank.</p>
               <p>V ZL bomo tako kot v prejšnjih obravnavah glasovali proti sprejetju tega zakona.
               Hvala.</p>
            </sp>
            <sp xml:id="SDZ7-Redna-23-2016-10-25.sp19">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava o predlogu
               zakona v celoti.</p>
               <p>Besedo ima gospa Iva Dimic. Pripravita naj se gospod Jan Škoberne in gospod Igor
               Zorčič. Izvolite gospa Dimic.</p>
            </sp>
            <sp xml:id="SDZ7-Redna-23-2016-10-25.sp20">

               <speaker>IVA DIMIC (PS NSi):</speaker>

               <p>Hvala lepa, predsedujoči.</p>
               <p>Kar se tiče ureditve dimnikarskih storitev, naj povem, da že odkar sem v tem Državnem
               zboru – lahko rečem, da že od leta 2012 –, poteka razprava, kako je treba urediti
               področje dimnikarskih storitev, da je o tem poročalo tudi Računsko sodišče. Se pravi,
               razprava poteka že nekako štiri leta. Tukaj so aktivne tudi civilne iniciative. Ne
               bom jih omenjala, vsi dobivamo njihova sporočila. Pa vendar čas očitno tako hitro
               teče, da enostavno se ne da pripraviti enega usklajenega dobrega zakona z vsemi
               deležniki, ki dejansko poznajo problematiko ureditve dimnikarske storitve nekako v
               drobovje ali pa v sam dimnik, če lahko rečem po dimnikarsko. Se mi zdi da težave,
               katere sem v tem času spremljala, so bile predvsem tudi to, da je treba urediti
               področje dimnikarskih storitev predvsem s področja, da si lahko vsak izbere svojega
               dimnikarja. S zdajšnjo zakonodajo bo vendarle to mogoče. Do tega je prihajalo v
               prejšnjem ali pa preteklih letih, da enostavno neka določena področja so bila
               dodeljena nekemu podjetju, dodeljena prek koncesij in enostavno si imel ti lahko v
               vasi dimnikarja, ti ni mogel priti, ali pa v sosednji vasi pogledati, ampak je prišel
               nekdo, ki je bil oddaljen. Tukaj mi s strani Nove Slovenije pozdravljamo to ureditev,
               da si vendarle vsak izbere svojega izvajalca. Vendar še enkrat poudarjam, da pa
               obračunavanje nekih potnih stroškov oddaljenih, da s tem ponovno prihaja nazaj to, da
               enostavno bo verjetno za tiste, ki ga pa resnično nimajo v neki bližini, ta zadeva
               postajala dražja, in se mi zdi, da je tukaj treba še vedno na nek način iskati neke
               rešitve, kako in kaj bi naredili. Nenazadnje se mi zdi ali pa bi mi želeli, da bi
               vendarle trg sam določil cene, da bi enostavno se več ljudi tudi odločilo za
               dimnikarske storitve. Ko smo govorili z Obrtno zbornico Slovenije in sekcijo za
               dimnikarstvo … Na nek način so vsi dimnikarji precej obremenjeni, in vendarle se
               moramo vprašati, ali je to res en tak nehvaležen poklic, ali je to res en tak poklic,
               ki dejansko ne želi nihče delati v tem poklicu? Po drugi strani imamo pa ponovno
               veliko brezposelnih in težko je dobiti, verjamem, tudi sami so povedali, težko je
               dobiti nekega zanesljivega, dobrega, vestnega delavca na tem področju. Zato je treba
               tudi poklic dimnikarstva na nek način spodbujati in ga približati, saj vendarle
               sodobno … Nek čas, ko smo se res držali za gumbe, kot je povedal prej kolega v svojem
               stališču, ko smo srečali dimnikarja, praktično ta čas je že, smo že napredovali ali
               pa je že na nek način minil, ker je danes vse drugače, ker se vendarle gleda na
               okolje in so to drugačne aparature tudi za merit, vendar je potrebno znanje, pa tudi
               podroben pogled samega dimnikarja in kurilne naprave. Vlada je imela nekako na vse
               pretekle čase kar dve leti časa, da bi pripravila nek usklajen brezhiben zakon, sedaj
               pa po pregledu in po vseh poročilih, tudi Zakonodajno-pravne službe obstaja bojazen,
               da vendarle zakon ni usklajen in še celo na neki točki mogoče lahko ustavno sporen.
               Se mi zdi, da je mogoče bilo s strani Vlade premalo energije ali pa premalo volje
               ravno pri usklajevanju, nenazadnje tudi z Obrtno zbornico. Vsi mi poslanci smo dobili
               ali pa vsaj tisti, ki smo člani odbora, kar 20 strani pripomb Obrtne zbornice
               Slovenije, katere bi bilo treba uskladiti. Se pravi, so prišli nasproti, da bi
               vendarle se zadeve uredile, pa kot kaže, še vedno žal tega ni. Se mi zdi, da je tukaj
               tehten pomislek, kako se bo urejenost oziroma pokritost in skrb za dimnike in kurilne
               naprave dogajala v večstanovanjskih zgradbah, kjer je več lastnikov in ena kurilna
               naprava; lahko si vsak po svoje še vedno to bo lahko delil. Tukaj je bil tehten
               pomislek tudi s strani Obrtne zbornice in se mi zdi, da je treba ravno na tem
               področju pogledati, kaj se da vendarle storiti, da do takšnih zadev ne bi prihajalo,
               da bi nekdo vendarle si želel, da bi nekdo delal izvajanje, potem drugi bi rekel kaj
               drugega. Tukaj bo prihajalo potem lahko do zmede in se mi zdi, da ravno tudi takšne
               večstanovanjske kurilne naprave so pomembne in potrebne nadzora, tudi izkušenih in
               usposobljenih dimnikarjev. Žal do tega ni prišlo, zato v Novi Sloveniji tega predloga
               zakona ne bomo podprli.</p>
            </sp>
            <sp xml:id="SDZ7-Redna-23-2016-10-25.sp21">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič, pripravita naj se gospod Ljubo Žnidar in gospa Marjana
               Kotnik Poropat. Izvolite, gospod Zorčič.</p>
            </sp>
            <sp xml:id="SDZ7-Redna-23-2016-10-25.sp22">

               <speaker>IGOR ZORČIČ (PS SMC):</speaker>

               <p>Podpredsednik, hvala za besedo. Spoštovani kolegice in kolegi!</p>
               <p>Jaz bom ponovil, kar sem že večkrat povedal. Pri sprejemanju tega zakona je bilo več
               kot evidentno, da imamo dva diametralno nasprotna pola zainteresirane javnosti; eni
               so bili tisti, ki so za povsem tržni sistem, drugi so tisti, ki so pristaši
               obstoječega koncesijskega sistema. In več kot evidentno je bilo že na začetku samega
               zakonodajnega postopka kot tudi kasneje, da nekega soglasja, nekega zelo usklajenega
               zakona ne bo. Slišati je bilo kritike v smislu, "zakaj niste usklajeni z obrtno
               zbornico, gospodarsko zbornico". Jaz verjamem, da je ta predlog, ki ga imamo zdaj na
               mizi, še nekako najbolj usklajen. Seveda pa ni povsem usklajen, zaradi tega, ker so
               tudi tam v teh zbornicah predstavniki dimnikarjev, dejansko ljudje, ki se ukvarjajo s
               tem, in so nekako po naravi stvari, jaz jim to nič ne zamerim, zainteresirani za to,
               da obdržijo sistem tak, kot je. Zakaj sistem ni takšen kot je oziroma zakaj zakonski
               predlog ne ponuja več koncesijskih pogodb, koncesijskega sistema? Zato, ker je bilo
               to ukinjeno leta 2013 s sprejetjem Zakona o varstvu okolja. Torej ta zakon ni tisti,
               ki je problematičen v tem smislu, češ da ukinja nekaj, kar je bilo do zdaj dobrega,
               ampak ta dosedanji sistem je ukinil Zakon o varstvu okolja. Jaz sem si šel pogledat
               razprave, ko se je sprejemal ta Zakon o varstvu okolja; kaj so takrat poslanci
               govorili, zakaj to spremembo vnašajo, torej zakaj ukinjajo sistem. In iz teh razprav
               ni veliko razvidnega. Tudi iz razprav poslancev takratne opozicije, ki so bili proti
               zakonu, niti ni razvidno. Nihče se ni zavzemal za star zakon, vsak je v razpravi
               povedal, "ja, stanje je slabo, treba je urediti". Zakon je bil na koncu sprejet in s
               tem tudi določena ukinitev tega koncesijskega sistema. Ministrstvo je glede na takšno
               odločitev Državnega zbora leta 2013 bilo postavljeno pred dejstvo, ali nazaj na isti
               zakon ali sprejeti nekaj novega. Ministrstvo se je odločilo, da bo šlo pač glede na
               rezultat takratnega glasovanja na nekaj novega in v zasledovanju tudi neke javne
               koristi sprejelo zakon, ki zasleduje tudi to javno korist, ki se dotika varnosti,
               zdravja, premoženja in podobno.</p>
               <p>Zakon, kot ga imamo na mizi, ne uvaja povsem tržnega sistema. Nekateri
               problematizirate to v smislu, češ da bi morale biti še cene dimnikarskih storitev,
               kot so določene, deregulirane oziroma da ne bi smelo biti maksimalne cene, eni
               trdite, da bi morali iti nazaj na koncesijski sistem, ampak naj spomnim, ta je bil
               ukinjen s spremembo Zakona o varstvu okolja. Torej, zakon pomeni neko mešanico
               tržnega sistema in neke regulacije. Slišati je bilo, zakaj so pa cene sploh
               regulirane. Naj jih določa trg. Jaz se s tem ne morem strinjati, to pa zato ne, ker
               tukaj nimamo vseh tržnih mehanizmov. Ne samo povpraševanja, tudi ponudbe ne. Ponudbo
               smo nekako regulirali glede cen, ampak povpraševanje tudi ni podvrženo povsem
               navadnem trgu. Mi smo povpraševanje pravzaprav dogovorili in določili v zakonu. Se
               pravi tisti, ki se bodo ukvarjali z opravljanjem dimnikarskih storitev, že vedo, da
               bodo imeli določene kupce na drugi strani, ker obstaja še vedno v zakonu obveznost
               čiščenja merilnih naprav oziroma ostale obveznosti, ki izhajajo iz zakona. Trg torej
               ni tukaj, bom rekel, povsem prost, enako kot pri prodaji sadja in zelenjave, ampak
               imamo že vnaprej zagarantirano povpraševanje, ponudbo pa je seveda glede na takšno
               situacijo treba nekako prilagoditi, tudi v smislu za zagotavljanje tega javnega
               interesa, da ne bo prihajalo do zlorab, kar se tiče ponujene cene.</p>
               <p>Jaz težko zdaj napovedujem in rečem, da je ta zakon super oh in sploh in da ne bo
               prišlo v naslednjem letu ali pa v dveh letih do kakšne spremembe zakonodaje. Seveda
               je to možno zaradi tega, ker gremo prvič na ta sistem in verjamem, da bodo s terena
               prišla določena opozorila. In ne nazadnje, tudi ta zakon bo podobno kot prejšnji v
               veliki meri odvisen od nadzora. Če bo nadzor popustil oziroma ga ne bo, bo tudi ta
               zakon slab in jaz, bom rekel, v tem smislu tukaj apeliram na ministrstvo, da vendarle
               zagotovi nadzor, da se bo ta zakon izvajal v največji meri. Če bo tako, kot je bilo
               zamišljeno in predstavljeno s strani ministrstva, potem si lahko obetamo, da bodo
               uporabniki imeli nekaj koristi od zakona, ko bodo izbirali svojega izvajalca. Slišali
               smo, da tisti, ki ne bodo izbrali nikogar, bodo obdržali tistega, ki so ga imeli
               doslej. To mogoče je tudi odgovor na pomisleke kolega Lisca, ki je v predstavitvi
               stališča poslanske skupine povedal, da se bodo ljudje morali sredi poletja ukvarjati
               z izbiro dimnikarja – ne bo se jim treba.</p>
               <p>Zakon prinaša tudi več svobodne gospodarske pobude na strani dimnikarjev oziroma
               tistih, ki se ukvarjajo s to dejavnostjo. Dejansko bo treba zaprositi oziroma oddati
               vlogo za pridobitev licence, in kdor bo imel to licenco, se bo lahko s to dejavnostjo
               ukvarjal.</p>
               <p>Kar se tiče cen, bi mogoče spomnil še oziroma se nekako dotaknil debate v zvezi s
               stroški za tiste, ki so oddaljeni več kot 25 kilometrov od sedeža podjetja. Jaz
               verjamem, glede na to, da v določeni meri ta zakon vnaša vendarle neko svobodno
               pobudo, da bodo tudi dimnikarji oziroma te družbe prišle do uporabnikov s svojimi
               ponudbami, da bo tukaj nekakšna konkurenca, nekakšno tekmovanje in da se bodo pri
               organiziranju svojega dela organizirali na ta način, da bodo pokrivali kar največje
               območje, bom rekel, Republike Slovenije in da bo pravzaprav iz tega lahko izhajala
               takšna ponudba, da tega dimnikarske službe niti ne bodo računale. Je pa povsem, bom
               rekel, logično, da nekako zelo zelo oddaljeni kraji pomenijo določene stroške.
               Prevaliti te stroške na same dimnikarske službe ne moremo, so pa prevaljeni že v
               tistem delu, ki se nanaša na pas do 25 kilometrov.</p>
               <p>Ampak kakor sem že rekel prej, najbolj pomembna bo seveda ta konkurenca in ponudbe,
               ki jih bodo poslale, jaz verjamem, uporabnikom posamezne družbe. Verjamem pa, da bo
               prihajalo na trgu tudi do sklepanja določenih pogodb, zakon tega ne omejuje. Se
               pravi, če bo prišla neka dimnikarska družba, nek ponudnik bo seveda lahko rekel, "mi
               vam računamo brez vseh potnih stroškov, ne glede na to, da ste bolj oddaljeni kot 25
               kilometrov, če se bo ta storitev oziroma ta pogodba sklenila za neko določeno
               dobo".</p>
               <p>Verjamem da bodo naslednje leto prvi rezultati tega zakona. Če ga bo treba
               spreminjati, ga bomo, do takrat pa mislim, da je zakon, recimo temu, na mestu. Je
               rezultat tega, kar je bilo že sprejeto v preteklosti, to je, da se na stari sistem ne
               gre in rezultat nekih usklajevanj tudi z, recimo temu, strokovno javnostjo. Hvala.
            </p>
            </sp>
            <sp xml:id="SDZ7-Redna-23-2016-10-25.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ljubo Žnidar, pripravita naj se gospa Marjana Kotnik Poropat in
               gospod Zvonko Lah.</p>
            </sp>
            <sp xml:id="SDZ7-Redna-23-2016-10-25.sp24">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, kolegice in kolegi!</p>
               <p>Pri tem Zakonu o opravljanju dimnikarske dejavnosti dejansko prihaja do kar velike
               spremembe. Jaz pa se sprašujem, ali zakon sledi tej veliki spremembi. Po mojem mnenju
               ne. Kajti, prehaja se iz tako imenovanega koncesijskega obdobja na dejansko sistem
               licenciranja in tudi pravice proste izbire vseh uporabnikov. Zakon tej spremembi ne
               sledi tako, kot bi moral. Če povzamem besede mojega predhodnika, gospoda Zorčiča, so
               se potrudili, da bi z mešanico ustregli čim širšemu krogu, tako na strani izvajalcev
               kot na strani uporabnikov. To pa je po mojem mnenju slabo. Zakon mora biti čist,
               jasen, eksakten, natančen in tak zakon je v praksi najbolj tudi praktično uporaben.
               Jaz bi temu rekel, res je to mešanica. Včasih smo rekli po kuharsko, če damo v
               enolončnico veliko dobrih stvari, ki pašejo skupaj, je to dobra enolončnica. Mi pa s
               tem zakonom delamo, ne vem, "večlončnico", na koncu pa damo to skupaj v en lonec.
               Sedaj pa naj bi bil to ali naj bi bila to dobra jed. Tako je tudi pri tem zakonu.
               Zakon ni jasen, ni eksakten, dejansko je mešanica, da ne rečem, stare ureditve, ki se
               prepleta z novo ureditvijo. To kaže tudi izjemno veliko število amandmajev, ki so
               bili vloženi k tem predlogu. To je jasen pokazatelj tudi za oceno, da gre za
               neustaven predlog, in tudi z možnostjo ocene te ustavnosti. Zaradi te mešanice
               nejasnosti je tudi težko oceniti, kako bo ta zakon deloval v praksi. Postavljajo se
               veliki dvomi. In tudi takšen zakon je zelo težko nadzorovati. Kakšen bo sistem
               nadzora, kako bo deloval in kakšna bo uspešnost nadzora in konec koncev tudi
               uspešnost samega osnovnega namena tega zakona?</p>
               <p>Če pogledam za nazaj, jaz vidim problem, ker se določeni sprejeti zakoni ne izvajajo
               tako, kot bi se morali. Zelo dobro imamo napisane zakone, ampak nismo dosledni, ne
               sledimo temu, kako se izvajajo. Primer za dimnikarske storitve – spoštovana
               ministrica, jaz ne vem, ali so vaši zaposleni kdaj prebrali mnenje Računskega sodišča
               o nepravilnostih na tem področju? Naj si ga preberejo. Notri so navedene tudi
               nepravilnosti in ni bilo ukrepov, kako te nepravilnosti, ki jih je zasledilo Računsko
               sodišče, s kakšnimi ukrepi bi se te nepravilnosti popravile. Ni bilo nobenega ukrepa,
               da bi, ne vem, kot primer slabim koncesionarjem se dejansko zahvalili, ker svoje delo
               niso dobro opravljali. Takšnih ukrepov jaz na tem področju nisem zasledil. Tu menim,
               da je treba to državno inštitucijo, ki dobro opravlja svoje delo, tudi upoštevati. Ne
               samo na tem vašem resorju vašega ministrstva, ampak opažam, da tudi na drugih
               resorjih ministrstev se dejansko tako rekoč požvižgajo na mnenje Računskega sodišča.
               To je sedaj stalna praksa aktualne vlade. Ja, nepravilnosti se ugotovijo, ampak nič
               za to, oni so napisali mnenje, dali v papir, ta dokument v spodnji predal in vse to
               so pozabili. Zakaj imamo inštitucijo Računskega sodišča in zakaj se njihova opažanja,
               njihove nepravilnosti ne popravijo z ukrepi, z drugačnim prijemom, z drugačnim
               pristopom in tako naprej, da se stvari izboljšajo? Tega praktično dejansko več
               ni.</p>
               <p>Vsled tega seveda v Poslanski skupini Slovenske demokratske stranke, bi rekel,
               takšnega predloga, ki ni čisto jasen in eksakten in v polni meri dobrobit vseh
               uporabnikov, seveda ne bomo podprli.</p>
            </sp>
            <sp xml:id="SDZ7-Redna-23-2016-10-25.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marjana Kotnik Poropat, pripravita naj se gospod Zvonko Lah in dr.
               Mitja Horvat. Izvolite, gospa.</p>
            </sp>
            <sp xml:id="SDZ7-Redna-23-2016-10-25.sp26">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Lep pozdrav vsem prisotnim, tudi
               ministrici in kolegici!</p>
               <p>Torej, že dlje časa je prihajalo do številnih pritožb in do nezadovoljstva
               uporabnikov dimnikarskih storitev s koncesionarji, ki so seveda te storitve
               opravljali. Te njihove pritožbe oziroma nezadovoljstvo so se nanašale predvsem na
               neprimeren odnos do uporabnikov in na nekvalitetne storitve, ki jih naj bi opravili
               dimnikarji.</p>
               <p>Mestoma je prihajalo tudi do nezadovoljstva uporabnikov, tukaj mislim predvsem te
               odročne kraje, kjer posamezni koncesionarji niso bili zainteresirani opravljati
               storitve. Posledice takšnega odnosa so seveda bile za okolje neugodne, saj je
               prihajalo do neizvajanja okoljskih standardov in prihajalo je tudi do zmanjšanja
               požarne varnosti oziroma do ogrožanja objektov, kjer se ni izvajalo dimnikarskih
               storitev, da pride do požara.</p>
               <p>Ministrstvo je zato pripravilo nov Zakon o dimnikarskih storitvah, ki prinaša seveda
               pomembne spremembe. Pa bi samo najprej o najpomembnejših na kratko povedala, da imam
               za zelo pomembno spremembo odpravo licenčnega sistema … oprostite, odpravo
               koncesijskega sistema opravljanja dimnikarskih storitev in uvajanja licenčne oblike
               izvajanja te službe, s tem da bo licence podeljevala upravna enota. Da bo v primeru
               ko ta, ki bo dobil licenco, svojega dela ne bi primerno opravljal, seveda upravna
               enota tudi tista institucija, ki bo takšnemu izvajalcu potem licenco tudi
               odvzela.</p>
               <p>Zelo pomembno se mi zdi tudi določilo 15. člena, ki nalaga dimnikarju, da uporabnika
               opozori, če kurilna naprava ne deluje v redu, torej če ogroža objekt z možnostjo
               požara ali pa če se izpuščajo plini, ki seveda ogrožajo ljudi, ki upravljajo in
               živijo v tej stavbi. Izvajalec, to se pravi dimnikar, je v tem primeru dolžan tega
               uporabnika, lastnika te kurilne naprave opozoriti, in če v določenem roku seveda ta
               ne bo odpravil napake, je dimnikar dolžan opozoriti inšpekcijsko službo, ki bo ustrezno ukrepala.
               Tako da to je eno zelo pomembno določilo, ki bo seveda pripomoglo k temu, da ne bo
               prihajalo do ogrožanja življenja uporabnikov dimnikarskih naprav in seveda, da ne bo
               ogrožalo tudi požarne varnosti v tem objektu.</p>
               <p>Ocenjujem, da je ministrstvo prisluhnilo pri pripravi tega zakona vsem deležnikom, ki
               so bili zelo številni, in da je upoštevalo tudi želje, da je usklajevalo, bilo je
               veliko usklajevanj. In mislim, da je zakon na koncu zelo primeren in da je dober, da
               bodo na koncu pri uporabi zadovoljni tako uporabniki kot navsezadnje tudi izvajalci.
               Zato bom sama ta zakon podprla. Hvala lepa.</p>
            </sp>
            <sp xml:id="SDZ7-Redna-23-2016-10-25.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Zvonko Lah. Pripravita naj se dr. Mitja Horvat in gospod Bojan
               Podkrajšek. Oprostite, gospod dr. Mitja Horvat, imate besedo. Pripravita naj se
               gospod Bojan Podkrajšek in gospod Jože Tanko.</p>
            </sp>
            <sp xml:id="SDZ7-Redna-23-2016-10-25.sp28">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za dano besedo. Spoštovana ministrica! Spoštovane
               poslanke in poslanci, kolikor nas je v dvorani pri tej očitno zanimivi temi, ki ji
               mnogi nasprotujejo pa jih ni tukaj, da bi pojasnili natančneje, s kakšnimi
               razlogi.</p>
               <p>Sam bi želel odgovoriti na nekatera stališča, ki so bila izražena do sedaj, tudi to
               kar se tiče mnenja Zakonodajno-pravne službe, na katero se sklicujejo tisti, ki
               nasprotujejo temu zakonu.</p>
               <p>Prvo in osnovno, kar je treba nujno poudariti, je, da moram v svojem imenu povedati
               glede na dve razpravi – se pravi, glede na razpravo o Zakonu o dimnikarskih storitvah
               in pa prejšnji torek v interpelaciji – čestitke ministrica, uspelo vam je nekaj, na
               kar sem sam opozoril, da bo težko. Težko tako različne interese in tako različna
               izhodišča spraviti pod skupni imenovalec, ampak vam je uspelo. Veseli me, da so bili
               vloženi dodatni napori, tako kot je tudi pred menoj gospa Kotnik Poropat lepo
               povedala, da so napori, pogovori, usklajevanja prinesli dober rezultat. Kot nas je
               varuhinja v poročilu za 2015 opozorila, vedno obstaja možnost, da stvari izboljšamo.
               Zagotovo bomo nabrali tudi nekaj izkušenj, ko se bo zakon uveljavil, in bomo lahko
               odpravili tisto, kar je sedaj utemeljeno morda v strahovih, morda tudi v interesih,
               najrazličnejših interesih. Sam osebno pa moram ekstra poudariti to, da ste obdržali
               to osnovno linijo, torej, kaj je dobro za ljudi. Tukaj niso bili pomembni interesi
               oziroma niso bili poudarjeni, niso dobili prednosti, ampak mislim, da gre za dobro
               uravnoteženje med interesi izvajalcev dimnikarskih storitev in interesi ljudi. To je
               seveda to, za kar si prizadevamo v stranki Modernega centra in veseli nas, da ste
               prisluhnili tudi tem našim argumentom. In seveda v tem delu bi želel odgovoriti na
               pomisleke kolege Kordiša iz Združene levice, da se vedno zatekamo k deregulaciji,
               privatizaciji in liberalizaciji. Saj to je v bistvu naše politike, to je naš program,
               ki ga izvršujemo in tudi zato seveda sem vesel, da smo v koaliciji našli dobre
               rešitve za ta vprašanja.</p>
               <p>Kar bi želel v nadaljevanju, je torej odreagirati še na pomisleke, ki jih je izrazila
               Zakonodajno-pravna služba, ki so jih povzele tudi poslanske skupine – zlasti NSi,
               Nepovezanih in Združene levice –, torej, da s tem zakonom posegamo v 74. in 35. člen
               Ustave Republike Slovenije. No, pa si poglejmo. V drugem odstavku 74. člen določa, da
               zakon določa pogoje za ustanavljanje gospodarskih organizacij, gospodarska dejavnost
               se ne sme izvajati v nasprotju z javno koristjo. Res je, da je javna korist nekoliko
               ožji pojem, ampak danes je bilo že veliko govora tudi o javnem interesu na tem
               področju. In prav to je tisto, za kar želim čestitati ministrici in ministrstvu, da
               ji je uspelo ohraniti to osnovno rdečo nit javnega interesa na tem področju.
               Zagotoviti kakovostne storitve za to, da se zagotovi predvsem varnost. Res je, da v
               ustavi izrecno ni nikjer napisano, ampak na enem drugem področju, ki je prav tako
               življenjskega pomena za vsakega posameznika, povemo, da imamo to področje, da ga tudi
               z javnimi sredstvi financiramo, da varujejo življenje, zdravje ljudi in premoženje.
               In prav to je osnovna rdeča nit tudi tega zakona in še enkrat čestitam, da vam je to
               uspelo. Prepovedana so dejanja nelojalne konkurence in dejanja, ki v nasprotju z
               zakonom omejujejo konkurenco – tretji odstavek 74. člena. Kako na svetu, če z
               obratnimi argumenti argumentirate, da bi to lahko poseglo v 74. člen, če je pa prav
               to vgrajeno v zakon? Omogočanje širšemu krogu izvajalcev namesto sedanjega omejenega
               števila izvajalcev. Ne razumem tega argumenta oziroma ta argument ne vzdrži resnejše
               kritike.</p>
               <p>Zadnjič ob interpelaciji smo se ukvarjali z vprašanjem zdravstvenega sistema
               izvajanja zdravstvenih storitev. Podobno vprašanje, spomnili se boste, da sem
               opozoril, da se v javnem sektorju, torej v najširšem javnem sektorju, to kar gre za
               javni interes, za skupne stvari, urejanje skupnih stvari, da se vse začne in konča
               pri zdravstvu. Veliko smo se ukvarjali s koncesijami, koncesije da ali ne. Tudi tukaj
               smo imeli, imamo do konca leta sistem koncesij in danes gremo v sistem licenc. Tudi
               zdravniki izvajajo svojo dejavnost zdravljenja pacientov na podlagi licenc. Zakaj ta
               sistem ne bi bil sprejemljiv tudi na tem področju? V redu, lahko se ukvarjamo z
               vprašanjem pristojnosti, ampak to bom pustil ob strani – ali so upravne enote
               primerne ali bi moralo biti ministrstvo ali bi moral biti kdo sploh tretji, ki bi
               seveda podeljeval koncesije, tako kot za zdravnike zdravniška zbornica. Ampak to
               prepustimo nadaljnjemu razvoju dogodku, življenju. Videli bomo, kaj se bo na tem
               področju zgodilo.</p>
               <p>In da ne bom predolg in da pustim še kolegu nekaj časa za njegovo razpravo. Torej
               pomislek, da zakon posega v 35. člen Ustave. 35. člen Ustave govori, da je
               zagotovljena nedotakljivost človekove telesne in duševne celovitosti, njegove
               zasebnosti ter osebnostnih pravic. Zato seveda sprašujem vse tiste, ki argumentirajo
               na tej podlagi, da bodo predlog zakona zavrnili, da odgovorijo na vprašanje: torej v
               čem, s kakšnimi rešitvami zakon, ki ga imamo danes v obravnavi in verjamem, da ga
               bomo tudi sprejeli, posega v nedotakljivost človekove telesne, duševne celovitosti,
               njegove zasebnosti ter osebnostnih pravic? Najlepša hvala.</p>
            </sp>
            <sp xml:id="SDZ7-Redna-23-2016-10-25.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Bojan Podkrajšek, pripravita naj se gospod Jože Tanko in gospod
               Tomaž Lisec.</p>
               <p>Izvolite. Ni. Gospod Tanka ni, gospoda Lisca ni. Besedo ima mag. Branko Krajnc.
               Izvolite. Bojan Krajnc.</p>
            </sp>
            <sp xml:id="SDZ7-Redna-23-2016-10-25.sp30">

               <speaker>MAG. BOJAN KRAJNC (PS SMC):</speaker>

               <p>Oprostim vam, gospod podpredsednik, in hkrati hvala za besedo.</p>
               <p>Res je malce težko nastopati pred 98 % prazno dvorano, tako da sedaj razumem tiste,
               ki morajo kdaj to početi. Pri poslanskih vprašanjih se bom vseeno potrudil pa se bom
               bolj usmeril k ministrici s svojim pogledom.</p>
               <p>Začnem svojo razpravo z neko zelo elementarno zadevo, ki se ji reče lastnina. Odkar
               smo se osamosvojili, nekako pripisujemo večji pomen lastnini kot smo včasih in na
               nekaterih področjih zelo dobro razumemo, kaj sam koncept lastnine pomeni in kaj
               prinaša tako za ljudi kot posameznike ali fizične osebe kot tudi za gospodarske
               družbe. Zelo hitro smo se seveda naučili tudi to, da lastnina pomeni odgovornost in v
               kontekstu tega zakona lastništvo male kurilne naprave pomeni odgovornost za vse tiste
               vidike javnega interesa, ki so bili danes že večkrat in tudi kdaj prej omenjeni –
               torej varovanje okolja, zdravje, požarno varnost in energetsko učinkovitost. To, kar
               se namreč v kurilnih napravah na splošno ali pa v drugih napravah, v katerih poteka
               zgorevanje goriv, v tem konkretnem primeru kuriv dogaja, je namreč nekaj, kar ima
               lahko posledice in jih tudi ima na vse te štiri vidike javnega interesa. Vsi vemo,
               vidimo kdaj, slišimo, da seveda lahko prihaja do hudih posledic za zdravje ljudi v
               primeru neprimernega, neustreznega obratovanja kurilnih naprav, prišlo je tudi že do
               smrtnih primerov. Vsi vemo, vidimo, slišimo, beremo analize o tem, kako neprimerno in
               neustrezno zgorevanje onesnažuje naše okolje, kaj to pomeni ne samo za okolico
               objektov, v katerih so kurilne naprave nameščene, za kraj, ampak tudi v globalnem
               smislu za naš planet. Radi se ob tem pridušamo, kako smo zavezani varovanju okolja,
               pri tem pa nekateri – moram reči seveda ne velika večina, za katere verjamem, da so
               zelo okoljsko osveščeni – pozabijo na to, da so seveda vzroki nekje zelo blizu njih.
               Torej lastnina pomeni odgovornost, pomeni pa tudi zaradi tega to, da je treba z
               zakonom predpisati določene obveznosti za ravnanje s to lastnino, v tem primeru z
               kurilnimi napravami, ki morajo biti ustrezno najprej vgrajene, pred tem še seveda
               načrtovane, projektirane, kasneje ustrezno vzdrževane, servisirane in da to mora
               pregledati nekdo, ki je za to usposobljen. In dimnikarji in dimnikarske družbe seveda
               bodo, to ta zakon zagotavlja.</p>
               <p>Ko je govora o dveh različnih polih, je treba povedati predvsem to, da ni samo po
               sebi bilo otežujoče, da dva pola obstajata, ampak je bilo pomembno to, kaj so bila
               njuna stališča. Tisti pol, ki se je zavzemal za popolno liberalizacijo, je v neki
               meri zastopal malodane ekstremistično stališče v zvezi s tem, da lastnikom kurilnih
               naprav ni treba storiti prav ničesar. Predpostavljal je, da smo vsi največji mojstri,
               da bomo vse naredili sami, očistili kurilne naprave, pregledali emisije, očistili
               dimnike, sproti še malo poservisirali zadeve in da bo na koncu vse v najlepšem redu
               in da tega ni treba preverjati in kontrolirati. To je nek argument, ki ne vzdrži
               racionalnega premisleka. Na drugi strani pa seveda tisti pol, ki se je resnici na
               ljubo v okviru obstoječih združenj – se pravi združenj obstoječih koncesionarjev pri
               Obrtni zbornici Slovenije in Gospodarski zbornici – zavzemal za to, da se nič ne bi
               spremenilo. Treba je povedati, da je ta drugi, se pravi, da so sedanji koncesionarji
               pokazali več volje, več interesa in pripravljenosti za dosego najboljšega možnega
               kompromisa, da pa seveda tisti prvi pol, ki se zavzema za popolno liberalizacijo, še
               vedno vztraja na svojih stališčih in ni kazal v toku razprave prav nobene volje po
               tem, da bi svoja stališča omehčal in bi na koncu res lahko rekli, da je predlog
               usklajen. Seveda ni usklajen, ne more biti, stališča so bila na začetku preveč
               ekstremna. Je pa najboljši možni kompromis za varovanje javnega interesa, ki sem ga
               prej že omenil in o njem razpravljal, ga opisal s posamičnimi primeri.</p>
               <p>Nova ureditev ni povsem tržna, torej ni povsem liberalizirana, je socialno-liberalna.
               Omenjeno je že bilo, to je program Stranke modernega centra, za to se zavzemamo. Ob
               tem pa moram reči, da sem ne žalosten ampak nekako presenečen, da kljub tej socialni
               liberalnosti Nova Slovenija ni zmogla premisleka, da bi ta zakon kljub vsemu podprla
               glede na to, da sami v svojih razpravah večkrat poudarjajo njihov splošni ekonomski
               program kot socialno-tržno naravnan, ampak za to že imajo svoje razloge.</p>
               <p>V razpravah so se nekateri razpravljavci, predvsem kolegi iz SDS veliko ukvarjali s
               tem, kaj bo prinesla prihodnost, postavili so se v vlogo tistih, ki prihodnost celo
               napovedujejo, kaj se bo zgodilo, kakšne grozne reči, katastrofične napovedi v zvezi s
               tem. Moram reči, da seveda sam ne upam napovedovati prihodnosti, ker redkokomu uspe,
               da s svojimi napovedmi uspe, pa še tisti, ki so kdaj to v zgodovini dosegli, so
               seveda imeli več sreče kot pameti. Lahko seveda rečem samo to in to sem poudaril že v
               stališču, da so pred ministrstvom veliki izzivi, relativno večji v primerjavi s
               tistimi, kot jih je ministrstvo imelo pri izvajanju sedanje ureditve. Prvič zato, ker
               seveda mora na nek način dokazati, da je nova predlagana ureditev, ki jo bomo danes
               sprejeli, boljša od tiste, ki je veljala do sedaj in da se z nekim drugačnim, novim,
               boljšim načinom delovanja – predvsem z organiziranostjo uradnikov, za katere je
               kolega Lisec očital, da so že tam od leta 2004, pa ne verjamem, da je to problem, ker
               so že tako dolgo tam, to bi morala pravzaprav biti prednost – službe organizirajo
               tako, da bo izvajanje zakona učinkovito. In tukaj, ministrica, verjamem, da imate že
               in boste še imeli veliko dela. Ne glede na to pa seveda veliko uspeha pri
               zagotavljanju učinkovitega izvajanja zakona. In seveda, kot je kolega Zorčič že
               povedal, ni nujno, da bo zakon ostal takšen kot je; če se bo po mojem v prihodnjih od
               enega leta do dveh let pokazalo, da je treba kakšno stvar izboljšati v zakonu, bomo
               to seveda storili, kot je to sicer običaj – ko zakone spreminjamo, da jih tudi
               izboljšujemo.</p>
               <p>Kolega Lisec je tudi omenil, kako si bo Janez iz Štajerske izbral dimnikarja iz
               Gorenjske ali pa od kod drugod. Čisto po dikciji zakona je seveda treba povedati, da
               si uporabniki malih kurilnih naprav ne izbirajo dimnikarja ampak dimnikarsko družbo,
               kajti dimnikarske družbe opravljajo dimnikarske storitve, dimnikarji pa jih izvajajo.
               To razliko je že dobro poznati, če hoče človek kredibilno razpravljati o vsebini
               zakona. In seveda ta primer ali pa ta argument, da se naj bi nekdo iz Gorenjske
               fizično pripeljal na Štajersko, ne vzdrži, kajti dimnikarska družba lahko ima seveda
               dimnikarje ali pa svoje poslovne enote tudi drugje po Sloveniji in od tam se lahko
               dimnikarji potem odpeljejo k lastniku kurilne naprave, kjer pač izvedejo dimnikarsko
               storitev.</p>
               <p>Ne moremo torej govoriti o mešanicah, "večlončnicah" in enolončnicah, ampak seveda
               govorimo o zakonu, ki zagotavlja varovanje javnega interesa na vseh omenjenih štirih
               področjih in seveda upam in prepričan sem, da se bo to odrazilo tudi na kazalnikih
               glede stanja okolja, tudi varovanja zdravja in da seveda nesrečnih primerov več ne
               bo. Hvala.</p>
            </sp>
            <sp xml:id="SDZ7-Redna-23-2016-10-25.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del razprave, v katerem dobi besedo še predstavnica Vlade,
               ministrica Irena Majcen. Izvolite.</p>
            </sp>
            <sp xml:id="SDZ7-Redna-23-2016-10-25.sp32">

               <speaker>IRENA MAJCEN:</speaker>

               <p>Hvala, spoštovani predsedujoči.</p>
               <p>Mogoče bi ob zaključku povedala to, kar smo povedali – če govorim o sebi kot
               ministrici za okolje in prostor – že na začetku. Ponavljali ste številni poslanci,
               bom pa vseeno ponovila, da se to vedenje tudi nekako utrdi. Torej, leta 2013 je bilo
               izdano mnenje Računskega sodišča. Računsko sodišče je pregledovalo koncesijsko
               obratovanje za dimnikarje v letih 2009 in 2011. In zanimivo, leta 2013 je tudi
               takratni sestav Državnega zbora sprejel novelo Zakona o varstvu okolja, imenovano 1F
               verzija, in ugotovil, da je treba koncesije oziroma urejanje dimnikarske službe
               takšne kot je bila takrat zaključiti, končati do 31. 12. 2015. Sama, ko sem prevzela
               ministrstvo v letu 2014 … Pravzaprav je ta tema – vsi se še spomnimo, koliko neljubih
               dogodkov je bilo zaradi poplav takrat v Sloveniji – prišla na vrsto v začetku leta
               2015 in pravzaprav ni bila dilema, samo povedali smo si, da je možno ali iti v
               pregled koncesionarjev, ugotavljanje njihovih sposobnosti delovanja ali pa v pripravo
               novega zakona. Ker sem nekako osebnostno naravnana za poglede naprej, smo se
               odločili, da gremo v pripravo novega zakona. Res je, da pri letošnjem; mi vemo, da
               smo lani podaljšali še to, kar naj bi se zaključilo 31. 12. 2015, smo preložili na
               letošnje leto 31. 12. 2016. In seveda smo mnogim koncesionarjem – koncesijskih
               območij je v Sloveniji 193, koncesionarjev je nekaj manj – začeli vsaj nekaj njihovih
               pogojev pregledovati. Največkrat se je pojavila težava vpisa pregledov ali pa vpisa
               naprav v EviDim, in smo jim sporočili, da ne izpolnjujejo pogojev za podaljšanje
               licence. S tem smo pravzaprav zelo uspešno napolnili evidenco; nekako ocenjujemo, da
               je na 90 % od ocenjenega števila teh kurilnih naprav v Sloveniji. Zavedamo pa se, da
               koncesionarji tudi niso imeli pregleda nad vsemi kurilnimi napravami na svojem
               koncesijskem območju, da je nekaj kurilnih naprav bilo izvzetih in zdaj v resnici za
               te lastnike kurilnih naprav res sprejemamo neko spremembo. Za njih bo zdaj veljalo,
               da so za kurilno napravo odgovorni sami. Doslej, torej do konca letošnjega leta pa je
               bil odgovoren koncesionar. V miselnem toku mislim, da veliko ljudi nima težav s tem,
               da ne sprejema tega, da je za kurilno napravo odgovoren lastnik, ne pa koncesionar.
               Tako je naloga teh lastnikov predvsem, da si poiščejo izvajalca, da se z nekom
               dogovorijo. Za tiste lastnike, ki so že zdaj bili v rednih pregledih, bodo do junija,
               ko naj bi se ta izbira opravila – ampak do junija, ne v mesecu juniju –, dimnikarji
               opravili preglede in se seveda z njimi dogovorili, ali je stranka zadovoljna z
               njihovim izvajanjem ali ne, ali se bodo dogovorili za kakšen popust. Ne želim preveč
               si domišljati, da vem, kaj je to trg in določanje cen. Res se bo pri samem izvajanju
               pokazalo, v katerih območjih pa je mogoče sedanjo maksimirano ceno znižati. Jaz sem
               prepričana, da nekaj takšnih območij bo. Na podeželju verjetno tega ne bo veliko,
               ampak mogoče si bomo te stvari še povedali kdaj kasneje. Torej, EviDim moramo
               nadgraditi, tudi tega se zavedamo in tega smo se lotili, torej starim koncesionarjem
               postopek odvzema licenc nismo sprožili zaradi tega, ker z novo zakonodajo to glavno
               dilemo in nepravilnosti rešimo. V nekaterih okoljih bo trg v delu, ki sega do
               najvišje tržne cene, prav gotovo omogočil nižanje cen.</p>
               <p>Zelo žalostna sem bila, ko sem poslušala dvome v usposobljenost upravnih delavcev na
               upravni enoti. Namreč, sama tudi iz tam izhajam, že imam kar nekaj let, sem bila tudi
               vodja oddelka, takrat je bilo za kmetijstvo in gospodarstvo in smo takrat izdajali za
               številne dejavnosti odločbe. In sama ne vidim razlogov, zakaj upravni delavci na
               upravnih enotah, ki so usposobljeni za številne postopke, ne bi zmogli z izdajo
               licenc. Če povem, pa pa bom še enkrat potem povedala, ampak gradili smo ta predpis ne
               samo na mnenjih strokovnih služb. V samem delovanju prav naše ministrstvo sega do
               ljudi in vedno pri pripravi zakonodaje skušamo v največji možni meri upoštevati
               zaupanje naših državljanov in državljank. Rada bi še povedala tudi da si nihče ni
               domišljal in sem prepričana, da nikoli s strani Ministrstva za okolje in prostor
               nismo rekli, da bomo s tem zakonom dosegli potreben nivo za kjotski sporazum. Mi vsi
               vemo za podnebne spremembe, da so izpusti CO2 v veliki meri odvisni od industrije. Za
               industrijo smo na Ministrstvu sprejeli kar nekaj direktiv, ki se nanašajo na IED
               uredbo in bo industrija se pri tem delu še prilagajala, če se že do sedaj ni. Prav
               gotovo je ena od tistih dejavnosti, ki pravzaprav največ vpliva na to stvar, promet.
               Zanimivo je, da promet neprestano proizvaja CO2. Kurjenje ali kurilne naprave bolj
               obremenjujejo naše ozračje v času nižjih temperatur, čeprav zdaj že težko rečemo, da
               je to zima, saj tudi v teh letnih časih marsikaj spreminja, ampak ko so nižje
               temperature in ko se začne proces kurjenja, je obremenitev iz kurilnih naprav velika,
               medtem ko je v prometu konstantna skozi celo leto in je tudi visoka, previsoka. Zato
               se uveljavljajo številni ukrepi, izboljšave, ki bi tudi na prometu omogočale
               zmanjšanje izpustov CO2. Tudi kmetijstvo ni povsem izvzeto iz tega. Tako da tega se
               mi zavedamo in lahko rečemo, da je ta zakon eden izmed zakonov, ki bodo reševale te
               stvari. Ob zaključku bi se želela zahvaliti vsem, ki ste kakorkoli pomagali pri
               pripravi, pri snovanju, pri odločanju znotraj zapisov tega zakona in nam pomagali, da
               je zakon v sedanji obliki sprejemljiv za vse. Ta zahvala je, sploh z naše strani,
               pomembna predvsem zaradi tega, ker je zakon, kot sem že dejala, pisan za uporabnike,
               izvajalci pa, sem prepričana, da se že in se še bodo v svojem delovanju na terenu z
               lahkoto prilagodili njegovemu izvajanju. Hvala.</p>
            </sp>
            <sp xml:id="SDZ7-Redna-23-2016-10-25.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Časa še nismo izrabili popolnoma,
               zato prosim, če se prijavite za dodatno razpravo, ker vem, da je še želja. Prijavite
               se, prosim. Hvala lepa.</p>
               <p>Torej, besedo ima gospod Zvonko Lah. Izvolite. 5 minut.</p>
            </sp>
            <sp xml:id="SDZ7-Redna-23-2016-10-25.sp34">

               <speaker>ZVONKO LAH (NeP):</speaker>

               <p>Hvala lepa, gospod predsedujoči.</p>
               <p>Jaz tega zakona ne bom podprl zaradi razlogov, ki so bili tukaj že povedani s strani
               določenih poslanskih skupin. Namreč, meni ne gre v račun to, da je to gospodarska
               javna služba in da je preprosto tržna dejavnost, ker po mojem to ne gre. Po mojem bi
               morala biti gospodarska javna služba, je pa zelo povezana tukaj dimnikarska dejavnost
               tudi s požarno varnostjo in za požarno varnost so odgovorni župani oziroma občine.
               Uvid imam predvsem v podeželje. 70 % Slovencev živi v lastnih hišah. Na podeželju
               živijo ostareli ljudje v hišah ali pa družine na robu revščine, kjer je največ tako
               imenovanih dimniških požarov. Vse več gospodinjstev gre na trda goriva, to se pravi,
               ogreva na drva. Kmetije imajo več kurilnih naprav, več dimnikov in nihče ne bo to
               preverjal. Ta zakon predvideva, da si bo vsak sam izbral svojega dimnikarja. Sedaj
               pospešeno ti bivši koncesionarji izvajajo ta dela tudi na podeželju, ker ljudje še ne
               vedo, da ni več koncesij. V bodoče pa, ko bodo vedeli, da je v Sloveniji 800 tisoč
               kurilnih naprav pa deset inšpektorjev, ki bodo to nadzirali, in ti inšpektorji bodo
               nadzirali predvsem, ali je storitev opravljena ali ni, manj pa verjetno kvaliteto
               izvedenih del. Zanima me, kdo bo to nadziral. Na podeželju bodo verjetno ostajale kar
               kurilne naprave nepregledane. Tudi kazni so zelo nizke, mislim da 60 evrov, in če
               prideš enkrat na 10 let na vrsto, da te inšpektor dobi, potem verjetno marsikdo ne bo
               dal to pregledati. Je pa nujen nadzor, predvsem iz vidika požarne varnosti. Tisti, ki
               ste bili župani, veste, kaj je, koliko občine financirajo gasilska društva ali pa
               gasilce poklicne, da opravljajo to dejavnost, in koliko je tudi dimniških požarov.
               Nekdo bi moral narediti analizo, če se pripravlja nov zakon, zakaj je prišlo do teh
               požarov, kdo je kriv, kdo bi moral nadzirati to. Včasih so gasilci pred vsako kurilno
               sezono obiskali vse domačije in pregledali kurilne naprave, dimnike in seveda
               priporočili, da se to odpravlja. Imamo po novem tudi inšpekcijo občinsko, ki bi lahko
               v tem primeru na nek način tudi nadzirala, vendar ste se pač odločili, da boste šli
               na licence. Tisti izvajalci, ki bodo v večjih mestih, v javnih objektih,
               večstanovanjskih stavbah, bodo krasno zaračunali, lepo živeli, tisti na podeželju
               dimnikarji pa opuščali dejavnost, ker bo teh naročil čedalje manj, ker se ljudje ne
               bodo bali nekih inšpektorjev. Zgleda, da vam je čisto vseeno za podeželje. Važno, da
               nekateri izvajalci v mestih se bodo mastili, pregledovali bodo tudi prezračevalne
               naprave, izstavili račune večkrat na leto. Tako je bilo sedaj. Na podeželju pa vas ne
               briga nič. Občine se otepajo, seveda župani se otepajo neke dodatne naloge, vendar če
               je to javna gospodarska služba, se mora izvajati dosledno povsod, predvsem pa tam,
               kjer je večja nevarnost tudi dimniških požarov. Verjetno na podeželju niso problem
               PM10 delci, to je bolj strnjenih mestih kot na podeželju,ampak požarna varnost je pa
               še kako pomembna. Ampak očitno ta zakon po mojem ne bo prinesel rešitve. Nekateri
               bodo bogateli, nekateri bodo videli tu krasen zaslužek in fino zaslužili, drugje se
               bo pa pač ta dejavnost počasi opuščala. In tudi izvajalcev bo čedalje manj.</p>
            </sp>
            <sp xml:id="SDZ7-Redna-23-2016-10-25.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Zaključujem razpravo o predlogu zakona v celoti. Amandmaju k predlogu
               zakona niso bili vloženi.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 17. točki dnevnega reda.</p>
               <p>S tem prekinjam 4. točko dnevnega reda.</p>
               <p>Prehajamo na <title xml:id="SDZ7-Redna-23-2016-10-25.title2">2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI IN DOPOLNITVI ZAKONA O UVELJAVLJANJU PRAVIC IZ JAVNIH SREDSTEV PO
                  SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina šestih poslank in poslancev s
               prvopodpisano gospo Violeto Tomić. V zvezi s tem predlogom zakona Odbor za delo,
               družino, socialne zadeve in invalide predlaga Državnemu zboru sprejem sklepa, da
               predlog zakona ni primeren za nadaljnjo obravnavo.</p>
               <p>Besedo dajem predsedniku odbora gospodu Urošu Priklu za dopolnilno obrazložitev
               predloga sklepa. Izvolite.</p>
            </sp>
            <sp xml:id="SDZ7-Redna-23-2016-10-25.sp36">

               <speaker>UROŠ PRIKL (PS DeSUS):</speaker>

               <p>Hvala lepa za besedo, kolega Hainz. Spoštovane kolegice, spoštovani kolegi!</p>
               <p>Na kratko dovolite, da vam predstavim stališče odbora do omenjenega zakona. Naš odbor
               je kot matično delovno telo Predlog zakona o spremembi in dopolnitvi Zakona o
               uveljavljanju pravic iz javnih sredstev obravnaval na predlog prvopodpisane kolegice
               Violete Tomić. Kolegij predsednika Državnega zbora je sklenil, da se predpis
               obravnava po skrajšanem postopku. Pri samem delu odbora so sodelovali ob predstavniku
               predlagatelja tudi Ministrstvo za delo, družino, socialne zadeve in enake možnosti,
               Ministrstvo za izobraževanje, znanost in šport, Državni svet, Zakonodajno-pravna
               služba, Skupnost centrov za socialno delo ter iniciativa Petka za nasmeh. Odboru je
               bilo posredovano mnenje Zakonodajno-pravne službe, ki je predpis obravnavala z vidika
               svojih pristojnosti. Prav tako je na odboru predstavila državna svetnica mag.
               Kuzmanič Korva stališče, ki ga je do predloga tega predpisa sprejela Komisija
               Državnega sveta za socialno varstvo, delo, zdravstvo in invalide. Predstavnik
               predlagateljev kolega Mesec je poudaril, da predlog zakona temelji na načelu socialne
               pravičnosti, saj bi omogočil dostop do brezplačnega subvencioniranega kosila večji
               skupni učencev, in to iz družin, ki so v takšno ekonomsko socialnem položaju, ki jim
               onemogoča kritje stroškov za šolsko prehrano oziroma kosilo. Zasleduje en sam cilj in
               to je zvišanje cenzusa za brezplačno kosilo učencem z 18 % neto povprečne plače v
               Republiki Sloveniji na 36 %. Trenutno veljavna določba Zakona o uveljavljanju pravic
               iz javnih sredstev veže pravico do stoodstotnega subvencioniranja kosila na prvi
               dohodkovni razred pri otroškem dodatku, to je zgolj na 18 % neto povprečne plače.
               Otroci iz drugega in tretjega razreda pa so le delno subvencionirani, kar zadeva
               šolskega kosila. Vlada je v svojem mnenju opozorila, da je treba najprej analizirati
               pa evalvirati sedanji sistem subvencioniranja šolske prehrane s socialnega in
               zdravstvenega vidika ter z vidika organizacije pouka in prehrane v šoli.</p>
               <p>Prav tako je v letošnjem letu treba spodbuditi, da se bo delež prijavljenih na kosilo
               povečal in bodo pravico izkoristili vsi, ki so do nje upravičeni. To je mnenje Vlade,
               ki je seveda tudi opozorila, da aktualna zakonodaja ni do konca uveljavljena in se
               uveljavlja prepogosto oziroma so spremembe prepogoste, kar otežuje delo šol in
               povzroča nejasnosti staršem in tako dalje.</p>
               <p>V široki razpravi k 1. členu predloga zakona je bilo opozorjeno, da je treba
               razširiti krog upravičencev do brezplačnih šolskih kosil, ki se s predlagano novelo
               širi tudi na drugi in tretji razred. Zagovorniki predloga zakona so eksplicitno
               opozorili, da je problem zelo pereč, saj so predstavniki nevladnih organizacij
               povedali, da njihova društva dobivajo prošnje za doplačilo šolske prehrane in od tega
               jih 60 % prosilcev sodi v drugi, 30 % pa v tretji dohodninski razred. Vsi ti otroci
               še vedno živijo pod pragom revščine, še vedno je na žalost veliko družin, ki jim je
               treba pomagati, tudi pri sofinanciranju šolske prehrane. Po zaključeni razpravi je
               Odbor sprejel sklep, da predlog Zakona o spremembi in dopolnitvi Zakona o
               uveljavljanju pravic iz javnih sredstev ni primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ7-Redna-23-2016-10-25.sp37">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Prikl.</p>
               <p>Besedo dajem predstavniku predlagatelja predloga zakona gospodu Luku Mescu za uvodno
               predstavitev stališča do predloga matičnega delovnega telesa. Izvolite.</p>
            </sp>
            <sp xml:id="SDZ7-Redna-23-2016-10-25.sp38">

               <speaker>LUKA MESEC (PS ZL):</speaker>

               <p>Hvala, predsedujoči in lep pozdrav vsem!</p>
               <p>Zakon o spremembah in dopolnitvah Zakona o uveljavljanju pravic iz javnih sredstev,
               ki smo ga pripravili v Združeni levici, ima en sam cilj. To je vsem otrokom, ki
               živijo pod pragom revščine, zagotoviti brezplačno šolsko kosilo. V Sloveniji namreč v
               tem trenutku kar 54 tisoč otrok živi v revščini. Situacija je alarmantna in kliče k
               ukrepanju. Trenutno je le del teh otrok upravičen do brezplačnega kosila, ki je
               pogosto celo edini topel obrok v njihovem dnevu. Ukrep, ki ga predlagamo, je preprost
               in nujen: vsem otrokom iz revnih družin brez izjem zagotoviti brezplačno šolsko
               kosilo.</p>
               <p>Ker je v proračunih za leti 2016 in 2017 za izvedbo tega ukrepa že zagotovljenih
               dovolj proračunskih sredstev, smo pričakovali, da bo koalicija brez pomislekov zakon
               podprla in s tem otrokom iz revnih družin že z začetkom tega šolskega leta omogočila
               topel obrok. A jesen je prinesla vrsto razočaranj. Najprej smo bili razočarani nad
               odločitvijo koalicije, da ne prispeva podpisov za sklic izredne seje, s katero bi že
               v začetku tega šolskega leta, se pravi 1. septembra zagotovili tem otrokom topel
               obrok. Nad argumenti, s katerimi je koalicija to zavrnila, pa smo bili naravnost
               osupli in zgroženi.</p>
               <p>Dejstva in statistični podatki o stopnji revščine in socialni izključenosti namreč ne
               bi mogli biti bolj zgovorni. Od krize se je socialni položaj v Sloveniji močno
               poslabšal. Če je leta 2007 pod pragom revščine živelo 11,5 % prebivalcev Slovenije,
               je leta 2015 ta odstotek zrasel že na 14,3 %. V konkretnih številkah to pomeni, da v
               tem trenutku v Sloveniji v revščini živi kar 287 tisoč državljank in državljanov, od
               tega kar 54 tisoč otrok.</p>
               <p>Na to nas neprestano opozarjajo humanitarne in človekoljubne organizacije. Včeraj so
               se spet oglasile; UNICEF, Zveza prijateljev, Petka za nasmeh se obračajo na nas in
               nam pošiljajo jasno sporočilo: otroci v šolah so lačni in dostop do kosila ne sme
               biti odvisen od dobre volje ali prostovoljne pomoči, ampak mora biti urejen
               sistemsko. Zagotoviti ga mora država. Vsi otroci morajo imeti enake možnosti, tako
               nam konec koncev veleva sama ustava te države.</p>
               <p>Zagotavljanje enakih možnosti za vse otroke je predpogoj vsakršne socialne države in
               pravične družbe. In tukaj še enkrat opozarjamo, da trenutna ureditev tega ne
               zagotavlja. Do brezplačnega kosila niso upravičeni vsi otroci iz revnih družin.
               Otroci iz drugega in tretjega dohodkovnega razreda namreč morajo kosila doplačevati
               in marsikateri starš tega ni zmožen. Čeprav imamo v proračunu dovolj sredstev, kot
               sem že večkrat opozoril, da bi bili do brezplačnega kosila upravičeni vsi, smo od
               vladne koalicije slišali, da proračun ni vreča brez dna in da še vedno poteka
               konsolidacija javnih financ. Drugače rečeno, Vlada in koalicija pravita, da nimamo
               denarja, da bi nahranili lačne otroke.</p>
               <p>Seveda pa je bilo bistveno drugače pred par tedni, ko je bilo treba glasovati za
               davčno reformo, s katero ste 10 % najbolje plačanih, vključno z nami poslankami in
               poslanci, ki sedimo tu, omogočili 60-milijonsko davčno darilo. Takrat temu ni
               nasprotoval nihče razen Združene levice. Nikjer nismo slišali, da je proračun vreča
               brez dna ali pa da javnofinančna konsolidacija še poteka. Očitno to velja samo, ko
               govorimo o revnih, tokrat celo o otrocih. Ne razumem, kako lahko ostajate tako
               brezsrčni kljub vsem apelom, osebnim stiskam in pričevanjem, ki so ob razpravi o
               šolskih kosilih zaokrožili v javnosti. Ne razumem, kako lahko takšna moledovanja
               odpravite z odgovorom, da rabimo dodatne analize. Kaj bi analizirali, če so otroci v
               šolah res lačni ali so lačni samo doma, če so revni res revni? Boste analizirali, kot
               ste poudarjali, zlorabe – se pravi, da se ne bo kakšen reven otrok okoristil s tem
               kosilom? Ne razumem.</p>
               <p>Edino kar mi preostane je, da vas še enkrat opozorim, da proračuna to ne bo stalo
               nič, rešili pa bomo marsikatero osebno stisko, marsikatero revno družino. Upam, da
               premorete dovolj empatije, da boste z nami danes ta predlog spravili naprej.
               Hvala.</p>
            </sp>
            <sp xml:id="SDZ7-Redna-23-2016-10-25.sp39">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Mesec.</p>
               <p>Sledi predstavitev stališč poslanskih skupin.</p>
               <p>Besedo dajem Poslanski skupini nepovezanih poslancev, zanjo gospa mag. Alenka
               Bratušek. Izvolite.</p>
            </sp>
            <sp xml:id="SDZ7-Redna-23-2016-10-25.sp40">

               <speaker>MAG. ALENKA BRATUŠEK (PS NP):</speaker>

               <p>Najlepša hvala, podpredsednik. Kolegice in kolegi!</p>
               <p>Zakon o uveljavljanju pravic iz javnih sredstev je bil nazadnje spremenjen junija
               2015, v veljavo pa je stopil 1. januarja 2016. S to spremembo zakona se je tako
               zvišal prag za brezplačno kosilo, in sicer tako, da so otroci iz 2. in 3.
               dohodninskega razreda upravičeni do delne subvencije. Osnovni predlog novele iz leta
               2015, ki sem ga tudi sama sopodpisala, je predvideval 100 % subvencioniranje šolskega
               kosila za vse otroke, ki živijo pod statističnim pragom revščine. Z amandmajem
               koalicije pa je končni predlog zakona za otroke iz 2. in 3. dohodkovnega razreda le
               delno subvencionirano kosilo. Vemo, da je za izvajanje končnega predloga zakona, ki
               določa delno subvencioniranje, pristojno ministrstvo zagotovilo 8 dodatnih milijonov.
               Skupaj je torej za ta namen zagotovljenih 16 milijonov evrov sredstev in po podatkih
               resornega ministrstva ta sredstva niti niso v celoti porabljena. Zakaj to govorim?
               Zato, ker to pomeni, da je Državni zbor denar za nekaj, kar boste danes zavrnili, že
               zagotovil. In žalostno in nerazumljivo je torej, da je koalicija odrekla podporo
               temu, da bi otroci iz nižjih dohodkovnih razredov imeli kosila v celoti brezplačna.
               SMC, DeSUS in SD. In to naj bi bila socialno čuteča vlada?</p>
               <p>Glede na to, da je subvencioniranje šolskega kosila vsekakor eden izmed potrebnih
               ukrepov za zmanjševanje stopnje revščine med otroki, ter glede na to, da so sredstva
               za izvajanje ukrepa že zagotovljena, se sprašujemo, kako to, da se brezplačnih kosil
               tem otrokom ne zagotovi? Pri čemer je treba vedeti, seveda, da brezplačna kosila pri
               odpravljanju revščine predstavljajo le parcialni ukrep.</p>
               <p>V naši poslanski skupini bomo seveda glasovali proti sklepu, da zakon, ki bi revnim
               otrokom zagotovil brezplačen topel obrok, ni primeren za nadaljnjo obravnavo. Apel še
               enkrat vsem tistim, ki imamo vsaj malo socialnega čuta, da premislite in se o tem
               zakonu vsaj pogovarjamo; ne ga v osnovi zavreči, kar ste na odboru na žalost
               naredili. In res me žalosti, da to delajo tisti, ki pravijo ali pa se predstavljajo
               za stranke, ki imajo socialni čut. Še več, v stranki Zavezništvo mislimo, da bi to
               vprašanje morali celo razširiti. Kaj pa, če pod koncept brezplačne osnovne šole za
               vse otroke sodi tudi brezplačno kosilo za vse otroke? Vsekakor bi takšna
               interpretacija pomenila izogib vsakokratnim, vsaj polletnim razpravam o tem, ali pri
               nas so ali niso lačni otroci, vsaj v šolah. In tudi apel nevladnih organizacij kaže,
               da ni vse tako, kot bi moralo biti oziroma kot nas koalicija prepričuje. Zgodbe
               projekta Botrstvo se me dotaknejo iz tedna v teden. Poslušajte jih tudi vi in potem
               boste lažje pritisnili gumb "za". In ne boste verjeli, da pri tem predlogu gre res za
               otroke.</p>
            </sp>
            <sp xml:id="SDZ7-Redna-23-2016-10-25.sp41">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Bratušek.</p>
               <p>Besedo ima Poslanska skupina Stranke modernega centra, zanjo dr. Jasna Murgel.</p>
               <p>Izvolite, gospa Murgel.</p>
            </sp>
            <sp xml:id="SDZ7-Redna-23-2016-10-25.sp42">

               <speaker>DR. JASNA MURGEL (PS SMC):</speaker>

               <p>Hvala lepa za besedo.</p>
               <p>Spoštovani!</p>
               <p>Naj v imenu Poslanske skupine SMC uvodoma izrazim obžalovanje, da se je razprava o
               šolskih kosilih, ki je v zadnjih mesecih potekala prek različnih medijev in tudi v
               dvoranah Državnega zbora, da se je ta odvila v smeri osebnega obračunavanja,
               podtikanja ter celo manipuliranja.</p>
               <p>V celotni razpravi smo bili narobe razumljeni. V Stranki modernega centra in v
               Poslanski skupini Stranke modernega centra se zavedamo, da gre za resen socialni
               problem in na ta problem smo v SMC zelo pozorni. Menimo, da je treba ta problem
               primarno reševati v okviru socialne politike, za katero je odgovorno Ministrstvo za
               delo, družino, socialne zadeve in enake možnosti, ne pa vzgojno-izobraževalna
               politika. Država je tista, ki mora pomagati ljudem v stiski, da se postavijo na noge.
               Iz tega razloga smo v Poslanski skupini Modernega centra se odločili, da bomo podprli
               predlog, da se obravnava te vsebine vrne nazaj na matično delovno telo. Od Vlade
               pričakujemo, da bo skupaj s civilno družbo in stroko našla ustrezne celovite rešitve,
               s katerimi bo nedvoumno pokazala, da zna in more poskrbeti za najbolj ranljive.
               Slovenija je socialna država in naša dolžnost je, da tudi takšna ostane. Hvala lepa.
            </p>
            </sp>
            <sp xml:id="SDZ7-Redna-23-2016-10-25.sp43">

               <speaker>PODPREDSEDNIK MATJAŽ NEMEC:</speaker>

               <p>Hvala tudi vam, gospa Murgel.</p>
               <p>Besedo ima Poslanska skupina Slovenske demokratske stranke, zanjo gospod Žan Mahnič.
               Izvolite.</p>
            </sp>
            <sp xml:id="SDZ7-Redna-23-2016-10-25.sp44">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Kolegice in kolegi!</p>
               <p>V Slovenski demokratski stranki se zavzemamo, da bi bili vsi otroci deležni
               brezplačnega toplega obroka v šoli. Trenutno ni nobenega javnofinančnega razloga, da
               se ne bi vsaj tistim otrokom, ki živijo pod pragom revščine, omogočilo brezplačnega
               toplega obroka. Prepričani smo, da se samo sit in zdrav otrok lahko popolnoma posveti
               učenju in osvajanju znanja, ki mu bo potrebno za osamosvojitev in samostojno
               življenjsko pot. Zato smo tudi podprli vloženi Predlog zakona o spremembi in
               dopolnitvi Zakona o uveljavljanju pravic iz javnih sredstev, ki bi omogočil 100 %
               subvencijo šolskega kosila vsem otrokom, ki živijo pod pragom revščine. Po
               metodologiji Statističnega urada Republike Slovenije je prag revščine trenutno 596
               evrov na družinskega člana. Kljub velikim besedam predsednika Vlade Mira Cerarja in
               ministrice za delo, družino, socialne zadeve in invalide ter enake možnosti gospe dr.
               Anje Kopač Mrak, da se stanje v Sloveniji izboljšuje, lahko z žalostjo spremljamo
               statistične podatke, ki jih navaja raziskava Inštituta Republike Slovenije za
               socialno varstvo z naslovom Revščina in socialna izključenost družin z otroki:
               materialni in nematerialni obraz revščine iz februarja 2016, ki ugotavlja, da temu še
               zdaleč ni tako in da se revščina v Sloveniji pod vlado Mira Cerarja še povečuje. To
               na skrivaj priznava tudi Vlada, saj je v proračunu za leto 2017 povečala odhodke za
               socialno varnost za kar 52 milijonov evrov.</p>
               <p>Koalicija, ki jo sestavljajo stranke SMC, Desus in seveda tudi SD, ki se deklarira za
               socialno najbolj čutečo stranko, na seji Odbora za delo tega zakona niso podprli in
               so celo predlagali proceduralni sklep, da ta zakon ni primeren za nadaljnjo
               obravnavo. To kaže na veliko dvoličnost te koalicije in vlade Mira Cerarja, ki vedno
               znova in znova govori eno, dela pa drugo.</p>
               <p>Gospe in gospodje, naj vas ob tem samo spomnim na zakon, ki ga je v prvi Janševi
               vladi v parlament vložila Slovenska demokratska stranka in ki je bil sprejet. Vsi
               dijaki, ne glede na to, iz kakšne družine prihajajo, so dobili brezplačen topel obrok
               v šoli. To je bil zakon Poslanske skupine SDS, ki je bil sprejet v prvi Janševi
               vladi. Takrat nismo revnih delili na tiste manj revne in tiste bolj revne, ampak smo
               vsem dali topel obrok.</p>
               <p>Mi, gospe in gospodje, smo dokazali, kako se bori proti revščini, vi boste to še
               morali storiti.</p>
            </sp>
            <sp xml:id="SDZ7-Redna-23-2016-10-25.sp45">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče poslanske skupine Demokratične stranke upokojencev Slovenije bo predstavila
               mag. Julijana Bizjak Mlakar. Izvolite, gospa.</p>
            </sp>
            <sp xml:id="SDZ7-Redna-23-2016-10-25.sp46">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Spoštovani predsedujoči, spoštovane poslanke, poslanci!</p>
               <p>V Ustavi Republike Slovenije je zapisano, da je Slovenija socialna država. Državljani
               in državljanke imajo pod pogoji, določenimi z zakonom, pravico do socialne varnosti,
               otroci pa uživajo posebno varstvo in skrb. Trenutno veljavna socialna zakonodaja je
               razmeroma mlada. Nastala in uveljavila se je v času, ko smo doživljali finančno in
               gospodarsko krizo. Vzpostavljanje kriterijev oziroma cenzusov za pridobitev določenih
               pravic pa je marsikoga že ob uveljavitvi Zakona o uveljavljanju pravic iz javnih
               sredstev in Zakona o socialnovarstvenih prejemkih prizadelo, kar je malo kasneje
               Zakon za uravnoteženje javnih financ še poglobil. Tekom tega mandata smo pričeli
               odpravljati nekatere pomanjkljivosti v socialni zakonodaji in v smeri odpravljanja
               kleščenja socialnih transferov, uvedenega z Zujfom, že tudi marsikaj postorili,
               seveda upoštevajoč fiskalno kondicijo države. S potrditvijo predloga spremembe Zakona
               o uveljavljanju pravic iz javnih sredstev – v zvezi s to isto danes obravnavano
               tematiko – smo tako že v lanskem letu našli rešitev, uveljavljeno sicer z letošnjim
               januarjem, s katero smo zagotovili možnost delnega subvencioniranja kosil učencem v
               osnovnih šolah še za tiste, ki izhajajo iz drugega in tretjega dohodkovnega razreda.
               Na podlagi zadnjih sprememb tako znaša povprečna subvencija države okoli 33 evrov v
               drugem dohodkovnem razredu, za učence iz tretjega dohodkovnega razreda pa država
               prispeva okoli 19 evrov mesečno. Ob tem je treba povedati, da znaša prispevek države
               za kosila najbolj ogroženim otrokom okoli 47 evrov na mesečni ravni. Prav tako pa naj
               spomnim, da so vsi otroci do vključno petega dohodkovnega razreda v celoti, torej 100
               % upravičeni do subvencije za malico.</p>
               <p>Poslansko skupino DeSUS zanimajo odgovori na vprašanja o ustrezni skrbi za prehrano
               otrok v šolah. Kako je s tem, si v poslanski skupini DeSUS ne upamo zatrjevati. Kljub
               temu, da imamo v veliki meri zagotovilo posamičnih šol, naj bi otroci v šolah ne bili
               lačni, pa so s strani pristojnih ministrstev precej nedoločene navedbe, kako primerno
               je poskrbljeno za prehrano slehernega otroka v šoli. V poslanski skupini DeSUS
               menimo, da če obstaja dvom, da je en sam otrok iz socialno ogrožene družine v šoli
               lačen in brez 100 % subvencije, to ni sprejemljivo. Seveda se sprašujemo, ali
               trenutno veljavna zakonodaja glede na stopnjo socialne ogroženosti družine ne daje
               zadostne upravičenosti do subvencije. Torej se postavi vprašanje, ali je materialni
               cenzus primerno postavljen, ali so ustrezni kriteriji, ki jih postavlja pristojno
               ministrstvo, ali pa se morda dogaja, da družine obstoječih upravičenj niti ne
               uveljavljajo in kakšni so razlogi, če do tega prihaja. In prav slednje, torej podatek
               o številu prijavljenih otrok na šolsko kosilo je za nas bil nekako presenetljiv. V
               6-mesečnem obdobju veljavnosti in uporabe novega načina subvencioniranja šolskih
               kosil se je namreč pokazalo, da pravice ne uveljavljajo vsi, ki bi jo lahko
               uveljavljali. Zato bi bilo dobro vedeti, ali je izkoriščenost pravice morebiti
               povezana s premajhno obveščenostjo upravičencev in ali je informiranje s strani šol
               in centrov za socialno delo zadostno. V poslanski skupini DeSUS upamo, da bomo v
               nadaljnjem postopku sprejemanja zakona, ki ga danes obravnavamo, dobili odgovore tudi
               na navedena vprašanja. Glede na pravkar povedano bomo v poslanski skupin DeSUS
               glasovali enotno, in sicer, da je predlog zakona, ki ureja subvencioniranje kosil v
               osnovnih šolah, primeren za nadaljnjo obravnavo. Torej glasovali bomo proti sklepu,
               da ta zakon ni primeren za nadaljnjo obravnavo. Poslancem Desusa se ne zdi
               sprejemljivo, da bi morali otroci iz socialno ogroženih družin, ki tudi sodijo v
               drugi ali tretji dohodkovni razred, čakati na drugačne, četudi bolj dodelane rešitve
               pristojnega ministrstva za ureditev 100 % subvencij za kosila otrok iz socialno
               ogroženih družin. Hvala lepa.</p>
            </sp>
            <sp xml:id="SDZ7-Redna-23-2016-10-25.sp47">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Bizjak Mlakar.</p>
               <p>Stališče Poslanske skupine Socialnih demokratov bo predstavila gospa Marija
               Bačič.</p>
               <p>Izvolite, gospa Bačič.</p>
            </sp>
            <sp xml:id="SDZ7-Redna-23-2016-10-25.sp48">

               <speaker>MARIJA BAČIČ (PS SD):</speaker>

               <p>Spoštovani gospod podpredsednik, hvala za besedo! Kolegice in kolegi!</p>
               <p>Novela zakona, ki je na mizi, je ena tistih, ki zmeraj pusti grenak priokus. Socialni
               demokrati se zavedamo, da se revščina poglablja in da med nami so lačni otroci, zato
               so zavrnitve takih predlogov predvsem zelo, zelo težke. Vedno, ko imamo na mizi
               takšne občutljive materije, je dejansko zelo težko razumeti in še teže zagovarjati,
               da denarja ni. Še posebej, ko govorimo o otrocih. Zagotavljanje prihodnosti in
               blaginje otrok kakor tudi vseh drugih državljanov je odgovornost vsake države, vsake
               resne politike, ki na plečih ranljivih skupin ne sme kovati političnega kapitala ali
               se iti populizma.</p>
               <p>Republika Slovenija je v ustavo zapisala, da je pravna in socialna država. Zadnje
               čase pa se vse preveč krepi vtis, da vsa sociala temelji na karitativnosti in
               medsebojni solidarnosti državljanov, tudi tistih, ki sebi in svoji družini s svojim
               poštenim delom in težko prigarano plačo ne morejo več zagotavljati dostojnega
               življenja.</p>
               <p>S potrditvijo predloga te novele bi se uveljavila rešitev, da bi bili upravičeni do
               100 % subvencije kosila vsi učenci iz prvega, drugega in tretjega dohodkovnega
               razreda, torej vsi tisti, katerih povprečni mesečni dohodek na osebo ne presega 36 %
               neto povprečne plače v Republiki Sloveniji. Zadnja sprememba zakonodaje, ki se je
               nanašala na navedeno vsebino in je uzakonila zdaj veljavno rešitev subvencioniranja
               po deležih glede na dohodkovni razred, se je začela uporabljati 1. 1. 2016. Ker vse
               kaže na to, da je obstoječa ureditev pomanjkljiva, saj izpušča preveliko populacijo
               otrok, v Poslanski skupini Socialnih demokratov, ki imamo socialni čut, menimo, da
               potrebujemo dodaten premislek, kako urediti to problematiko. Zato bomo glasovali
               proti sklepu, da predlog Zakona ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-23-2016-10-25.sp49">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Marija Bačič.</p>
               <p>Gospod Miha Kordiš bo predstavil stališče Poslanske skupine Združena levica.
               Izvolite.</p>
            </sp>
            <sp xml:id="SDZ7-Redna-23-2016-10-25.sp50">

               <speaker>MIHA KORDIŠ (PS ZL):</speaker>

               <p>Najlepša hvala za besedo, predsedujoči.</p>
               <p>Veste, če bi zjutraj vedel, da bom poslušal taka stališča poslanskih skupin iz
               koalicijskih vrst, potem bi se zbudil z nasmeškom. Namreč, v preteklih dneh ni nič
               kaj kazalo na to, da bo naš predlog za brezplačna šolska kosila otrokom iz revnih
               družin dejansko prestal to obravnavo, ampak kot kaže, se vračamo na odbor iskat
               rešitev, da pa vendarle ta sredstva zagotovimo in da otrokom zagotovimo tisti topel
               obrok v šoli, ki ga potrebujejo, če ga recimo tudi že ne dobijo doma.</p>
               <p>Ker ta država, Slovenija kot socialna država na otrocih res ne more, ne sme šparati.
               To je kratko malo narobe, sploh če naredimo dva koraka nazaj in se spomnimo, da je še
               ne en mesec tega 10 % najbolje plačanih ljudi v tej državi brez resnega argumenta
               dobilo 60 milijonov evrov težko davčno darilo. No, potem malo kasneje je bilo pa za
               otroke iz revnih družin težko najti nekaj milijonov za to, da v šolah pač ne bodo
               lačni.</p>
               <p>Revščina v naši družbi obstaja. Je realna. Pod pragom tveganja revščine živi slabih
               300 tisoč naših sodržavljank in sodržavljanov. Ampak revščina se hkrati pri nas tudi
               skriva. Velja za neko sramoto. In zato je o njej treba govoriti in zato je treba
               tukaj izpostaviti, da ljudje za svojo revščino niso krivi sami. Kriv je naš sistem,
               kriv je kapitalizem, ki jih je izvrgel iz sebe kot nepotrebne in jih potisnil na rob.
               Tukaj potem vskočijo redistributivni mehanizmi države, ki lahko vsaj nekoliko
               izenačijo možnosti ljudi v razredni družbi in omogočijo tudi deprivilegiranim človeka
               vredno življenje. Kriza, katero smo pravkar preživeli v gospodarskem smislu, še vedno
               traja v socialnem smislu. Ta kriza je nastala na finančnih trgih in je ustvarila
               luknjo, ki so jo potem mašile milijarde iz proračunov držav po celotni Evropi. Zato
               ta sanacije krize ni prizadela vseh enako. Velika večina slovenskih državljanov je
               tistih, ki so potegnili kratek konec in jih je varčevanje najbolj prizadelo. Tudi
               zato statistični podatki o stanju revščine pri nas kažejo takšno sliko, kot jo
               kažejo. Seveda hrbtna stran statistične slike je precej bolj plastična. To so zgodbe,
               zgodbe ljudi, ki se vsak mesec trudijo sebi in svojim otrokom zagotoviti osnovne
               življenjske potrebe, hrano, toplo stanovanje, itn. In ta slika je tista, ki upam da
               nas bolj zgovorno kot statistične številke nagovarja, da je ukrepanje proti revščini
               nujno.</p>
               <p>V Združeni levici smo v tem letu že predlagali pet ukrepov proti revščini, s katerimi
               bi lahko tukaj in zdaj začeli odpravljati revščino in njene posledice. In danes s
               temi šolskimi kosili je pred nami eden izmed teh ukrepov. Ukrep, ki bi za otroke iz
               prvega, drugega in tretjega dohodkovnega razreda oziroma za družine iz teh razredov
               omogočil topel obrok v šoli. V praksi to pomeni, da bi bili do brezplačnega šolskega
               kosila upravičeni vsi učenci, pri katerih povprečni mesečni dohodek ne presega 36 %
               neto povprečne plače. Se pravi, tukaj govorimo o družinah, kjer mesečni dohodek na
               osebo ne presega 364 evrov o družinah, ki živijo pod pragom tveganja tveganja
               revščine. In v Združeni levici bomo glasovali proti sklepu, da ta zakon ni primeren
               za nadaljnjo obravnavo, in tudi v nadaljevanju bomo glasovali za to, da od govora o
               revščini preidemo k ukrepom, ki jo bodo odpravljali. Kot rečeno, danes se je vsem
               pričakovanjem navkljub slika toliko zasukala, da bomo s tem našim prvim korakom
               dejansko uspeli, kar me neizmerno veseli. Hvala.</p>
            </sp>
            <sp xml:id="SDZ7-Redna-23-2016-10-25.sp51">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Kordiš.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic. Izvolite.</p>
            </sp>
            <sp xml:id="SDZ7-Redna-23-2016-10-25.sp52">

               <speaker>IVA DIMIC (PS NSi):</speaker>

               <p>Spoštovani predsedujoči, kolegice in kolegi!</p>
               <p>UMAR v včerajšnji izdaji Ekonomskega ogledala navaja, da se je stopnja tveganja
               revščine v Sloveniji sicer nekoliko znižala, vendar je še vedno višja kot pred krizo.
               Stopnja tveganja revščine se je znižala samozaposlenim, brezposelnim, neaktivnim in
               zaposlenim za določen čas. V primerjavi s predhodnim letom pa se je stopnja tveganja
               revščine poslabšala v skupini zaposlenih za nedoločen čas, in sicer tako tistim za
               krajši kot tistim za polni delovni čas. Glede na izobrazbo se je stopnja tveganja
               revščine povečala najbolj tistim s terciarno izobrazbo. Stopnja tveganja revščine med
               zaposlenimi še nikoli ni bila višja. Se pravi, imamo revne zaposlene. Stopnja
               tveganja revščine se je v primerjavi s predhodnim letom povečala tudi nekaterim že
               doslej najbolj ogroženim skupinam prebivalstva. To so brezposelne osebe, samske
               ženske, enočlanska gospodinjstva in enostarševska gospodinjstva.</p>
               <p>Zakaj pričenjam stališče Nove Slovenije s temi alarmantnimi, zaskrbljujočimi podatki?
               Da opozorimo nanje Ministrstvo za delo, ki jih očitno ne razume. To sklepam na
               podlagi mnenja Vlade Republike Slovenije o noveli Zakona o uveljavljanju pravic iz
               javnih sredstev, ki opozicijskega predloga sprememb zakona o uveljavljanju pravic iz
               javnih sredstev ne podpira oziroma ni podpiralo. Že pred dobrim letom smo obravnavali
               opozicijski predlog z enakimi rešitvami, z amandmajem koalicije pa je takrat končni
               predlog zakona za otroke iz drugega dohodkovnega razreda za otroške dodatke določil
               70 % subvencioniranja, za otroke iz tretjega dohodkovnega razreda pa 40 %
               subvencioniranja. Glavni argument za vloženi amandma in določitev zgolj delnega
               subvencioniranja šolskega kosila je bil finančne narave. Žalostno je, da Vlada in
               ministrstvo za delo nimata posluha za najšibkejše, njihovi izbranci pa si na primer v
               slabi banki delijo nepredstavljive vsote. Iz podatkov Ministrstva za izobraževanje,
               znanost in šport izhaja, da predvidena sredstva za subvencije šolskih kosil niso bila
               porabljena ter da bi razpoložljiva sredstva zadostovala za 100 % subvencioniranje
               kosil – ne le za otroke iz prvega, ampak tudi za otroke iz drugega in tretjega
               dohodkovnega razreda. V Sloveniji subvencija v polni vrednosti kosila danes pripada
               le učencem, ki se redno šolajo, so prijavljeni na kosilo in pri katerih povprečni
               mesečni dohodek na osebo ne presega 18 % neto povprečne plače v Republiki Sloveniji.
               Konkretno to pomeni 180 evrov na družinskega člana na mesec. Predlagatelji tokrat
               ponovno predlagajo, da se ta prag poviša na 36 %. V skladu z njihovim predlogom bodo
               do državne subvencije v polni vrednosti kosila upravičeni vsi otroci družin, kjer
               prihodek znaša do 360 evrov na družinskega člana na mesec. Predlog zakona je tak, da
               mu je pravzaprav nemogoče nasprotovati. Ravno zaradi tega smo v Novi Sloveniji tudi
               prispevali podpise za izredno sejo Državnega zbora, kar bi omogočilo polno subvencijo
               vsem socialno ogroženim otrokom že z začetkom letošnjega leta. Pomenljivo in realno
               pa se je pokazalo, da leva, tako izjemno socialno čuteča vlada je zopet blokirala to
               možnost. Nesprejemljivo je, da imamo v Sloveniji lačne otroke, še bolj zaskrbljujoče
               je, da jih je vedno več. Prav je, da o tem govorimo in prav je, da se čisto vsi ob
               tem slabo počutimo.</p>
               <p>Poslanci Nove Slovenije bomo glasovali proti sklepu, da zakon ni primeren za
               nadaljnjo obravnavo.</p>
            </sp>
            <sp xml:id="SDZ7-Redna-23-2016-10-25.sp53">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Dimic.</p>
               <p>Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje Državnega zbora odločali
               danes v okviru glasovanj, pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-23-2016-10-25.title3">8. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREPREČEVANJU NASILJA V DRUŽINI V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, in sicer
               ministrici dr. Anji Kopač Mrak, ministrici za delo, družino, socialne zadeve in enake
               možnosti.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-25.sp54">

               <speaker>DR. ANJA KOPAČ MRAK:</speaker>

               <p>Spoštovani predsedujoči, drage poslanke in poslanci!</p>
               <p>Nasilje v družini posega v temeljne človekove pravice in predstavlja grobo zlorabo
               moči ene osebe nad drugo. Razširjenost pojava tovrstnega nasilja je v veliki meri
               odvisna od tega, kako se družba nanj odzove. Lahko ga obsodi ter s tem skrbi za
               preprečevanje širjenja nasilja ali pa nasilje tolerira. Razvite družbe si prizadevajo
               za vzpostavitev ničelne tolerance do nasilja ter zmanjšanje oziroma odpravo vseh vrst
               nasilja. Temu načelu sledi tudi Slovenija. Dokler ne dosežemo zastavljenega cilja, je
               treba poskrbeti za preventivo ter ustrezno varstvo in zaščito žrtev. V Sloveniji je
               do leta 2008 to področje urejala različna zakonodaja, ki ni omogočala usklajenega
               delovanja državnih institucij. Ker pa gre za izjemno pomembno in specifično področje,
               je Slovenija leta 2008 sprejela Zakon o preprečevanju nasilja v družini, ki je z
               vidika zaščite žrtve in usklajenega delovanja državnih organov v samostojen zakon
               združil problematiko nasilja v družini. Namen zakona je učinkovita zaščita žrtev pred
               nadaljnjim nasiljem, medtem ko se s kaznovanjem povzročitelja nasilja ukvarja druga
               zakonodaja – Kazenski zakonik in Zakon o varstvu javnega reda in miru. Slovenija je v
               zadnjem desetletju naredila velik korak na področju obravnave in preprečevanja
               nasilja v družini. Ob sprejemu zakona je sprejela tudi pomembne strateške dokumente,
               ki področje opredeljujejo, podrobneje opredeljujejo ukrepe za zaščito žrtev pa tudi
               preventivne aktivnosti na tem področju. Leta 2009 je Državni zbor sprejel Resolucijo
               o nacionalnem programu preprečevanja nasilja v družini, sprejeti so bili tudi štirje
               podzakonski akti, ki na operativni ravni določajo postopanje različnih organov in
               služb v zvezi z obravnavo nasilja v družini. Poleg tega so bila pripravljena tudi
               različna navodila in smernice za delovanje institucij na področju boja proti nasilju
               v družini. Leta 2008 je bil sprejet tudi nov Kazenski zakonik, ki nasilje v družini
               opredeljuje kot kaznivo dejanje. V tem času smo vzpostavili kakovostno in dovolj
               gosto mrežo različnih programov, ki so namenjeni pomoči in zaščiti žrtev nasilja v
               družini: varne hiše, materinske domove, krizne centre, svetovalnice za žrtve nasilja,
               skupine za samopomoč, telefonsko svetovanje. Za preprečevanje nasilja v družini in
               primerno obravnavo ter zaščito žrtev je nujno treba posodabljati tudi zakonodajo.
               Praksa je pokazala, da je posamezna določila Zakona o preprečevanju nasilja v družini
               treba dopolniti oziroma spremeniti v tistem delu, kjer se pri izvajanju in
               razumevanju kažejo pomanjkljivosti.</p>
               <p>K spremembam in dopolnitvam veljavnega zakona so Vlado večkrat pozvala tudi delovna
               telesa Državnega zbora – Odbor za delo, družino, socialne zadeve in invalide ter
               Komisija za peticije ter človekove pravice in enake možnosti. Iz tega razloga je bila
               aprila leta 2015 oblikovana široka medresorska delovna skupina za pripravo novele.
               Pripravljene spremembe se nanašajo predvsem na sledeča področja: dopolnitev
               opredelitve nasilja v družini, razširitev opredelitve družinskih članov, razširitev
               ukrepov sodišč, spremembe na področju prepustitve stanovanja v skupni uporabi,
               prepoved telesnega kaznovanja otrok, razširitev izvajalcev storitev na področju
               socialnega varstva, zdravstva, vzgoje in izobraževanja, ki se jim določi vlogo in
               naloge pri obravnavi nasilja v družini, jasnejša opredelitev postopkov policije in
               postopkov pred sodiščem, varovanje podatkov o žrtvi, širitev nabora možnih ukrepov
               sodišča, zlasti za zaščito otrok in druge spremembe.</p>
               <p>Slovenija je podpisnica praktično vseh pomembnejših deklaracij, konvencij in
               sporazumov, ki urejajo problematiko nasilja v družini. Leta 2014 je ratificirala
               izjemno pomemben dokument, in sicer Konvencijo Sveta Evrope o preprečevanju nasilja
               nad ženskami, nasilja v družini ter o boju proti njima, tako imenovano Istanbulsko
               konvencijo. Ob ratifikaciji je Vlada ocenila, da Slovenija na zakonodajni ravni
               formalno že izpolnjuje vse zahteve konvencije. Kljub temu smo ob pripravi novele
               Zakona o preprečevanju nasilja v družini, ki jo danes obravnavate, upoštevali duh
               konvencije in posamezna določila zakona ustrezno preoblikovali in dopolnili. Ob
               obravnavi zakona na pristojnem odboru Državnega zbora in že prej v okviru javne
               razprave o predlogu zakona so bila izpostavljena zlasti vprašanja o prepovedi
               telesnega kaznovanja otrok in definiciji nasilja. Naj tukaj s tega mesta ponovim, kar
               smo že večkrat poudarili: predlagani zakon ne uzakonja permisivne vzgoje. Če boste
               otroku vzeli telefon, mu naročili, da odnese smeti in mu zvečer prepovedali izhod, ne
               boste obravnavani kot nasilneži. To ni namen predloga zakona in predlog zakona tega
               ne določa. Določa pa prepoved telesnega kaznovanja kot jasno sporočilo države, da
               uporaba nasilja kot vzgojne metode ni primerna. Gre preprosto za civilizacijsko normo
               razvitega sveta, ki mu Slovenija pripada in ki jo je do sedaj sprejelo 29 držav
               članic Sveta Evrope in skupaj 49 držav na svetu.</p>
               <p>Poslanke in poslance prosim, da predlagani zakon enotno podprete in s tem slovenski
               in širši javnosti sporočite, da nasilja v družini v Sloveniji ne bomo tolerirali in
               bomo storili vse, kar je potrebno, da žrtve takšnega nasilja tudi zaščitimo.
               Hvala.</p>
            </sp>
            <sp xml:id="SDZ7-Redna-23-2016-10-25.sp55">

               <speaker>PODPREDSEDNIK MATJAŽ NEMEC:</speaker>

               <p>Hvala gospa ministrica.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku
               gospodu Urošu Priklu. Gospod Prikl, izvolite.</p>
            </sp>
            <sp xml:id="SDZ7-Redna-23-2016-10-25.sp56">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoči. Spoštovane kolegice in kolegi, ministrica!</p>
               <p>Dovolite, da na kratko predstavim poročilo odbora. Odbor za delo, družino, socialne
               zadeve in invalide je 29. 9. na svoji 29. seji kot matično delovno telo obravnaval
               predlog zakona, ki ga je v obravnavo predložila Vlada. Pri samem delu odbora so
               sodelovali: Ministrstvo za delo, pa Ministrstvo za notranje zadeve, Ministrstvo za
               pravosodje, Zakonodajno-pravna služba, Državni svet, Varuhinja človekovih pravic ter
               cela vrsta civilnodružbenih gibanj oziroma iniciativ. Zakonodajno-pravna služba je
               proučila zakon s svojega področja ter nanj dala nekatere pripombe, ki so bile
               upoštevane skozi koalicijske amandmaje. Odbor se je prav tako seznanil z mnenjem
               Komisije Državnega sveta za socialno varstvo, delo, zdravstvo in invalide, ki
               predlagani noveli oziroma spremembi zakona pritrjuje. Predstavnik predlagatelja je
               uvodoma povedal, da bo predlog zakona posodobil obstoječi Zakon o preprečevanju
               nasilja v družini, in sicer na način, da bo še bolj zaščitil, kar je poglavitnega
               pomena, žrtve nasilja v družini in izboljšal delovanje številnih državnih inštitucij
               pri obravnavanju tovrstnega nasilja. Novela zakona natančneje opredeljuje nasilje v
               družini in posodablja definicijo družinskih članov. Prav tako izboljšuje koordinacijo
               in komunikacijo med vsemi pristojnimi inštitucijami in organi ter izboljšuje postopke
               za obravnavo nasilja v družini. Predlog ureja tiste določbe, ki so se do sedaj v
               praksi izkazale kot ne dovolj oziroma premalo učinkovite.</p>
               <p>Nasilje v družini je splošni družbeni problem, saj posega v temeljne človekove
               pravice in predstavlja grobo zlorabo moči ene osebe nad drugo. V primerjavi z
               nekaterimi drugimi evropskimi državami je ozaveščenost strokovne in laične javnosti
               pri nas o tej obliki nasilja še vedno na relativno nizki stopnji. V zadnjem
               desetletju so sicer bili narejeni bistveni koraki na področju obravnavanja in
               preprečevanja nasilja v družini, zlasti s sprejemom Zakona o preprečevanju nasilja v
               letu 2008. V letu 2015 je bila, kot smo že prej ministrico slišali, oblikovana široka
               medresorska delovna skupina, ki je vključevala predstavnike resorjev za obravnavo
               nasilja v družini kot tudi predstavniki izvajalcev, sodišč in številnih nevladnih
               organizacij. Namen te skupine je bil, da prouči izkušnje z izvajanjem zakona in
               pripravi tiste predloge novele zakona, s katerimi bi veljavni zakon nadgradili, torej
               izboljšali, predvsem izboljšali delovanje inštitucij pri obravnavanju nasilja v
               družini, predvsem pa v interesu zaščite žrtev. Ključni cilj predloga zakona je
               dopolnitev in natančnejša ureditev tistih določb, ki so se do sedaj izkazale kot
               neučinkovite. V razpravi, ki je bila zelo široka in na trenutke tudi burna, so
               zagovorniki, ki podpirajo predlog zakona, v večini poudarili pomen preventive in se
               izrekli za ničelno toleranco do nasilja. Nevladne organizacije so predlagane
               spremembe ocenile kot dobre in korak v pravo smer, saj so jasna in poenotena pravila
               postopanja v posameznih primerih izrednega pomena za zaščito žrtve. Podpirajo tudi
               določbe v zvezi z okrepljenim izobraževanjem strokovnjakov v posameznih institucijah
               in na sodiščih, širitev definicije pojma nasilja, širitev definicije pojma družinskih
               članic in članov ter določbo o prepovedi telesnega kaznovanja otrok, za katero
               menijo, da je nujna. Poudarjeno je bilo, da so aktivno sodelovali pri pripravljanju
               novele in da je bilo veliko njihovih predlogov tudi dejansko sprejetih. Menili so, da
               je treba tudi bolj zaščititi pripadnike ranljivih ciljnih skupin, kot so Romi,
               migranti, istospolno usmerjeni in podobno. V praksi so težave glede informacij, kaj
               se z žrtvijo dogaja. Potrebna bi bila brezplačna pravna pomoč za vse postopke za
               zaščito žrtev. Nujno potrebno je tudi usposabljanje sodnikov, sodnic in tako
               dalje.</p>
               <p>Nekateri razpravljavci so menili, da določila predlaganega zakona niso primerna in
               nasprotovali ter poudarjali, da je treba nasilje pravilno in jasno definirati. Menili
               so, da predlagana definicija ne zagotavlja varnosti staršem, ki zgolj normalno – po
               njihovem mnenju – in ne permisivno vzgajajo svoje otroke. S tem pa bo lahko vsaka
               družina podvržena pretiranim socialnim nadzorom. Večina razpravljavcev se s takšnimi
               opredelitvami ni strinjala, saj je osnovni namen novih določb usmeritev v vodenje in
               vzgajanje otroka brez telesnega nasilja, ne pa kaznovanje staršev. Eksplicitno je
               bilo tudi pojasnjeno, da je poudarek na prepovedi zlorabe starševske moči, ne pa na
               izvajanju starševske vloge. V nadaljevanju smo glasovali in tudi sprejeli nekatere
               izmed amandmajev koalicijskih poslanskih skupin, zavrnili pa amandmaje skupine
               nepovezanih poslancev.</p>
               <p>Glede na sprejete amandmaje je bilo na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni vsi sprejeti amandmaji. Dopolnjen predlog zakona pa je sestavni del
               poročila, ki ste ga poslanke in poslanci tudi prejeli. Hvala lepa.</p>
            </sp>
            <sp xml:id="SDZ7-Redna-23-2016-10-25.sp57">

               <speaker>PODPREDSEDNIK MATJAŽ NEMEC:</speaker>

               <p>Hvala lepa vam, gospod Prikl.</p>
               <p>Sledi predstavitev stališč poslanskih skupin. Kot prva dobi besedo Poslanska skupina
               Stranke modernega centra, za njo mag. Tanja Cink.</p>
            </sp>
            <sp xml:id="SDZ7-Redna-23-2016-10-25.sp58">

               <speaker>MAG. TANJA CINK (PS SMC):</speaker>

               <p>Spoštovani podpredsednik, gospa ministrica, drage kolegice in kolegi!</p>
               <p>Danes je pred nami prva novela Zakona o preprečevanju nasilja v družini. Zakona, ki
               je bil sprejet šele leta 2008, a je kljub relativno poznemu sprejemu prinesel
               številne pozitivne premike na področju obravnave nasilja v družini. Tako je že zakon
               iz leta 2008 opredelil nasilje v družini in jasno definiral različne vrste nasilja v
               družini. Določil je tudi vlogo, naloge in sodelovanje različnih državnih organov in
               nevladnih organizacij pri obravnavanju nasilja ter opredelil ukrepe za varstvo in
               zaščito žrtev. Posebej je opredelil tudi ukrepe za varstvo najbolj ranljivih
               družbenih skupin – invalidov, starejših oseb z različnimi ovirami in otrok. Novela,
               ki jo danes obravnavamo, pa prinaša izboljšave veljavnega zakona, in sicer v
               določbah, ki so se izkazale kot pomanjkljive v praksi. Predlog, ki je pred nami, tako
               vsebuje nekatere pomembnejše rešitve, kot je na primer razširitev pojma družine tako,
               da seznam oseb, za katere se bo po novem smatralo, da so družinski člani, zajema vse
               osebe, med katerimi obstaja ali je obstajala tesnejša čustvena vez, ki jo
               povzročitelj nasilja izrablja za zlorabo moči nad drugo osebo. Poleg fizičnega,
               spolnega in psihičnega nasilja je posebej dopolnjeno še ekonomsko nasilje,
               zalezovanje in zanemarjanje ter dodana je še najbolj odmevna rešitev, to je prepoved
               telesnega kaznovanja otrok. Pomemben premik na področju preventive so tudi naslednje
               rešitve: razširjena dolžnost prijave nasilja tudi na osebe, ki zaradi osebnih
               okoliščin niso sposobne skrbeti zase, prepoved obvezne uporabe alternativnih oblik
               reševanja sporov, obvezno varovanje otrok pred izpostavljanjem javnosti,
               zagotavljanje varnosti žrtve ob vstopu v stanovanje, da lahko vzame potrebne stvari
               za zagotavljanje osnovnih življenjskih potreb, nadgradnja rešitve o prepustitvi
               stanovanja v izključno uporabo žrtve in različno trajanje ukrepa glede na lastništvo
               nepremičnine. Novela med drugim nalaga prijavo nasilja tudi izvajalcem vsebin za
               otroke v športnih in kulturnih združenjih.</p>
               <p>Pri obravnavi problematike preprečevanja nasilja v družini pa je treba izpostaviti
               dva vidika. Eden je formalnopravni oziroma zakonske določbe, s katerimi želimo doseči
               želeni učinek v praksi, drugi je dejansko izvajanje zakona. Če smo do sedaj naštevali
               nove določbe, moramo poudariti, da se tudi te ne bi mogle optimalno izvajati brez
               ustreznega sodelovanja državnih organov in civilne družbe. Nevladne organizacije
               imajo nedvomno pomembno vlogo na obravnavanem področju. Njihov glas je ob enem glas
               žrtev nasilja, zato me veseli dejstvo, da so tudi pripombe nevladnih organizacij bile
               v večji meri smiselno umeščene v predlog, ki ga danes obravnavamo. Zavedati pa se je
               treba, da samo s sprejemanjem zakonov ne bomo naredili koraka naprej. Danes se namreč
               ne pogovarjamo samo o tem, da kot družba ne smemo tolerirati trpinčenja, mučenja,
               izživljanja in drugega nasilja med ljudmi, pri čemer še posebej izpostavljamo otroke.
               Pogovarjamo se tudi o tem, da je naš družbeni problem tudi ignoranca, pasivnost,
               zatiskanje oči, prelaganje skrbi na druge in sprenevedanje, ko se nekje nekomu dogaja
               nasilje. Komplementarne zakonu so torej različne kampanje o preventivi in ozaveščanju
               ljudi, opolnomočenju žrtev in aktivnem državljanstvu. Predlog novele Zakona o
               preprečevanju nasilja v družini prinaša pozitivne premike na področju preprečevanja
               nasilja v družini, zato ga bomo v Poslanski skupini Stranke modernega centra podprli.
               Hvala.</p>
            </sp>
            <sp xml:id="SDZ7-Redna-23-2016-10-25.sp59">

               <speaker>PODPREDSEDNIK MATJAŽ NEMEC:</speaker>

               <p>Hvala lepa gospa Cink.</p>
               <p>Stališče Poslanske skupine Slovenske demokratske stranke bo predstavil gospod Žan
               Mahnič.</p>
            </sp>
            <sp xml:id="SDZ7-Redna-23-2016-10-25.sp60">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Ministrica, kolegice in kolegi!</p>
               <p>Pred nami je predlog zakona, ki ima nekatere dobre rešitve, vendar ga v Poslanski
               skupini SDS ne moremo podpreti, ker omogoča državnim organom preširoko in
               nepredvidljivo vtikanje v družinska razmerja in odnose, kar smo sicer od ministrice
               dr. Anje Kopač Mrak že tako ali tako vajeni.</p>
               <p>V SDS zagovarjamo stališče, da je družina temeljna celica družbe, da je sveta in
               država nima nobene pravice, da vanjo posega in jo regulira. Da je temu tako, so vam
               lansko leto decembra povedali tudi državljani na referendumu o Zakonu o zakonski
               zvezi in družinskih razmerjih. V zvezi s tem zakonom, ki je danes pred nami, je treba
               poudariti, da je bil sedanji zakon prvič sprejet v času prve vlade Janeza Janše,
               število registriranih primerov družinskega nasilja pa je po njegovem sprejetju
               upadlo.</p>
               <p>V SDS podpiramo nekatere rešitve, kot so na primer varovanje podatkov o nastanitvi
               ogrožene žrtve in njenih otrok in drugi ukrepi za njihovo zaščito. Prav tako
               podpiramo natančno opredelitev vsebine izobraževanja za strokovne delavce in
               določitev obveznega usposabljanja za sodnike in tožilce. Obstajajo tudi nekateri
               drugi ukrepi, ki pomenijo vsaj poskus izboljšanja stanja na področju preprečevanja
               družinskega nasilja.</p>
               <p>Glavni problem, ki ga vidimo v predlogu zakona in zaradi katerega ga ne moremo
               podpreti, pa je, da centrom za socialno delo in drugim inštitucijam daje prevelika
               pooblastila za poseganje in vtikanje v družinska razmerja na področju vzgoje. Zakon
               definira tako imenovano fizično in psihično nasilje tako, da sta oba pojma tako
               široko določena, da pod to lahko spada skoraj vse. Takšna definicija pa pomeni
               arbitrarno odločanje o posameznih primerih in s tega vidika ni mogoče pričakovati
               neke enotne prakse, da bi se sploh vedelo, kaj je prepovedano in kaj ni. Poleg tega
               pa zakon prepoveduje tudi telesno kaznovanje oziroma to kaznovanje enači z zlorabami
               in trpinčenjem otrok.</p>
               <p>Seveda vsakršno zlorabo otrok najostreje obsojamo, vendar moramo imeti v mislih, da
               sta zloraba in trpinčenje otrok že prepovedani s Kazenskim zakonikom, zato ne vidimo
               nobene potrebe, da se prepove tudi telesno kaznovanje oziroma vsak praktično fizični
               stik z otrokom, ki je namenjen zgolj vzgoji. Prepoved telesnega kaznovanja je bila
               tudi eden izmed razlogov, da je leta 2012 na referendumu padel družinski zakonik. Gre
               torej za ponovno uzakonitev tistega, kar je ljudstvo zavrnilo.</p>
               <p>Zaradi vsega naštetega v SDS zakona, za katerega srčno upamo, da je zadnji, ki ga je
               pripravila aktualna ministrica, ne bomo podprli, prav tako pa mu ne bomo
               nasprotovali.</p>
            </sp>
            <sp xml:id="SDZ7-Redna-23-2016-10-25.sp61">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavila
               mag. Julijana Bizjak Mlakar. Izvolite.</p>
            </sp>
            <sp xml:id="SDZ7-Redna-23-2016-10-25.sp62">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala za besedo, gospod podpredsednik. Spoštovana ministrica, poslanke, poslanci in
               drugi prisotni!</p>
               <p>V Poslanski skupini DeSUS podpiramo Predlog zakona o spremembah in dopolnitvah Zakona
               o preprečevanju nasilja v družini. Nasilje v družini je pereča in zelo občutljiva
               tema, saj gre za kršenje temeljnih človekovih pravic, zato ta splošni družbeni
               problem zahteva veliko pozornosti in previdnosti ter obravnavo različnih deležnikov v
               postopku obravnave nasilja v družini. Na eni strani je žrtev nasilja, ki jo je treba
               zaščititi in ji pomagati, na drugi strani imamo povzročitelja nasilja, ki mora nositi
               posledice svojega ravnanja. Hkrati pa ne gre zanemariti potrebne prevzgoje
               povzročitelja nasilja. Potem so tukaj prisotni organi, za katere se postavlja
               vprašanje, ali naredijo dovolj oziroma vse, kar je treba, da je dejanje nasilja sploh
               odkrito in ustrezno obravnavano.</p>
               <p>Pomemben segment, ki ureja to področje, je pravna ureditev tega področja, glede
               katere se odpirajo vprašanja ali celo očitki, da se ali preveč ali pa premalo
               vključuje v dogajanje med štirimi stenami. Zelo pomembno je tudi zavedanje, da Zakon
               o preprečevanju nasilja ni samostojen zakon, ki sam po sebi rešuje vse konkretne
               situacije in nasilja. Nanj je treba gledati v povezavi s Kazenskim zakonikom in
               Zakonom o zakonski zvezi in družinskih razmerjih.</p>
               <p>Kaj nam pomenijo oziroma povedo statistične zabeležke o nasilju? Po podatkih policije
               število prijav, povezanih z nasiljem v družini, v zadnjih petih letih z izjemo leta
               2014 upada, vendar je lahko zaradi neprijavljanja nasilja realna slika nekoliko
               drugačna od tiste, ki jo prikazuje statistika, ki beleži predvsem prijave nasilja
               policiji in obravnavo dejanj pred sodišči. S problemi nasilja se poleg policije
               ukvarjajo tudi centri za socialno delo in druge institucije. Preveč je še nasilja nad
               ženskami in otroki, veliko je tudi nasilja nad starejšimi osebami, ki prav tako
               sodijo med najbolj ranljive prebivalce v družbi. Najbolj boleče za starejše je
               nasilje v družini, ki ga izvajajo svojci in ga žrtve pogosto tudi ne prijavijo, ker
               jih je ali sram, da jih tepejo lastni otroci ali pa jih je strah maščevanja oziroma
               ne vedo, kam se obrniti po pomoč. In medtem ko so v starosti do 50 let najpogostejše
               žrtve nasilja ženske, pa se v obdobju nad 50 leta ta odstotek povečuje tudi pri
               moških. Nasilje v družini nad starejšimi izvajajo ali partnerji, otroci ali pa drugi
               sorodniki. Vključuje pa telesno ali ekonomsko nasilje, na primer pobiranje pokojnine,
               siljenje v prepis premoženja, potem imamo psihično nasilje, na primer osamitev
               drugih, ter spolno nasilje. Kazniva dejanja nad starejšimi so sicer v upadu, vendar
               pa je še vedno treba delati več na samozaščitnem ravnanju.</p>
               <p>Premalo je torej občutljivosti za vse oblike nasilja, ki se pojavlja med ljudmi.
               Vprašati se moramo, koliko se je v preteklosti na glas govorilo o tem problemu,
               kolikokrat so žrtve nasilja v preteklosti v primerjavi z današnjim časom poiskale
               pomoč ali prijavljale dejanja. Evidentno je, da je nasilja preveč, po drugi strani pa
               se, kar je dobro, o njem danes več govori. Dobro je, da je ob povečani medijski,
               strokovni in politični pozornosti nasilje v družini postalo prepoznan družbeni
               problem. V poslanski skupini DeSUS se strinjamo z ničelno toleranco do nasilja v naši
               družbi. Za vzpostavitev le-te je treba javnost o problematiki nasilja v družini
               sistematično in načrtno ozaveščati. Delovanje proti nasilju je skupna odgovornost
               celotne družbe, ki mora poskrbeti za ustrezen razvoj politik preprečevanja in
               obravnave nasilja. V poslanski skupini DeSUS smo Predlog zakona o spremembah in
               dopolnitvah Zakona o preprečevanju nasilja v družini ocenili kot korak v pravo smer,
               saj uveljavlja spremembe in dopolnitve prav na tistih področjih, ki so se doslej
               izkazala kot premalo dodelana. Zato bomo v Poslanski skupini DeSUS predlog zakona
               podprli. Hvala lepa.</p>
            </sp>
            <sp xml:id="SDZ7-Redna-23-2016-10-25.sp63">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Bizjak Mlakar.</p>
               <p>Stališče Poslanke skupine socialnih demokratov bo predstavila gospa Marija Bačič.
               Izvolite.</p>
            </sp>
            <sp xml:id="SDZ7-Redna-23-2016-10-25.sp64">

               <speaker>MARIJA BAČIČ (PS SD):</speaker>

               <p>Še enkrat hvala za besedo, gospod podpredsednik. Spoštovana ministrica, kolegice in
               kolegi!</p>
               <p>Novela, ki jo danes obravnavamo, nadgrajuje zakon iz leta 2008, ko smo to
               problematiko združili pod eno streho in hkrati v Kazenski zakonik zapisali, da gre za
               kaznivo dejanje. Zakon opredeljuje nasilje v družini in jasno definira različne vrste
               tovrstnega nasilja, hkrati pa določa vlogo, naloge in sodelovanje različnih državnih
               organov in nevladnih organizacij pri obravnavanju nasilja v družini ter opredeljuje
               ukrepe za varstvo in zaščito žrtev nasilja v družini. Zakon posebej varuje
               najranljivejše družbene skupine, in sicer invalide, starejše, osebe z različnimi
               ovirami in otroke. Optimističen je podatek Ministrstva za notranje zadeve, da od leta
               2008 naprej upada število primerov kaznivega dejanja nasilja v družini, a kljub temu
               je tega nasilja še vedno preveč. Rezultati nacionalne raziskave kažejo, da je 90,8 %
               povzročiteljev nasilja moških, žrtve pa so v veliki večini ženske. Analiza podatkov
               kaže, da je vsaka druga ženska v Sloveniji do dopolnjenega 15. leta starosti doživela
               eno od oblik nasilja. Najpogosteje so doživljale psihično nasilje, potem fizično,
               premoženjsko, omejevanje gibanja in spolno nasilje. Nasilje v družini je tako splošni
               družbeni problem, saj posega v temeljne človekove pravice in predstavlja grobo
               zlorabo moči ene osebe nad drugo. Sicer postaja prepoznan družbeni problem, a kljub
               temu smo do te oblike nasilja v naši družbi še vedno preveč tolerantni v smislu, da
               se nas ne tiče, da to ni naša stvar. A dejstvo je, da je delovanje proti tovrstnem
               nasilju skupna odgovornost celotne družbe, vsake posameznice in slehernega
               posameznika, ki bi lahko tovrstno nasilje preprečil, pa raje molči.</p>
               <p>Temeljni cilj novele je zato izboljšati in posodobiti zakon na način, da bo še bolj
               ščitil žrtve nasilja v družini ter preprečeval nadaljnje zlorabe. Zato se spremembe
               zakonodaje nanašajo predvsem na dopolnitev opredelitve nasilja v družini, razširitev
               opredelitve družinskih članov, razširitev ukrepov sodišč, prepoved telesnega
               kaznovanja otrok in tako naprej. Večina nasilja se zgodi v družini, v zakonskem ali
               zunajzakonskem razmerju za štirimi stenami, a s priškrnjenimi vrati. V večini
               primerov vsi vedo vse in še več, ukrepa pa žal nihče. Nasilje nad ženskami in nasilje
               v družini sta še vedno tabu tema in družba se še vedno obnaša, kot da je to stvar le
               dotičnih posameznikov. A problematika presega spol, vero, kulturo, starost,
               izobrazbo, presega družbeni položaj, spolno usmerjenost in telesne omejitve. Gre za
               veliko več kot le to, na to kar smo v sodobni družbi z obračanjem stran zreducirali
               to prezira vredno dejanje. Odpira vprašanje varnosti in temeljnih človekovih pravic,
               ki jih je država dolžna varovati, zato ni in nikakor ne more biti zasebna stvar
               posameznikov. Nasilje nas naredi gluhe in slepe, polne izgovorov, "brigaj se zase",
               dokler velikokrat ni prepozno za tiste, ki smo jim z neukrepanjem odrekli potrebno
               pomoč in jim obrnili hrbet.</p>
               <p>Žrtve nasilja ne prijavijo, ker se bodisi sramujejo, bodisi bojijo nadaljnjega
               nasilja ali tega, da jim nihče ne bo verjel. Statistični podatki, ki so na voljo,
               kažejo grozljivo sliko socialnih in zdravstvenih posledic. Upam si trditi, da je
               uradna statistika le kaplja v morje dejanskega stanja. Nevladne organizacije v
               Sloveniji ocenjujejo, da je nasilje prisotno v vsaki 5. družini v Sloveniji, da je
               posiljena vsaka 7. ženska in le 5 % vseh žensk z izkušnjami nasilja išče kakršno koli
               pomoč. Naše neukrepanje in obračanje stran pa temu ravnanju dajeta potuho in ga
               delata družbeno sprejemljivega. Enako tudi poskusi banaliziranja tega problema s
               strašenjem ljudi, da bo nasilje vse, kar je splošno sprejeto kot običajen način
               vzgoje. Na primer, če mora otrok sodelovati pri gospodinjskih opravilih, ki so
               primerna njegovi starosti. Takšna razprava je namenjena zgolj zamegljevanju
               resničnega problema, kar nasilje v družini je.</p>
               <p>Spoštovani, dovolj je črne statistike, dovolj je stiske žena in otrok, dovolj je
               mižanja. Socialni demokrati pozdravljamo to novelo in jo bomo tudi soglasno podprli.
               Hvala lepa.</p>
            </sp>
            <sp xml:id="SDZ7-Redna-23-2016-10-25.sp65">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Marija Bačič.</p>
               <p>Stališče Poslanske skupine Združena levica bo predstavil gospod Miha Kordiš.
               Izvolite.</p>
            </sp>
            <sp xml:id="SDZ7-Redna-23-2016-10-25.sp66">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>V Združeni levici bomo ta zakon podprli. V normalnih okoliščinah bi bila prepoved
               telesnega kaznovanja otrok samoumevna; gre za napotilno normo, namenjeno humanizaciji
               vzgoje otrok. Prepoved ne pomeni, da ne smemo fizično posredovati, če obstaja
               nevarnost poškodbe. In prav tako tudi ne pomeni, da bo socialna inšpekcija vohunila
               po družinah. Je samo napotilo za starše, vzgojitelje, za vse, ki prihajajo v stik z
               otroki. Varuhinja človekovih pravic je dala dobro primerjavo: "Danes je popolnoma
               nesprejemljivo, da bi nadrejeni discipliniral podrejenega s klofuto. Zakaj je torej
               za nekatere tako zelo sporno, da prepovedujemo telesno kaznovanje otrok?" Obravnavo
               zakona na odboru si bomo zapomnili po nastopih predstavnika gibanja Aleša Primca.
               Poslušali smo absurdne zgodbice, da bodo otroci prijavljali starše centrom za
               socialno delo zato, da jim ne bo treba delati nalog. Način argumentiranja je bil enak
               kot aprila ob sprejemanju Zakona o varstvu pred diskriminacijo. Takrat so govorili,
               da bodo ženske prepoved spolnega nadlegovanja izkoristile za to, da bodo lažje
               dosegle ločitev.</p>
               <p>V obeh primerih je bila uporabljena taktika ameriških neokonservativcev, ki
               zagovarjajo mračnjaštvo na način, da se skrivajo za pravico do osebne svobode. V
               normalnih okoliščinah bi bilo to mogoče smešno, v naših razmerah pa ni. Po dostopnih
               podatkih je kar 80 % žrtev nasilja v družini žensk, med povzročitelji pa je 99 %
               moških. V naši družbi je še vedno visoka toleranca do družinskega nasilja in
               poniževalnega odnosa do žensk ter otrok in na tem ni v resnici prav ničesar
               spontanega. Vedno bolj dvigajo glavo, raznorazna civilna gibanja, ki ne samo
               zagovarjajo patriarhalne vrednote, ampak jih hočejo vsiliti kot normo celotni družbi.
               Ne gre za to, da so bili proti svobodni vzgoji, splavu ali istospolnim porokam. Vanje
               jih navsezadnje prav nihče ne sili. Nasprotno, gre za to, da hočejo sodržavljanom in
               sodržavljankam odvzeti njihove pravice do tega, da se poročijo z istospolnim
               partnerjem ali da v skrajnih okoliščinah naredijo splav. S tem pa seveda rušijo
               temeljne civilizacijske pridobitve in tukaj se mora naša toleranca končati.
               Predlagani zakon zaostruje represivne ter prevzgojne ukrepe na področju preprečevanja
               nasilja v družini, ne more pa odpraviti visoke tolerance zaničevanja žensk in drugih
               ranljivih skupin. Proti temu lahko ukrepamo samo, če se dosledno zavzamemo za vse
               tiste, ki so najpogostejše žrtve nasilja. Del teh ukrepov je tudi distanciranje
               državnih organov od gibanj, ki našim civilizacijskim pridobitvam odkrito
               nasprotujejo.</p>
               <p>Od idej se ne da živeti, njihovi nosilci potrebujejo materialno oporo. Glavni vir
               patriarhalnih vrednot v naši družbi je Rimskokatoliška cerkev. Njeni nazori so močni
               toliko, kolikor je ta cerkev močna. RKC ni dovolj, da se je prisvojila več 10 tisoč
               hektarjev državnih gozdov; v času, ko imamo še vedno skoraj 290 tisoč revnih, vodstva
               škofij in redov zahtevajo še milijonske odškodnine. Medtem, ko državljani plačujemo
               visoke obresti na javni dolg, ki je nastal tudi zaradi malverzacij cerkvenih skladov,
               vodstva RKC ni sram zahtevati še obresti na odškodnine. Državljani za duhovnike RKC
               plačujemo socialne prispevke, v zahvalo pa dobimo propagandni pano proti pravici do
               splava in agitacijo proti pravicam istospolno usmerjenih. Hkrati s tem, ko RKC na naš
               račun izvaja rekatolizacijo družbe, vrhovni predstavniki države, tudi predsednik
               Državnega zbora ne zamudijo niti ene maše za domovino. Blagoslavljanje javnih
               bolnišnic, šol, cest je praktično del državnega protokola. V Slovenski vojski so
               zaposleni katoliški duhovniki. Politični razred dopušča RKC, da si prisvaja položaj
               državne cerkve, vsaj v praksi. Ob sprejemanju te pozitivne zakonske spremembe zato
               opozarjam, da zakonodaja ne more imeti širših učinkov, dokler ostajajo državni organi
               dobesedno zlizani z nosilci nazadnjaških idej. In ni bolj nazadnjaške inštitucije v
               slovenski družbi, kot je to Rimskokatoliška cerkev. Hvala.</p>
            </sp>
            <sp xml:id="SDZ7-Redna-23-2016-10-25.sp67">

               <speaker>PREDSEDNIK DR. MILAN BRGLEZ:</speaker>

               <p>Razmišljam, kaj naj odgovorim glede na to, da vsekakor Rimskokatoliška cerkev ni
               osnovni cilj Zakona o preprečevanju nasilja v družini. Bi prosil tudi ostale, da se
               držimo teme, o kateri govorimo danes. Ob siceršnjem trosenju neresničnih podatkov
               glede udeležbe vseh, poudarjam, vseh tovrstnih dogodkov.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-23-2016-10-25.sp68">

               <speaker>IVA DIMIC (PS NSi):</speaker>

               <p>Spoštovani predsednik, spoštovana ministrica, kolegice in kolegi!</p>
               <p>Predlog sprememb in dopolnitev Zakona o preprečevanju nasilja v družini je eden bolj
               kontroverznih zakonov te Vlade in ministrice Kopač Mrakove v letu, ki se izteka.
               Dvignil je veliko prahu in nasprotovanja predvsem v relevantnih civilnodružbenih
               organizacijah, ki se ukvarjajo s področjem vzgoje otrok in podpore družinskemu
               življenju, na drugi strani pa zmerno podporo organizacij, ki se ukvarjajo z
               odkrivanjem nasilja v družini in pomočjo žrtvam nasilja v družini, ki so v največji
               meri ženske in otroci. V Novi Sloveniji smo zagovorniki nenasilne vzgoje, torej
               ničelne tolerance do nasilja, ampak smo tudi zagovorniki čim manj zakonodaje.
               Bistveno vprašanje, ki smo si ga zastavili ob obravnavi tega predloga zakona, je, ali
               bo zaradi tega zakona manj nasilja v družinah. Po številnih posvetih s strokovno in
               drugo javnostjo lahko rečemo, da žal ne. Predlagatelji izhajajo iz zmotne
               predpostavke, da lahko z zakonom uredijo čisto vsako podrobnost našega življenja. V
               velikem številu primerov odgovorni niso in ne bodo mogli biti dovolj objektivni v
               postopkih. Družina je osnova celica družbe in v Novi Sloveniji menimo, da država z
               vseh strani preveč posega vanjo. V zakonu ne najdemo nič poudarka na preventivi in
               vzgoji, izobraževanju za kvalitetne odnose, prav tako ni nič o izobraževanju staršev
               v smeri, da se jih podpre pri vzgoji otrok. Postavljajo se nam vprašanja, ali je
               družina sploh še svobodna celica in ali je država nad njo. Če je nad njo, mora v
               celoti odgovarjati tudi za njeno preživetje. Ponovno vas moram vprašati, ministrica,
               ali ne izvaja država ekonomskega nasilja nad svojimi državljani tudi s tem, ko ste
               jim leta 2012 vzeli državno pokojnino in varstvene dodatke spremenili v vračljivo
               kategorijo? Kako naj preživijo starejši, predvsem vdove z mizernimi prihodki? Ali pa
               delavske družine z minimalnimi plačami, ki morajo kljub temu hoditi po pomoč na Rdeči
               križ in Karitas? Več sredstev je po mnenju Nove Slovenije treba vlagati v preventivo
               in promocijo nenasilne vzgoje, odgovornega in sočutnega starševstva kot terapije,
               hkrati pa kot država poskrbeti izključno za kazniva dejanja. Koliko je v Sloveniji
               vzgoje za nenasilje in za zdrave odnose? Prenehajte financirati nesmiselne programe
               in naj podprejo tako terapijo kot celostne programe za družine, ki jih ministrstvo
               striktno zaobide. Kakšni so ukrepi za dobro usklajevanje poklicnega in družinskega
               življenja? Da bi bili otroci lahko več časa s svojimi starši. Tako pa so ves dan v
               institucijah, kjer se vzgojiteljice in učiteljice zelo trudijo, nikakor pa ne morejo
               nadomestiti staršev.</p>
               <p>Pozdravljamo pa nekatere in nekaj predlaganih ukrepov proti nasilnežem, ki vsaj
               deloma rešujejo to problematiko. Žrtve se namreč ne glede na napisano v zakonih in
               predlogih in neosebnih postopkih na sodiščih počutijo izigrane. Odvzeto jim je
               človekovo dostojanstvo. Ob tem moram omeniti, da CSD pogrešajo institut, s katerim bi
               staršem naložili vključitev v razne obravnave, terapije, šole za starše, učenje
               socialnih veščin in podobno. In lahko bi ga dobili prek tega zakona. Centri za
               socialno delo so dejansko prva vstopna točka pri nasilju in s temi pooblastili bi
               imeli možnost učinkoviteje delovati v smeri reševanja stisk žrtev, sploh otrok, ampak
               žal tega ni v zakonu.</p>
               <p>Vladajoča ideologija ima v siceršnji podpori vzgoje brez fizičnega nasilja eno zelo
               problematično zadevo – odsotnost kazni nasploh oziroma zanikanje, da je kazen sploh
               smiselna. Ta drža je globoko protičloveška in dejansko zanika nekatera temeljna
               antropološka dejstva. Permisivna vzgoja ni odgovor na potrebe otroka, kar lahko že
               vidimo v nekaterih državah, kjer so se odločili za to pot. Generacije, ki zrastejo iz
               take vzgoje, so idealni potrošniki, narcisi, egoisti in korporacije lahko z njimi
               zelo dobro upravljajo. V tej državi nam manjka zdrave kmečke pameti. Tudi v tem
               zakonu je ni, zato ga poslanci Nove Slovenije ne moremo podpreti.</p>
            </sp>
            <sp xml:id="SDZ7-Redna-23-2016-10-25.sp69">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo mag. Alenka Bratušek.</p>
            </sp>
            <sp xml:id="SDZ7-Redna-23-2016-10-25.sp70">

               <speaker>MAG. ALENKA BRATUŠEK (PS NP):</speaker>

               <p>Predsednik, ministrica, kolegice in kolegi, še enkrat lep pozdrav!</p>
               <p>V naši poslanski skupini predlog novele Zakona o preprečevanju nasilja v družini
               podpiramo. Gre za pomemben zakon, a zdi se, da se z njim ravna, kot da gre za nekaj
               obrobnega. V Zavezništvu smo že na seji Odbora za delo, družino, socialne zadeve in
               invalide, ki je bila sklicana prav na našo pobudo, opozorili na nujnost zmanjševanja
               prevelike tolerance družbe do nasilja in potrebo po zagotavljanju čim zgodnejše
               detekcije družinskega nasilja. Že takrat smo zelo jasno opozorili, da je treba
               zagotoviti preventivne oblike dela z ženskami in otroki ter njihovimi svojci, da bi
               le-ti pravočasno prepoznali nasilje in ustrezno odreagirali. Prav tako smo že na tej
               seji opozarjali, da je treba zagotoviti učinkovito in ustrezno sankcioniranje
               nasilnežev na način, da bodo posledice svojih dejanj nosili sami, ne pa žrtve oziroma
               svojci.</p>
               <p>Če pogledamo še kronološko. Državni zbor je že leta 2009 sprejel Resolucijo o
               nacionalnem programu preprečevanja nasilja v družini, ki določa cilje, ukrepe in
               ključne nosilce politik za preprečevanje in zmanjševanje nasilja v družini. Slovenija
               je tudi sopodpisnica praktično vseh pomembnejših deklaracij, konvencij in sporazumov,
               ki urejajo problematiko nasilja v družini. Kljub vsem navedenim dejstvom se z vladno
               novelo ukvarjamo šele sedaj. Še več! Na našo veliko žalost novela ni bila deležna
               niti splošne razprave, kar nas žalosti. Lahko pa rečem, k sreči je na minulem
               matičnem odboru bilo soglasno sprejeto, da je treba do nasilja gojiti ničelno stopnjo
               tolerance. Pozno, a bolje sedaj kot nikoli.</p>
               <p>Še posebej bi rada opozorila na pomembnost vključevanja centrov za socialno delo.
               Novela namreč predlaga, da se določi, da mora center za socialno delo posebej skrbno
               obravnavati primere nasilja, kjer je žrtev nasilja otrok, zlasti kadar gre za sum
               spolne zlorabe otrok. Zato bi se za večjo varnost žrtve moralo dodati določilo, da
               lahko center za socialno delo na zaprosilo žrtve pridobi podatke o prostih izhodih, o
               morebitnem pobegu s prestajanja zaporne kazni in predvidenem datumu odpusta
               obsojencev.</p>
               <p>Dosedanja praksa je prav tako pokazala, da se dogaja, da v primerih, ko center za
               socialno delo povzročitelja nasilja obvezno napoti v ustrezne socialnovarstvene,
               izobraževalne, psihosocialne ali zdravstvene programe, se povzročitelj nasilja le-teh
               ne udeležuje. Po naši oceni bi morali biti programi za storilce obvezni. Še več! Tudi
               stroške udeležbe bi moral kriti storilec sam, če to zmore, seveda.</p>
               <p>Zato na Vlado ponovno apeliram, da mora biti ena glavnih oblik preventiva oziroma
               pravočasna prevzgoja nasilneža. Prav tako je po naši oceni nujno, da se nasilneža z
               mesta nasilja odstrani takoj. Na ta način bo zagotovljena večja varnost in zaščita
               žrtev teh ter morebitnih otrok. Zato smo veseli, da imamo na mizi zakon, ki nasilje
               še bolj ostro obravnava. Je pa dejstvo, da bi lahko bil zakon pripravljen bolje in bi
               lahko še ostreje kot predlog zarezal v nasilje in predvsem v preprečevanje
               le-tega.</p>
               <p>Ob koncu bi rada povedala samo še to, da si želim, da bi bila Slovenija država, kjer
               nasilja sploh ne bi bilo. In še, več bomo govorili o tem, več bo zavedanja, da je
               nasilje nedopustno. Pogumni so tisti, ki javno spregovorijo o svojih slabih izkušnjah
               in s tem pomagajo tistim, ki si nekako ne upajo, ne znajo, ne zmorejo stopiti iz
               začaranega kroga nasilja. Še posebej, če gre za javne in izpostavljene ljudi. Zato se
               jim tudi s tega mesta za ta njihov pogum, da javno govorijo o tem, zahvaljujem.</p>
               <p>S to novelo zakona smo po naši oceni na pravi poti. Bi pa, kot sem že povedala,
               morali še ostreje nastopiti proti nasilnežem. Vse to smo skušali na matičnem odboru
               rešiti oziroma dodati z amandmaji, pa nas je koalicija na žalost povozila. Ampak
               kakorkoli, tudi v nadaljevanju se bo dalo zakon še dopolnjevati in ga narediti še
               boljšega. Kot sem povedala že na začetku, zakon ima podporo poslancev naše poslanske
               skupine.</p>
            </sp>
            <sp xml:id="SDZ7-Redna-23-2016-10-25.sp71">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 17. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-23-2016-10-25.title4">17. TOČKO DNEVNEGA REDA, TO JE NA OBRAVNAVO PREDLOGA PRIPOROČILA
                  VLADI REPUBLIKE SLOVENIJE V ZVEZI Z NEZAKONITIM POSEDOVANJEM UBOJNIH SREDSTEV V
                  POSESTI NEKDANJIH PRIPADNIKOV SLUŽBE DRŽAVNE VARNOSTI.</title>
               </p>
               <p>Predlog priporočila je v obravnavo Državnemu zboru predložila skupina 19 poslank in
               poslancev s prvopodpisanim gospodom Jožetom Tankom. V zvezi s tem predlogom
               priporočila je skupina 19 poslank in poslancev s prvopodpisanim gospodom Jožetom
               Tankom zahtevala, da Državni zbor opravi splošno razpravo. V zvezi s tem predlogom
               priporočila Odbor za notranje zadeve, javno upravo in lokalno samoupravo predlaga
               Državnemu zboru sprejem sklepa, da predlog priporočila ni primeren za nadaljnjo
               obravnavo.</p>
               <p>Besedo dajem podpredsednici odbora gospe Janji Sluga za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-23-2016-10-25.sp72">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Odbor za notranje zadeve, javno upravo in lokalno samoupravo je na 42. nujni seji dne
               26. septembra kot matično delovno telo obravnaval predlog priporočila. Predstavnik
               predlagatelja je v dodatni obrazložitvi povedal, da je minilo že kar nekaj časa,
               odkar je bila v Evropskem parlamentu sprejeta Resolucija o evropski zavesti in
               totalitarizmu, ki posebej opozarja na vprašanje nekdanjih tajnih služb. Komisija za
               nadzor obveščevalnih in varnostnih služb je tematiko že obravnavala in opozorila
               Vlado, da se v Sloveniji nahaja okoli 7 tisoč kosov orožja, ki izhaja še iz časa
               delovanja nekdanje Službe državne varnosti in je v nezakoniti posesti njenih
               nekdanjih uslužbencev ali sodelavcev. KNOVS je navedeno problematiko obravnavala na
               podlagi predloženih uradnih arhivskih dokumentov iz Arhiva Republike Slovenije.
               Predlagatelj je poudaril, da se je za tem orožjem izgubila vsaka sled. Dejal je, da
               obstajajo natančni seznami, ki jih je KNOVS tudi posredovala pristojnim organom.
               Nadalje je podrobno predstavil primer streljanja v Izoli, pri katerem se postavlja
               vprašanje izvora uporabljenega orožja.</p>
               <p>Ministrica za notranje zadeve mag. Vesna Györkös Žnidar je dejala, da Vlada z vso
               skrbnostjo zagotavlja kar najvišjo stopnjo varnosti v državi, pri čemer morajo
               resorni organi preverjati vse informacije o varnostno relevantnih vprašanjih,
               vključno z obstojem in posestjo domnevnih ubojnih sredstev nekdanje Službe državne
               varnosti. Če se pri tem izkaže zadostna stopnja suma o storitvi kaznivega dejanja
               oziroma ogrožanja varnosti in premoženja ljudi, državni organi nemudoma ukrepajo,
               seveda ob spoštovanju pravil in zakonitosti stroke. Poudarila je, da je policija
               proučila vse pobude KNOVS in ugotovila, da ni podanih zadostnih zakonskih in
               strokovnih standardov za sprožitev preiskovalnih postopkov. Preiskava dogodkov v
               Splošni bolnišnici Izola še ni zaključena, zato je o kakršnikoli povezavi tega
               primera s predmetnim predlogom priporočil preuranjeno govoriti. Če se bo izkazala
               zadostna stopnja suma, da so poleg pokojnega storilca za ilegalno posedovanje orožja
               odgovorne tudi tretje osebe, bodo zoper njih sproženi vsi ustrezni postopki. Policija
               in Ministrstvo za notranje zadeve sta preverila, ali je bil storilec kadarkoli
               zaposlen v organih za notranje zadeve in ugotovila, da oseba v evidenci nekdanjih
               zaposlenih ni vodena. Podatki o rezervni sestavi milice pred osamosvojitvijo pa ne
               sodijo v pristojnost MNZ. Glede orožja, ki ga je storilec uporabil, je policija
               ugotovila, da je bilo narejeno za civilno tržišče, trenutne aktivnosti pa se nanašajo
               na ugotavljanje izvora obeh orožij, tudi tistega, ki ga je policija pridobila iz
               domovanja storilca, pri čemer zaenkrat ni indicev, da bi šlo za službeno orožje
               nekdanje Službe državne varnosti. Ministrica je dejala, da Vlada predlog priporočila
               zavrača kot neustrezen in nepotreben, ker so se in se še izvajajo vse zakonsko
               določene aktivnosti za odkrivanje, preiskovanje in preprečitev morebitnih negativnih
               posledic kakršnekoli nezakonite posesti orožja in eksploziva ali nahajališč nevarnih
               snovi.</p>
               <p>Namestnica generalnega direktorja policije mag. Tanja Bobnar je dejala, da Zakon o
               kazenskem postopku določa obveznosti in naloge državnega tožilca, ki usmerja policijo
               pri vseh dejanjih v predkazenskem postopku. Policija je KNOVS glede na pridobljeno
               dokumentacijo z dne 8. aprila 2016 podala odgovor, v katerem je bilo pojasnjeno, da
               policiji kljub pozivom ni bilo posredovano gradivo, iz katerega bi lahko izhajali
               utemeljeni razlogi za sum. To je dokazni standard in temelj za izdajo sodne odredbe o
               hišnih preiskavah domnevnih objektov, kjer naj bi bila domnevno shranjena ubojna
               sredstva nekdanje Službe državne varnosti. V vsebinski razpravi, ki je sledila
               predlogu sklepa o neprimernosti, so poslanci opozicije poudarili, da gre pri
               obravnavnih predlogih priporočil za pomembno problematiko, ki se je v samostojni
               Sloveniji še nihče ni sistematično lotil, sploh pa ne organi pregona. Iz vrst
               poslancev koalicije pa je bilo slišati, da priloženo gradivo, ki je povečini
               sestavljeno iz časopisnih člankov in izbranih izvlečkov magnetogramov ter
               pomanjkljivih arhivskih gradiv, ne zadostuje standardu primernosti za obravnavo akta
               Državnega zbora.</p>
               <p>Odbor je na podlagi 2. odstavka 128. člena Poslovnika Državnega zbora po opravljeni
               razpravi sprejel sklep: "Predlog priporočila Vladi Republike Slovenije v zvezi z
               nezakonitim posedovanjem obojnih sredstev v posesti nekdanjih pripadnikov Službe
               državne varnosti ni primeren za nadaljnjo obravnavo." Hvala lepa.</p>
            </sp>
            <sp xml:id="SDZ7-Redna-23-2016-10-25.sp73">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavniku predlagateljev mag. Branku Grimsu za uvodno predstavitev
               stališča do predloga matičnega delovnega telesa.</p>
            </sp>
            <sp xml:id="SDZ7-Redna-23-2016-10-25.sp74">

               <speaker>MAG. BRANKO GRIMS (PS SDS):</speaker>

               <p>Spoštovani! Vsem prav lep pozdrav!</p>
               <p>Seveda sem predstavnik predlagateljev, ne predstavljam matičnega delovnega telesa,
               kot je bilo zdajle napačno rečeno.</p>
               <p>Tisto, kar smo predlagatelji želeli, je zagotoviti varnost ljudi; tisto temeljno
               dobrino, na katero ta vlada in njena koalicija hote pozabljata. V nekaterih primerih
               iz politične računice – recimo, ko je šlo za vprašanje migrantov lansko jesen –,
               drugič pa zaradi zgodovine, ki bi razkrila marsikaj. Ampak a veste, kaj je rekel
               Havel nekoč? "Narod, ki ne pozna svoje zgodovine oziroma se ni pripravljen soočiti s
               svojo zgodovino, nima prihodnosti." In na tragičen način se je to pokazalo tudi ob
               dogodkih v Izoli. Tam je prišlo do smrti človeka. Ustreljen je bil zdravnik.
               Ustreljen je bil policist. Storil pa je to bivši pripadnik Službe državne varnosti,
               kot se je temu zveneče reklo ali po domače nekdanje Udbe.</p>
               <p>Teh pripadnikov je v Sloveniji bilo in jih je še vedno na tisoče. Že samo po sebi je
               to problem, kajti ob dohodkih v Izoli se je videlo, da so nekateri med njimi brez
               dvoma bili trenirani za morilce, da so praktično brezvestni, kajti način usmrtitve je
               bil popolnoma za navadnega človeka nerazumljiv. Zdravnik, ki je bil že ustreljen in
               je padel na tla, je bil potem umorjen s strelom iz bližine v tilnik. Tako smo lahko
               prebrali v medijih. Uradnega poročila še danes, kolikor vem, še vedno ni, čeprav na
               seji, kjer smo to obravnavali, je bilo rečeno, da je preiskava že zaključena. Ni res,
               da se kakšna preiskava dogaja; že pred enim mesecem, ko smo imeli sejo komisije, ki
               je to obravnavala, je bilo rečeno, da je preiskava zaključena, da se samo še čaka na
               ekspertizo o orožju. Nič drugega.</p>
               <p>Ta ekspertiza o orožju lahko pokaže kaj? Ne prav dosti, kajti šlo je za orožje z
               odstranjenimi oznakami in to menda zelo dobro odstranjenimi oznakami, kjer po
               nekaterih posrednih znakih, kot je bilo tam rečeno, se išče in verjetno bo ekspertiza
               šla v to smer, jaz je pač nisem imel prilike videti, da se bo reklo, da je bilo to
               orožje za civilni trg. Pa to res kaj pomeni? Ne pomeni nič, gospe in gospodje. Kajti
               če bi prebrali pozorno dokumente, ki so bili priloženi temu, kar smo poslali v
               Državni zbor, bi videli, kako je nekdanja Udba nabavljala orožje. Samo po kriteriju,
               ali da je bilo za civilni trg in potem nabavljeno na tak način, da se je čim bolj
               prikrilo njegov izvor, ali pa so ga direktno nabavljali v firmah in potem
               odstranjevali oznake, jih pretolkli, prebrusili, skratka na tak način, da so prikrili
               izvor orožja, pri čemer so se držali zanimivega pravila – da za umore v tujini, kajti
               šlo je za čisto navadno morilsko organizacijo, to je tudi Ustavno sodišče povedalo
               večkratno v svojih presojah, skratka za najbolj okrutne umore v tujini so uporabili
               orožje tujega izvora, očitno tudi s tem namenom, da bi se na ta način bolj prikrilo
               izvor oziroma storilca. Ko je šlo pa za umore na tleh nekdanje Jugoslavije, recimo na
               ozemlju Republike Slovenije, pa je bilo praviloma uporabljeno orožje jugoslovanskega
               izvora. S takim je streljal tudi storilec v Izoli, kaliber 7,65, izdelek po poročanju
               medijev Crvene zastave. Naključje? Oprostite, ne verjamem v naključje. In potem so
               policisti na srečo bili toliko prisebni in lastnik nepremičnine toliko odgovoren, da
               so vstopili še v njegovo stanovanje in so tam našli še strojnico Thompson z naboji.
               Se pravi še en kos orožja, s katerim bi lahko povzročil še bistveno več zločinov.
               Zanimivo, da ob tem se pa sodniku ni zdelo vredno odrediti hišne preiskave, da se je
               postavil na stališče, da je nepotrebna, ker je storilec dejanja že mrtev. Ali je
               hotel s tem komu dati čas, da odstrani kakšen dokaz, recimo kakšno strojnico
               Thompson, ali je bilo to kaj drugega, prepuščam vaši interpretaciji.</p>
               <p>Tisto, kar so pa nesporna dejstva in jih je ugotovila Komisija za nadzor varnostnih
               in obveščevalnih služb, je pa naslednje. Ob prelomu, prehodu iz nedemokratičnega
               totalitarizma v demokratični sistem in kasneje osamosvojitev Republike Slovenije ni
               bilo predano nikoli nikomur niti komisijsko uničeno orožje nekdanje Udbe. Po
               dosegljivih seznamih, ki so verodostojne listine, hranjene v arhivu Republike
               Slovenije in smo njihove kopije poslali tudi pristojnim organom s komisije, je šlo za
               okoli 7 tisoč kosov eksploziva, zažigalnih bomb, strojnic, dušilcev, kratkocevnega
               orožja z dušilci, ostrostrelskih pušk, pa potem raznih bolj prikritih ubojnih
               sredstev, kot so bile različne igle, polnjene s strupi, in še vse kar je podobnega
               zločinskega arzenala uporabljala nekdanja Udba. Že samo to, da so med temi kosi tudi
               mine, eksplozivna sredstva, zažigalne bombe, ki lahko povzročijo izjemno hudo škodo,
               bi moral biti znak za alarm in za to, da bi se opravilo ustrezno preiskavo. Ta
               preiskava ne bi bila tako težka, kot se hoče poudariti, kajti obstaja tudi seznam
               bunkerjev nekdanje Udbe. Udba je namreč velik del svoje oborožitve pa tudi druga
               sredstva, ki jih je potrebovala, skrivala po bunkerjih, ki so bili na različnih delih
               slovenskega ozemlja, en del teh pa tudi v tujini. In da ti bunkerji še vedno
               obstajajo, se ni izkazalo v Sloveniji, kajti v Sloveniji, ne boste verjeli, kljub
               predloženim materialom se je kriminalistična policija postavila na stališče, ki ga
               lahko preverite na posnetku javne seje, da se oni s tem ne bodo ukvarjali. To je
               točen citat. V tujini pa se s tem ukvarjajo. V tujini se sodi Mustaču, v tujini se
               sodi zdaj oziroma naj bi se sodilo Silvu Gorencu pa še nekaterih drugim, in v tujini
               se, kar je za ta primer najpomembneje, opravlja preiskave tudi v zvezi z orožjem
               nekdanje Udbe. In tako v tem okviru so na avstrijskem Koroškem pred nekaj leti našli
               cel bunker, poln vsega možnega materiala. To se pravi, ne samo da obstaja seznam teh
               bunkerjev, ne samo da nesporno bunkerji obstajajo v Sloveniji – tudi v Sloveniji se
               je ena dva odprlo, vendar sta bila prazna –, ampak obstajajo tudi še vedno polni
               bunkerji, kar je zelo zanimiv podatek. Treba je namreč vedeti, da po seznamu teh
               bunkerjev, ki je ravno tako v arhivu, so – in po podatkih, ki so s tem vezani –
               nekateri bunkerji bili tudi minirani. In zdaj si predstavljajte, kaj bi se zgodilo,
               če v enem od teh objektov, ki jih očitno naša kriminalistična policija nima namena
               preiskati, en otrok slučajno najde en tak skrit bunker in pri tem sproži mino. Koliko
               je eksploziva v teh bunkerjih, sem imel priliko slučajno pred mnogo leti videti na
               lastne oči. V Kranju so namreč pred mnogo leti podirali nekdanjo policijo. In pri tem
               se je zgodilo nekaj zelo smešnega po svoje, kar bi pa imelo izjemno hude posledice
               lahko. Ko so že podrli fizično z bagerjem stavbo nekdanje policije, ki je bila v
               resnici iz dveh med seboj združenih stavb, se je izkazalo, da je v drugi stavbi skrit
               bunker, očitno orožje nekdanje Udbe, čeprav tega nihče nikoli na glas ni tako
               povedal. Notri so našli potem, kar je takrat poročal Gorenjski glas, če me spomin ne
               vara, približno 8 ton eksplozivnega orožja in ne vem koliko strojnic in ne vem kaj še
               vse. Ampak nekaj tistega materiala sem celo sam imel priliko videti, ko sem šel
               slučajno mimo, to je bilo ogromno. Če bi se tisto sprožilo takrat, bi podrlo ves
               center Kranja. Problem pri tem zakaj se je to lahko zgodilo, je po mojem mnenju zelo
               enostaven. Te stvari so bile konspirativne. In tudi policisti niso vedeli, da je v
               isti stavbi še eno takšno skladišče. Nekdo drug je vedel, pa slučajno ni bil
               obveščen, da mislijo stavbo podreti, pa bi kmalu prišlo do tragedije. Ampak te stvari
               še vedno nekje obstajajo. Lahko da so bunkerje tudi že izpraznili. Najbrž ne vseh, en
               del pa zagotovo, ker so dva prazna odkrili. In potem je to orožje zanesljivo končalo
               na črnem trgu. In če danes nekdo reče, da je orožje, ki je bilo uporabljeno za umor,
               sicer podobno tistemu, ki ga je uporabljala nekdanja Udba, je pa iz črnega trga,
               človek ne ve, ali bi se smejal ali jokal. Kajti očitno se je tam znašlo zato, ker
               nekdo ni opravil svojega dela, ki bi ga moral po zakonu. In nekdo bi moral za to
               odgovarjati. V Sloveniji še vedno v tem trenutku nesporno dokumentirano obstaja 7
               tisoč kosov orožja, ubojnih sredstev, tudi min velike moči, zažigalnih bomb, ki nekje
               ležijo, ki jih nekdo verjetno ima. Zanesljivo niso bile uničene, zanesljivo niso bile
               uporabljene, zanesljivo niso bile nikoli predene pristojnim institucijam, kar bi
               sicer morale biti.</p>
               <p>Na komisiji smo vse te podatke večkratno preverili, tudi pisno smo vprašali pristojne
               institucije in tiste posameznike, ki so v odločilnih trenutkih preloma režima, uvedbe
               demokracije v Sloveniji zasedli ključna mesta. Enoten odgovor tistih, ki so bili prej
               na položaju in tistih, ki so bili kasneje in institucij je bil, "nihče nikoli ni
               predal niti enega samega kosa". Po zapisih, ki so v arhivu, se seveda da ugotoviti,
               da je bil običaj, da so pripadniki nekdanje SDV lahko svoje osebno orožje odnesli
               domov. Ker to orožje ni bilo uradno zavedeno, seveda zanj nimajo dovoljenja in gre v
               bistvu za ilegalno orožje, razen če so ga na tak ali drugačen način kasneje
               legalizirali, kar je bilo možno. Kar pomeni, da vse to predstavlja trajen in očiten
               dokumentiran vir ogrožanja življenja, varnosti, zdravja ljudi v Republiki Sloveniji.
               In za tiste, ki bi to morali preiskati, vsi dokumenti, ki so bili predstavljeni, vsa
               pričevanja, ki so bila povedana ne zadoščajo. Rekli so: "mi se s tem ne bomo
               ukvarjali". Potem se je zgodil umor v Izoli in potem se je zgodil še en umor, sicer z
               legalnim orožjem, v Ajdovščini. In tudi tam, ne boste verjeli, tisti ki je streljal,
               se je izkazalo, da je zaveden kot nekdanji sodelavec Udbe, le da je ta imel orožje
               legalno kot za samoobrambo, ker je bil nekoč menda zlatar. Ampak zanimivo, da jaz
               poznam primer nekoga, ki ima prodajalno orožja na območju, kjer je kar interes za to
               in bi človek rekel, da je torej zanesljivo potencialno ogrožen, pa mu upravna enota
               nikoli ni izdala dovoljenja, njemu za nošenje varnostnega orožja. Ta ga je pa imel,
               pa ni imel več zlatarne. Se pravi, ni imel več nobenih pogojev za to, da bi to orožje
               lahko imel za samoobrambo, ker ni več potreboval. Ko ni več razloga, po zakonu bi mu
               morali pač dovoljenje odvzeti oziroma vsaj preklicati dovoljenje za nošenje, lahko
               imaš potem posest, kar je zanimiv podatek. Skratka, spet veljajo očitno dvojna merila
               za vse navadne državljane in neka druga merila za nekdanje agente Udbe.</p>
               <p>In zaradi vsega tega, gospe in gospodje, smo predlagali priporočila, da naj Državni
               zbor priporoči Vladi Republike Slovenije, da nemudoma sprejme ukrepe, ki bodo
               zagotovili odkritje kemičnih in drugih ubojnih sredstev za množično in tajno
               likvidacijo, s katerimi je dokazano razpolagala SDV in ki ob spremembi režima maja
               1990 niso bila predana demokratično izvoljeni vladi ali pristojnim organom v sestavi,
               niti niso bila komisijsko uničena. Vlada Republike Slovenije naj nemudoma sprejme vse
               potrebne ukrepe, da se bo preprečila splošna nevarnost, ki jo predstavlja ilegalna
               posest večje količine sredstev za množične in tajne umore. In drugič, Državni zbor
               Republike Slovenije priporoča Vladi Republike Slovenije, naj nemudoma sprejme ukrepe,
               s katerimi bo dosegla, da se razreši osebe, ki so v policiji in drugih državnih
               organih odgovorne, da se obstoj teh ubojnih sredstev ob prvih opozorilih ni preiskal
               in se ta sredstva in/ali osebe, ki so z njimi ali še vedno z njimi razpolagajo, niso
               odkrile.</p>
               <p>Ob tem, ko je prišlo do smrti ljudi, ko je prišlo do umora policista, do umora
               zdravnika, je koalicija sprejela sklep, da to ni primerno za nadaljnjo obravnavo.
               Gospe in gospodje, z večino lahko izglasujete vse. Lahko tudi, da je nebo zeleno in
               trava modra. Ampak resnice pa s tem ne boste v ničemer spremenili. Ogrožate življenja
               ljudi.</p>
            </sp>
            <sp xml:id="SDZ7-Redna-23-2016-10-25.sp75">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališča do predloga matičnega delovnega telesa dajem besedo
               tudi predstavniku Vlade, državnemu sekretarju na Ministrstvu za notranje zadeve
               gospodu Boštjanu Šeficu.</p>
            </sp>
            <sp xml:id="SDZ7-Redna-23-2016-10-25.sp76">

               <speaker>BOŠTJAN ŠEFIC:</speaker>

               <p>Spoštovani gospod predsednik, spoštovane poslanke in poslanci!</p>
               <p>Skupina poslank in poslancev v priporočilu Vladi Republike Slovenije predlaga, naj
               nemudoma ukrene vse potrebno, da bi se odpravila domnevna splošna nevarnost, ki naj
               bi izhajala iz nezakonitih ubojnih sredstev nekdanje Službe državne varnosti in
               njihove uporabe, s čimer naj bi bil po mnenju predlagateljev povezan tudi primer
               strelskega pohoda v splošni bolnišnici Izola, in da v okviru svojih pristojnosti
               poskrbi, da bodo razrešene osebe v državnih organih, ki so odgovorne, da do odkritja
               teh sredstev ali vsaj do zaslišanja oseb, ki so bile odgovorne za njihovo
               razporejanje, ni prišlo. Pravzaprav lahko danes samo še enkrat izpostavim vse tisto,
               kar je bilo izpostavljeno že na seji odbora in kar je bilo povzeto pravzaprav tudi v
               uvodu s strani poročevalke, podpredsednice odbora.</p>
               <p>Vlada Republike Slovenije je priporočila predlagateljev argumentirano zavrnila kot
               neustrezna in seveda nepotrebna, saj so se in se še izvajajo vse zakonsko določene
               aktivnosti za odkrivanje, preiskovanje in preprečitev morebitnih negativnih posledic
               katerekoli nezakonite posesti orožja, eksploziva oziroma obstoja nahajališč nevarnih
               snovi. Nenazadnje je razpravo o priporočilu Vladi Republike Slovenije v zvezi z
               domnevnim nezakonitim posedovanjem ubojnih sredstev v posesti nekdanjih pripadnikov
               Službe državne varnosti na 42. nujni seji dne 26. 9. 2016 opravil tudi odbor
               Državnega zbora in seveda sprejel sklep, da predlog priporočila ni primeren za
               nadaljnjo obravnavo.</p>
               <p>Ministrstvo za notranje zadeve in Vlada z vso skrbnostjo in odgovornostjo
               zagotavljata kar najvišjo stopnjo varnosti v državi, pri čemer morajo resorni organi
               preverjati vse informacije o varnostno relevantnih vprašanjih, vključno z obstojem in
               posestjo domnevnih ubojnih sredstev nekdanje Službe državne varnosti. Če se pri tem
               izkaže zadostna stopnja suma o storitvi kaznivega dejanja oziroma ogrožanja varnosti
               in premoženja ljudi, državni organi nemudoma ukrepajo, pri čemer pa so zavezani k
               spoštovanju zakonitosti. V primeru suma domnevnih nahajališč orožja in ubojnih
               sredstev Službe državne varnosti so bile proučene vse okoliščine in razpoložljiva
               dokumentacija, pri čemer je bilo ugotovljeno, da ni podanih zadostnih zakonskih niti
               strokovnih standardov za sprožitev preiskovalnih postopkov. O navedenih ugotovitvah
               je policija obvestila tudi državno tožilstvo. Preiskava umora zdravnika in policista
               ter poskus umora drugega policista v Splošni bolnišnici Izola še ni zaključena, kar
               je bilo posebej poudarjeno tudi na seji odbora, zato je o kakršnikoli povezavi tega
               primera s priporočilom poslank in poslancev preuranjeno govoriti. Glede hipoteze, da
               je bil storilec nekdanji uslužbenec Službe državne varnosti, je bilo nedvomno
               ugotovljeno le, da je bila oseba razporejena v rezervno sestavo milice in da je leta
               1981 zadolžila dele uniforme in opreme. Možnosti, da je bila v okviru rezervne
               sestave milice dodeljena bataljonu, za katerega je bila pristojna tudi Služba državne
               varnosti, sicer ni možno izključiti, vendar iz dostopnih dokumentov ni razvidnega
               nobenega indica, da bi bilo to kakorkoli mogoče povezati s tako imenovanimi tajnimi
               bunkerji Službe državne varnosti. Glede orožja, uporabljenega za dvojni umor v
               Splošni bolnišnici Izola, je policija zaenkrat ugotovila, da je bilo po vsej
               verjetnosti narejeno za civilno tržišče, saj so bila vojaška ali policijska orožja te
               izvedbe praviloma označena drugače. Izvor tega orožja in avtomatskega orožja, ki je
               bilo najdeno v prebivališču storilca, policija še ugotavlja, zaenkrat pa ni indicev,
               da bi šlo za službeno orožje nekdanje Službe državne varnosti. Ko in če se bo
               izkazala zadostna stopnja suma, da so poleg pokojnega storilca za ilegalno posest
               orožja odgovorne tudi tretje osebe, bodo zoper njih sproženi vsi ustrezni postopki,
               vključno z morebitno razrešitvijo odgovornih oseb v državnih organih. Zaenkrat pa ni
               bilo ugotovljene kakršnekoli opustitve dolžnega ravnanja odgovornih oseb, ki bi
               omogočala ali oteževala navedeno preiskovalno dejavnost. Hvala.</p>
            </sp>
            <sp xml:id="SDZ7-Redna-23-2016-10-25.sp77">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospod Žan
               Mahnič.</p>
            </sp>
            <sp xml:id="SDZ7-Redna-23-2016-10-25.sp78">

               <speaker>ŽAN MAHNIČ (PS SDS):</speaker>

               <p>Hvala za besedo predsednik. Spoštovane kolegice in kolegi!</p>
               <p>V Sloveniji imaš lahko orožje v legalni posesti, če si član Strelske zveze Slovenije,
               če si član Lovske zveze Slovenije, če si življenjsko ogrožen, za samoobrambo itn. In
               pa lahko ga tudi imaš nelegalno in se te ne preganja, če si bivši pripadnik Službe
               državne varnosti. Vsi tisti, ki doma legalno posedujejo orožje, morajo biti člani ene
               od organizacij prej omenjenih, bodisi Lovske zveze bodisi Strelske zveze, morajo
               opraviti zdravniški pregled, morajo opraviti test rokovanja z orožjem. Preden dobijo
               orožni list, morajo pridobiti na upravnih enotah dovoljenje za nabavo orožja, potem
               ko to dovoljenje dobijo, gredo s tem dovoljenje v trgovino, ki prodaja orožje, tam
               orožje kupijo, gredo nazaj na upravno enoto z orožjem in pa z nabavnim dovoljenjem,
               ustrezno izpolnjenim. Tam ti na okencu uslužbenec upravne enote orožje pregleda,
               pogleda, kakšna je CIP koda, kako je s sledljivostjo, to tudi vse zapiše in šele
               takrat lahko dobiš orožno dovoljenje, da imaš lahko v posesti orožje, da ga lahko
               hraniš, da ga imaš lahko kot zbiratelj in da ga potem, če imaš dovoljenje za to,
               lahko tudi nosiš in pa prenašaš. Gre za dva različna pojma. Skratka, zakonodaja kar
               se tiče orožja za tiste, ki ga želijo imeti v legalni posesti, je pri nas dovolj
               restriktivno urejena. S tem smo se nenazadnje strinjali vse poslanke in poslanci v
               začetku letošnjega leta, ko smo na zahtevo poslanske skupine SDS imeli nujno sejo
               Odbora za notranje zadeve, kjer smo obravnavali nameravani predlog uredbe Evropske
               komisije v zvezi z novimi restriktivnimi ukrepi za po njihovem mnenju preprečevanje
               terorizma, ki pa so se nanašali na legalni trg. To se pravi ukrepi, ki se jih
               predlaga s strani Evropske komisije, ki naj bi bili, tako se govori, vsaj zaenkrat
               zamrznjeni predvsem zaradi burnega odziva, ki smo mu bili priča ne samo v Sloveniji
               ampak tudi v drugih državah članicah Evropske unije. In prav je tako, kajti tista
               uredba, ki so jo pripravili, v ničemer konkretno ne posega na trg ilegalnega orožja,
               ampak uvaja restrikcije za tiste, ki imajo orožje legalno doma. Noben teroristični
               napad v zadnjih mesecih, v zadnjih dveh letih, ki smo mu bili priča v Evropi, se ni
               zgodil z legalnim orožjem. Ti teroristični napadi so se zgodili z ilegalnim orožjem,
               ki je v Evropsko unijo – recimo za primer Francije – prišlo tudi po balkanski
               tihotapski poti. Gre predvsem tudi za orožja, ki so bila uporabljena v vojnah, ko je
               razpadala Jugoslavija, in ta orožja v ničemer niso sledljiva niti ni bilo predloga,
               ki bi kakorkoli omejeval ta črni trg. Pa vendarle poleg tega obstaja tudi ilegalno
               orožje, ki pa do neke mere je sledljivo, in to je orožje bivših pripadnikov Službe
               državne varnosti. Zakaj govorim, da do neke mere je sledljivo? Zaradi tega, ker za
               teh približno 7 tisoč kosov – kolikor je dokumentov, in to je iz njih razvidno –
               obstajajo podatki, da se je to orožje kupilo, obstajajo podpisi odgovornih oseb, ki
               so naročile, da se to orožje kupi; te osebe so še danes žive, in pa obstajajo
               številni dokumenti, ki pričajo o tem in vsebujejo vse natančne lokacije, načrte in
               tako naprej, kako se je gradilo depoje za shrambo teh orožij. Mi ne vemo, ali orožje
               dejansko je v teh depojih in mi ne vemo, kje to orožje je, pa vendar obstaja
               utemeljen sum na podlagi dokumentov, ki so nastali s strani tistih, ki so to orožje
               kupili, ki so naročili nakup tega orožja, ki so naročili izgradnjo teh bunkerjev
               oziroma depojev za hrambo tega orožja, obstaja utemeljen sum, da to nekje je in da to
               obstaja. In minimalna stvar, ki bi jo pričakovali sedaj, ko so ti dokumenti v
               javnosti, ko so bili predstavljeni tudi Komisiji za nadzor obveščevalnih in
               varnostnih služb, je to, da bi šla policija v skladu s temi dokumenti od naslova do
               naslova, potrkala na vrata in vprašala, "ali je tukaj depo, ali lahko pokažete, ali
               lahko pogledamo" oziroma če ima odločbo ne "ali lahko pogledamo", ampak "pogledali
               bomo". Namesto da bi delala to policija, smo bili v medijih priča v enih dveh
               primerih, da je šel eden od samostojnih raziskovalcev, ki se s tem ukvarja, skupaj z
               novinarsko ekipo in v enem primeru, ko je potrkal na vrata so mu pač odprli, so mu
               dovolili, da gre notri in so mu pokazali; ta depo je dejansko bil tam, vendar je bil
               prazen. Ali je tam kdaj bilo orožje ali ni bilo, tega ne vemo, tudi lastnik te stavbe
               ni povedal, pa vendarle – to ni naloga nekih posameznih raziskovalcev, ampak je to
               naloga policije. Če policija lahko oktobra in novembra ob sobotah in nedeljah hodi po
               lovskih brakadah, tam kontrolira orožje, ali je CIP koda v skladu s tistim orožnim
               listom ali ni, tam izrekajo globe, odvzemajo orožje, bi pričakoval, da tudi med
               tednom storijo kaj na področju, kjer je pa res nevarno. Kontrolira se lovce,
               kontrolira se športne strelce, ki imajo opravljene vse teste rokovanja z orožjem, ki
               imajo ustrezna zdravniška pojasnila, ki se ve, koliko kosov orožja imajo, ki ga doma
               hranijo v skladu s pravili, to se pravi zaprtega v trezorju, tukaj nadzor je – pa ne
               rečem, da ga ne bi smelo biti, je prav, da je –, tam kjer pa obstaja utemeljen sum,
               da ima nekdo orožje v ilegalni lasti, da so ti depoji neustrezno pripravljeni za
               hrambo orožja, tja pa policija ne gre. Očitno je, da policija tukaj nekoga ščiti, da
               tisti, ki so bili pripadniki najbolj represivnega organa v prejšnjem režimu, so še
               danes zaščiteni in se proti njim ne pelje noben postopek, ne takšen ne drugačen. To
               kar se je zgodilo v Izoli, ni osamljen primer. Potem smo bili še priča streljanju v
               Ajdovščini. V prvem primeru je šlo sicer za nelegalno posest orožja, v drugem ne,
               vendar pa je bil skupni člen to, da sta bila oba strelca bivša pripadnika Službe
               državne varnosti. Dvomim, da so ti ljudje naredili kakršenkoli test rokovanja z
               orožjem – za tistega, ki ga imajo –, ampak je pač bilo dovolj, da si bil na nekem
               seznamu.</p>
               <p>Ko je prisegala Demosova vlada in je takrat v sredini maja prevzemala posle, ni bilo
               to orožje predano. Ko smo vprašali Sovo, ki je formalna naslednica bivše Službe
               državne varnosti, so tam rekli, da to orožje njim ni bilo predano. Ko smo spraševali
               policijo, so prav tako rekli, da to orožje ni bilo predano. Nikjer ni nobenih
               primopredajnih zapisnikov, pa vendar so se v zadnjih mesecih dobili dokumenti, ki
               pričajo o tem, da je orožje bilo kupljeno, v tem primeru 7 tisoč kosov, ne vemo pa,
               kje to orožje je. In če bi imeli neko resno policijo, če bi imeli neko resno
               obveščevalno službo, bi ti naredili vse, da bi se to orožje našlo, ker to orožje
               predstavlja realno grožnjo in ogroža človeška življenja. Kot je že prej kolega Grims
               dejal, so pred časom v Avstriji našli depo, kjer je to orožje bilo. Slišali smo tudi
               primer iz Kranja. Ti depoji, kot pišejo dokumenti, so se gradili tudi ob meji z
               Republiko Avstrijo in človek bi pričakoval, da se gre po sledi teh dokumentov in da
               se gre pogledat, ali depo res je tam ali depoja ni, ali je v njem orožje ali orožja
               ni. V Slovenski demokratski stranki ne trdimo, da depoji so zgrajeni tam kjer bi
               morali biti sodeč po teh dokumentih, in da je v njih orožje. Vse, kar pričakujemo, pa
               je, da bodo organi pregona šli tja, da bo policija šla tja in zadevo preverila. Če
               lahko policija se odzove na vsak klic, ko nekdo nekoga prijavi tudi za ilegalno
               posest orožja, ne pridejo pa na kraj preverit, kjer so tisti, ki so naročali orožje,
               kjer so podpisani pod dokumenti, lahko greste vprašat gospoda Zemljariča, je podpisan
               pod dokumenti, ko so se stvari naročale; točno katero orožje, koliko kosov tega
               orožja, kakšno strelivo, koliko kosov streliva … Kje to orožje je? Če ga ne najdete v
               svoji pisarni, poglejte pri gospodu Počivalšku, se mogoče tam pogovarja za kakšen
               otok v Izoli ali je tam v tistem kafiču zraven WTC, saj je rekel, da ga vsak dan
               najdete tam. Skratka, se gre pa se ga vpraša, ampak tega si nobeden od organov
               pregona ne upa narediti, ker je gospod nedotakljiv, brez problema grozi novinarjem,
               ki se mu približajo, itn. To bi pričakovali od odgovorne policije, ki ji gre za to,
               da državljani niso v nevarnosti. Tam v gozdu se lahko zgodi, da se otroci igrajo,
               lahko kaj eksplodira. Jaz prihajam sam z območja, iz Poljanske doline, kjer imamo
               Rupnikovo linijo. Tam je največja koncentracija bunkerjev. Vsi bunkerji so bili
               pregledani, da ja ni v njih kakšno neeksplodirano bojno telo. Vsi so bili pregledani,
               vse se je pregledalo, ker se otroci igrajo v gozdu, ker se mladina igra v gozdu in se
               uporablja te objekte, tudi za airsoft, tudi pa paintball in tako naprej, pa ni bilo
               nikjer nobenih dokumentov, da se v teh bunkerjih v Rupnikovi liniji lahko nahaja
               orožje, ampak se je pač šlo in se je te zadeve pregledalo in pa preverilo v izogib
               temu, da ne bi kdaj imeli kakšne nesreče.</p>
               <p>In ravno zaradi tega smo predlagali ta priporočila in moram reči, da ne razumem
               koalicije, da jih lahko zavrne, saj ta poročila nobenega nič ne obremenjujejo in so
               zelo splošna. Naročajo, priporočajo Vladi, da sprejme ukrepe, ki bodo zagotovili
               odkritje kemičnih in drugih bojnih sredstev za množično in tajno likvidacijo. Se
               pravi, naročamo in priporočamo Vladi, da stori to, kar sem rekel prej. Te dokumente,
               ki so v arhivu, ki so javni, pogleda, kdo jih je podpisal, se ugotovi, ali je ta
               podpisnik še živ ali ni in se gre najprej k njemu, kako je s tem, ali je to bilo
               kupljeno ali to ni bilo kupljeno. Če je bilo kupljeno, komu se je to dalo, in gre do
               teh oseb. To je na eni strani. Na drugi strani pa vse te depoje, gre po teh
               dokumentih po tem seznamu in gre na te naslove, kjer ti depoji naj bi bili, in
               preveri, ali so dejansko tam. Samo to predlagamo, nič drugega. Mi nobenega ne
               izpostavljamo z imenom in priimkom, h komu se naj gre gledat, mi nikjer ne
               zatrjujemo, na kakšnem naslovu ti bunkerji so, kje to orožje je. Skratka, gre za
               najbolj splošno, pa kljub temu zelo korektno in predvsem konkretno priporočilo, da se
               nekaj naredi v zvezi z varnostjo v Republiki Sloveniji.</p>
               <p>Drugo priporočilo pa je za nazaj in pa tudi za aktualno situacijo. Poglejte, kaj
               tukaj piše: "Državni zbor Republike Slovenije priporoča Vladi, da nemudoma sprejme
               vse ukrepe, s katerimi bo dosegla, da se razrešijo osebe, ki so v policiji in drugih
               državnih organih odgovorni, da se obstoj teh ubojnih sredstev v prvih opozorilih ni
               preiskal in se ta sredstva ali osebe, ki so ali še vedno z njimi razpolagajo, niso
               odkrile." To se sedaj govori že nekaj mesecev. Ampak sedaj vemo, kdo so te osebe, ki
               trenutno zavirajo, da bi se preiskalo, ali to orožje obstaja. Če obstaja, kje je, ali
               depoji obstajajo in kje so, ali so polni ali so prazni. In kdor od poslancev glasuje
               proti takemu priporočilu, je tudi odgovoren za to, da se to ne odkrije. Prav tako
               tisti v policiji in na Vladi, ki nič ne storijo za to, da bi se to našlo, vključno z
               gospodom Šeficem, ki sedi tukaj za menoj. Če se lahko naroča in odreja nek "fishing",
               kot smo ga videli v primeru, ko ste želeli zaseči serverje Slovenske demokratske
               stranke, da bi mogoče našli kakšne dokaze, tukaj pa, kjer so dokazi, pa se ne gre
               pogledat, je to več kot očitno ščitenje tistih, ki očitno imajo orožje v nelegalni
               posesti. Jaz se strinjam, da ni samo to problem, samo to orožje, kar se tiče
               nelegalne posesti, pa vendar – tako konkretnega dokaza kot so naročila s strani
               odgovornih oseb, govorimo o šefih bivše Službe državne varnosti, za tiste druge, ki
               imajo v posesti nelegalno orožje, ni. Tam se strinjam, da lahko samo ugibaš, ali
               nekdo ima orožje ali ga nima. Tukaj pa, ko obstajajo dokumenti, pa se te zadeve ne
               preverijo. Tudi Sova in policija, ko se jih sprašuje, tako na zaprtih kot tudi na
               odprtih sejah, ne želijo o tem reči nobene besede. Takrat je bil na komisiji, ne vem,
               ali je gospod Pavel Jamnik, ta policist, ki naj bi se s tem ukvarjal; zelo arogantni
               odgovori: "za to nismo pristojni, to nas ne zanima". To je bilo praktično vse, kar je
               povedal na direktna vprašanja. Ko smo mu postavili hipotetično vprašanje, "v primeru,
               da nekdo prijavi, da ima neka oseba – njegov sosed, recimo – za primer v posesti
               ilegalno orožje, ali greste k njemu ali ne?". In drugi primer: "V primeru, da dobite
               dokumente, kar jih tu imate, da naj bi se nekje skrivalo oziroma imelo nelegalno
               orožje, ali greste tja pogledat ali ne?. Se pravi, v čem je razlika med prijavo, če
               nekdo pokliče in brez dokazov nekoga prijavi, da greste tja pogledat, in če nihče ne
               pokliče, ampak obstajajo javno dostopni dokumenti, v čem je razlika, da greste
               pogledat ali ne?" Odgovor na to vprašanje je bil: "to so vse vaše hipotetične
               domneve, s tem se policija ne ukvarja". Se pravi, policija ne gre pogledat, ali se
               tam nahaja ali ne. Eden od možnih odgovorov, zakaj je tako kot je, je poslansko
               vprašanje, ki sem ga naslovil na Vlado Republike Slovenije in na katerega sem dobil
               odgovor, da je še vedno v strukturah Sove zaposlenih 23 % bivših uslužbencev Službe
               državne varnosti. Predstavljate si, da bi bilo v BND, v nemški obveščevalni službi
               zaposlenih še 23 % agentov Stasija. Nepredstavljivo in nemogoče. Ampak ker nismo
               presekali teh praks, se pač dogaja, da tudi v Državnem zboru sedijo tisti, ki so na
               seznamu Službe državne varnosti – govorim o seznamu od Lajovica – in s tem, ko je
               Perčič tožil predsednika SDS, gospoda Janeza Janšo, da ga je obtožil, da je udbovec,
               ker je tako zapisano v tistih dokumentih, in je sodišče to sodbo zavrglo in je dalo
               prav gospodu Janezu Janši, je s tem priznalo, da je ta seznam kredibilen, da je ta
               seznam relevanten in da tiste številke, ki tam notri so, držijo. Ja, lahko si
               pogledate, dr. Gorenak je na svojem blogu enkrat pisal o poslancih, ki sedijo in so
               sedeli v Državnem zboru in so na tem seznamu zapisani pod takšnimi ali drugačnimi
               številkami. Tako da očitno gre za neko kolegialnost, očitno gre za ščitenje v
               določenih posameznih primerih sebe, svojih kolegov, svojih botrov – veliko smo jih
               videli od teh tudi na ustanovitvi stranke SMC takrat –, da ne podprete teh
               priporočil. Pa gre za zelo splošna priporočila, ki nalagajo policiji to, kar bi
               policija morala delati. Preganjati kriminal. Zagotovo pa je imeti doma v posesti
               orožje nelegalnega izvora kriminal.</p>
               <p>Velikokrat smo se že o tem pogovarjali. Ampak pogovarjate se, pa kažete s prstom samo
               na tiste, ki imajo doma orožje v nelegalni lasti, ki niso v povezavi z SDV. Tam sem
               prepričan, da ni noben problem. Če bi mi zdajle prišli z nekim dokumentom uradnim ali
               pa tudi neuradnim, da se, kaj jaz vem, 9, 10, 11 pušk M70 nahaja na tem pa tem
               naslovu, sem prepričan, da bi šla policija tja takoj preverit. In da jih imajo, kaj
               jaz vem, neki bivši teritorialci, ki so danes člani VSO. Takoj bi leteli tja in
               pogledali, ali to drži ali ne drži. Ko pa gre za ščitenje svojih, ko pa gre za neke
               jasne dokumente, ki jasno pričajo o tem, kje kaj naj bi bilo, pa se zadeva pač ne
               preveri. Slišati je bilo, da to niso dovolj korektni in pa trdno oprijemljivi dokazi
               in da ne moreš kar iti k nekomu preverit. Temu ne verjamem, ker če se lahko bivšega
               predsednika Vlade zapre brez dokazov samo na podlagi nekih indicev, potem se lahko
               gre tudi na podlagi nekih dokumentov v eno hišo pogledat, ali imate tam orožje ali ga
               nimate. Tako da ta argument, da se ne da zaradi tega, je za lase privlečen.</p>
               <p>Upam, da se ne bo zgodilo v prihodnosti še kaj takega, kot se je v Izoli, kot se je v
               Ajdovščini, ker tukaj sta dve stvari. Vi lahko oziroma policija lahko do neke mere
               tak škandal zakrije, ne more ga pa povsem. V tistem trenutku, ko se objavi ime in
               priimek tistega, ki je streljal, se lahko preveri seznam uslužbencev SDV in se vidi,
               ali je bil uslužbenec ali ni bil. Kjer pa se lahko zadeva zakrije je pa, da se ne ve
               CIP kode orožja, bodisi ker je izbrisana bodisi ker je policija ne sporoči, tam pa
               lahko pride do manipulacije. In slišali smo, da ta pištola, ki je bila uporabljena v
               Izoli, ni pištola, ki bi lahko izhajala iz tega seznama oziroma ki bi lahko bila
               kupljena kot pištola za uporabo Službe državne varnosti. Ampak ker se ne vidi
               dokazov, ker vse to ostaja v zaprtih krogih v laboratorijih, se to lahko zmanipulira.
               Ne more se zmanipulirati porekla strelca, lahko pa se zakrije poreklo orožja.
               Skratka, to kar smo storili, je bilo dobronamerno. To smo storili premišljeno, po
               dveh sejah Komisije za nadzor obveščevalnih in varnostnih služb, ker se Vlada ni
               zganila niti na priporočila, ki so bila sprejeta na tej komisiji. Očitno se bomo o
               tem še morali pogovarjati.</p>
               <p>Mene je zelo zaskrbelo prej, ko je kolega Grims v stališču dejal, "s tem ko ne
               spremljate naših priporočil, s tem prevzamete te žrtve nase, s tem ne naredite nič,
               da žrtev ne bi več bilo", in je tukaj nekje iz sredine priletel oglas, "ja pač bodo
               še naprej". Pač, bodo še naprej.</p>
               <p>Skratka, zavestno glasovanje proti priporočilom, ki so poleg vseh ukrepov, ki jih je
               Slovenska demokratska stranka v tem mandatu že predlagala za to, da bodo naše
               državljanke in državljani bolj varni … Ker vemo, v teh dveh primerih je očitno šlo za
               bivša uslužbenca Službe državne varnosti, ki se jima je, recimo temu, mentalno
               zdravje iz takšnih in drugačnih razlogov nekako obrnilo, in ker sta imela pri sebi
               orožje, sta pač storila, kar sta storila. Pustimo to, da je bil en primer legalen,
               predvsem je problem tisti, ki je bil nelegalen. In imeti Thompsona in imeti pištolo
               in da ti policija se ne upa izreči, kakšnega porekla je to orožje, samo potrjuje naš
               sum, da ne samo da gre za bivšega uslužbenca Službe državne varnosti, ampak da gre
               tudi za nekoga, ki je streljal ne samo z nelegalnim orožjem, ampak da je to nelegalno
               orožje tisto, ki je bilo kupljeno na podlagi ukaza, ki ga je podpisal nekdo iz Službe
               državne varnosti. Mi govorimo tukaj za 7 tisoč kosov, kolikor je jasno razvidno iz
               dokumentov, ki niso plod naše domišljije, ki si jih nismo mi izmislili, ampak smo jih
               predstavili kot dokument iz Arhiva Republike Slovenije, pa se nič ne stori.</p>
               <p>Skratka, gospe in gospodje, glede na 2. točko priporočila, da se razrešijo osebe, ki
               so v policiji in drugih državnih organih odgovorne, da se nič ne naredi – s tem, ko
               glasujete proti tem priporočilom, ste tudi vi te odgovorne osebe. Hvala lepa.</p>
            </sp>
            <sp xml:id="SDZ7-Redna-23-2016-10-25.sp79">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Peter Vilfan.</p>
            </sp>
            <sp xml:id="SDZ7-Redna-23-2016-10-25.sp80">

               <speaker>PETER VILFAN (PS DeSUS):</speaker>

               <p>Spoštovani predsednik, državni sekretar, kolegice in kolegi!</p>
               <p>O priporočilih Vladi v zvezi s, kot trdijo v SDS, nezakonitim posedovanjem ogromnih
               zalog – kakšnih 7 tisoč kosov ubojnih sredstev za tiho in množično likvidacijo v
               posesti nekdanjih pripadnikov Službe državne varnosti – je težko, če že ne nemogoče
               resno razpravljati. Težko se je namreč znebiti vtisa, da gre za še eno epizodo
               nadaljevanke "Bilo kuda, Udba svuda", v režiji stranke SDS. Že to, da ta priporočila
               temeljijo na trditvi, da je morilsko tragedijo v Izoli z orožjem SDV zagrešil njen
               bivši sodelavec, kaže na zlorabo te tragedije v politične namene. Prav nobenega
               indica namreč ni, da bi bil Darko Gregorič sodelavec Udbe, pa tudi njegovo morilsko
               orožje je mogoče kupiti na črnem trgu. Drži le to, da je bil omenjeni pripadnik
               rezervne sestave Ministrstva za notranje zadeve.</p>
               <p>Enako ni verodostojnih dokazov, da po Sloveniji mrgoli tajnih bunkerjev, polnih
               orožja, kemičnih strupov, razstreliva in drugih ubojnih sredstev, ki naj bi jih imeli
               bivši pripadniki SDV. Iz rokava potegnjene trditve nekoga, ki je bil v preteklosti
               agent Kontraobveščevalne službe Jugoslovanske armade – KOS, pač ne morejo biti
               verodostojni dokazi. Milo rečeno, čudna je tudi trditev, da ta sredstva za množično
               in tajno likvidacijo ne ob osamosvojitvi ne kasneje niso bila predana novi, na
               demokratičnih volitvah vzpostavljeni oblasti. O prevzemu Službe državne varnosti v
               roke Demosove vlade res ni veliko znanega, nesporno pa je nova oblast to službo
               prevzela, jo preimenovala v Varnostno-informativno službo – VIS in na njeno čelo
               postavila enega takrat vodilnih v SDS, Miha Brejca. Ob tem je potekalo tudi čiščenje
               te službe. Po kakšnih merilih, vesta samo Janez Janša in takratni notranji minister
               Igor Bavčar. Ve se le, da so od približno 800 pripadnikov SDV 300 administrativno
               upokojili. Minister Bavčar je poleti 1991 izdal sklep, s katerim je pripadnikom VIS
               odvzel policijska pooblastila in osebno orožje. Koliko je bil ta sklep res izvršen,
               ni znano, zato je precej mimo priporočilo SDS, naj Vlada takoj najde in sankcionira
               osebe, ki so odgovorne za obstoj 7 tisoč kosov orožja pod nadzorom bivših pripadnikov
               Udbe. Če že, potem sta za to odgovorna takratni minister Bavčar, šef VIS Brejc in
               morda posredno še predsednik vlade Lojze Peterle. In nenazadnje o tem, kako vsiljena
               – da ne bom uporabil izraza, ki ste ga prejšnji teden vi nekajkrat uporabili –, torej
               butasta je ta razprava o nečem, ki je okroglo, znotraj pa nič ni, kaže tudi razprava
               na pristojnem odboru. Če odštejemo poslanskega kolega Möderndorferja, so na tej seji
               govorili le trije poslanci SDS in pri tem niso ravno izbirali besed. Tako smo na seji
               odbora med drugim na račun policije slišali tudi tole: "Gospod iz notranjega
               ministrstva, ali ste ornk usekani ali se norca delate iz ljudi". Na tak nivo razprave
               smo v tem Državnem zboru sicer na žalost že navajeni.</p>
               <p>V zvezi s priporočili SDS velja torej povedati le to, da bi bilo edino pravilno in
               državotvorno, če bi SDS na podlagi svojih oziroma Leljakovih trditev vložila prijave
               na policijo. To da namesto tega, kar bi bila dolžna storiti, zgodbo v kateri se kot
               dejstva prikazujejo zgolj ugibanja in domneve, zvleče v Državni zbor, je zgolj še en
               poskus, kako diskreditirati obveščevalne službe naše države, katerih ugled spričo
               stalnih afer je že tako in tako močno načet.</p>
               <p>Na koncu pa zgolj en nasvet. Raziskovanje raje prepustite nepristranskim
               zgodovinarjem ter ne blatite imen o kvazi sodelavcih Udbe 25 let po tem, ko je bila
               ukinjena. Roko na srce, moje, prepričan sem, tudi vaše otroke in vnuke zanima
               predvsem, kaj se bo zgodilo danes, jutri in v prihodnje. <stage xml:id="SDZ7-Redna-23-2016-10-25.stage5">/ oglašanje iz dvorane/</stage></p>
            </sp>
            <sp xml:id="SDZ7-Redna-23-2016-10-25.sp81">

               <speaker>PREDSEDNIK DR. MILAN BRGLEZ:</speaker>

               <p>Tišina prosim. Besedo ima poslanska skupina Socialnih demokratov, zanjo mag. Bojana
               Muršič.</p>
            </sp>
            <sp xml:id="SDZ7-Redna-23-2016-10-25.sp82">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani državni sekretar, kolegice in
               kolegi!</p>
               <p>Služba državne varnosti se kljub časovnemu odmiku njenega delovanja pogosto pojavlja
               na političnem meniju razprav. Bunkerji in ubojna sredstva iz teh bunkerjev, ki jih po
               prepričanju predlagateljev še vedno nezakonito posedujejo posamezniki, so tema, ki jo
               vsake toliko časa obravnavamo. S to problematiko sta v preteklem obdobju se ukvarjali
               predvsem Komisija za peticije ter človekove pravice in enake možnosti in Komisija za
               nadzor obveščevalnih in varnostnih služb. Različni naslovi zahtev za nujne seje ene
               in druge komisije pa še ne pomenijo, da bo razprava danes drugačna. Eno in isto,
               dokler se tema ne bo prijela do te mere, da bo ostala in obstala kot ena in edina
               resnica; tudi s poslanskimi vprašanji na to temo in podobno temo verjetno ni bilo nič
               drugače. Socialni demokrati smo se do podobnih tem, ki izhajajo iz obdobja pred
               junijem 1991, ko smo razglasili samostojno Republiko Slovenijo, že opredelili in
               podali stališča. So znana in jih prav zaradi tega danes ne bomo ponavljali. Morda pa
               je le treba še enkrat povedati, da obžalujemo dogodke, ki so se zgodili na tak način
               in so v nasprotju s sedanjimi civilizacijskimi normami. A ne glede na te pretekle
               negativne izkušnje svet ravna ravno obratno. In prav to, spoštovane kolegice in
               kolegi – iz zgodovine se nismo naučili nič. Kot kaže, velja še vedno pregovor, da se
               zgodovina ponavlja, nam postaja nekako kar domač. Kljub temu, da lahko s pozitivno
               naravnanostjo k priznavanju napak enih in drugih preskočimo tragične dogodke za
               človeštvo iz preteklosti, se ozremo malo okrog sebe. In dobro je, da bi videli, kaj
               vse se tudi dogaja. Zaradi različnih ekonomskih in političnih interesov tega sveta se
               tam, nekaj tisoč kilometrov stran od nas dogajajo grozote. In kaj počnemo mi? Upamo,
               da bo šlo mimo nas?</p>
               <p>Ob sklicih takšnih in podobnih sej se čedalje pogosteje lahko ali se še bomo
               spraševali, kakšni so pravzaprav vzroki predlagateljev, da po 20 do 25 letih odpirajo
               to arhivsko temo Službe državne varnosti. Menimo namreč, da so za arhivske dokumente
               in njihovo razlago poklicani predvsem zgodovinarji in ne posamezniki, ki izhajajo iz
               tistih časov. Žalosti nas predvsem to, da predlagatelji te točke tragičen dogodek iz
               izolske bolnišnice, kjer sta izgubila življenje zdravnik in policist, izkoriščajo za
               promocijo.</p>
               <p>Preiskava tega tragičnega dogodka je še v teku. Prav tako še poteka postopek
               ugotavljanja izvora orožij, in kot v mnenju navaja tudi Vlada, zaenkrat ni indicev,
               da bi šlo za službeno orožje nekdanje Službe državne varnosti. Večkrat pa je bilo
               tudi odgovorjeno na vprašanja povezovanja s tajnimi lokacijami te službe. Žal
               odgovori očitno niso pravi. Skratka, podobne teme v bodoče večini prebivalk in
               prebivalcev Republike Slovenije ne bodo prinesle dodane vrednosti k boljšemu
               življenju. Hvala lepa.</p>
            </sp>
            <sp xml:id="SDZ7-Redna-23-2016-10-25.sp83">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Muršič.</p>
               <p>Nadaljujemo s predstavitvijo stališč poslanskih skupin. Poslanska skupina Združena
               levica in zanjo gospod Miha Kordiš. Izvolite.</p>
            </sp>
            <sp xml:id="SDZ7-Redna-23-2016-10-25.sp84">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>No, na tej seji je brzostrelka – v priporočilih sicer imenovana avtomatska puška –
               pri kolegu Grimsu postala strojnica. S takim tempom bo do konca seje postala že kar
               balistična raketa. Če nadaljujem s stališčem. Pred letom dni je na slovensko-hrvaško
               mejo prišlo več kot tisoč pomoči potrebnih beguncev. Takrat so predlagatelji
               priporočil, ki jih obravnavamo danes, zganjali histerijo okrog varnostnih groženj, ki
               naj bi jih begunci predstavljali naši državi. Ker prihod beguncev ni prinesel
               islamizacije in terorizma, pred katerim so strašili ljudi pred letom dni, so se v
               letošnji jeseni očitno odločili, da bodo za zganjanje podobne panike zlorabili umor v
               Izoli. In sicer tako, da ga navežejo na njihovo že davno izpeto, a za njih očitno še
               vedno zimzeleno udbomafijsko temo. Simptomatično in tragično pri vsem skupaj je
               najbolj prav to, da žrtve tragičnega dogodka v Izoli zlorabljajo za svojo propagando
               strahu in pritlehno nabiranje političnih točk, tako kot so to počeli z begunci.</p>
               <p>Zgodba o izgubljenih ubojnih sredstvih se je sicer začela z nujno sejo Komisije za
               nadzor obveščevalnih in varnostnih služb že lansko leto. No, na tej seji je amaterski
               preučevalec arhivov nekdanje skupne države predstavil zastrašujoče podatke o tem, da
               naj bi se v nekih skrivnih bunkerjih skrivale ogromne količine orožja bivše Službe
               državne varnosti. Svojo kredibilnost si je spodkopal sam, ko se je izkazalo, da ne
               zna ločiti specialnega kemijskega ubojnega sredstva od dozimetra. Iz besedila
               priporočil, ki ga obravnavamo, pa je razvidno, da tudi predlagatelji sami niso ravno
               poznavalci orožja, ko ne ločijo brzostrelke od avtomatske puške, kar je glede na
               število obramboslovcev v njihovi poslanski skupini milo rečeno zaskrbljujoče.</p>
               <p>Predlagatelji potrebo po sprejetju priporočil utemeljujejo s tem, da je bil morilec v
               tragičnem dogodku, ki se je zgodil poleti v Izoli, do leta 1981 rezervni miličnik,
               njegovo ime pa se pojavi tudi v enem od dokumentov, ki so bili že davno objavljeni na
               portalu Udba.net. To samo po sebi sicer ne dokazuje ničesar. Morilca se slika kot
               nekakšnega Ramba. Predlagatelji bi radi čim večjo paniko in strah ustvarili s tem, da
               govorijo o izurjenem strelcu, šolanem z namenom ubijanja, tako izurjenem, da je štel
               naboje, o visoko izurjenih pripadnikih SDV in podobno. Morilec je bil pač rezervni
               miličnik. Streljanje pa je še danes del usposabljanja policistov, in to tako pred
               aktivnim službovanjem kot med njim. Morilec je orožje – pištolo in brzostrelko, ki so
               jo našli v hišni preiskavi – najverjetneje kupil na črnem trgu. Nelegalni trg z
               orožjem je pri nas žal precej razvejan. Na njem se najde predvsem veliko orožja bivše
               Jugoslovanske ljudske armade, ki je po razpadu nekdanje države izginjalo iz vojašnic
               in se izgubljalo tako pri nas kot širše na Balkanu. Direktor Kragujevške Zastave je
               po napadih v Parizu potrdil, da so bile avtomatske puške M70, ki so bile uporabljene
               v napadih, po izdelavi v 80. poslane enotam v Bosni, Makedoniji in Sloveniji.
               Orožarske afere v 90. so razkrile samo vrh ledene gore obsežne nelegalne in
               pollegalne trgovine z orožjem JLA. Če že kakšno, potem bi verjetno morali iskati to
               orožje, česar si pa seveda predlagatelji na desni ne želijo.</p>
               <p>Če še enkrat povzamem: ta predlog priporočil je zloraba tragičnega dogodka, namenjena
               ustvarjanju strahu in panike med ljudmi in žetev političnih točk na inscenirani
               kampanji strahu predlagateljev. Ta priporočila so za povrh vsega tudi zelo površno
               napisana. Ta predlog ni samo neprimeren za nadaljnjo obravnavo, ampak si nobene resne
               razprave niti ne zasluži. Hvala.</p>
            </sp>
            <sp xml:id="SDZ7-Redna-23-2016-10-25.sp85">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Nove Slovenije – krščanskih demokratov bo predstavil
               gospod Jernej Vrtovec.</p>
            </sp>
            <sp xml:id="SDZ7-Redna-23-2016-10-25.sp86">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi. Lep dober dan!</p>
               <p>Varnost države je temelj in garant njenega obstoja in je dejansko najvišji interes,
               ki zagotavlja preventivno delovanje in preprečevanje dogodkov, ki ogrožajo ali bi
               lahko ogrozili našo skupno vrednoto. Varnost državljanov kot vrednota je vselej
               postavljena na prvo mesto, zato je še kako pomembno, da država izvaja vse ukrepe –,
               ponavljam, prav vse ukrepe, tudi preventivne –, s katerimi so izključene kakršnekoli
               nevarnosti. In področje nezakonitega posedovanja ubojnih sredstev iz časa Jugoslavije
               je vprašanje, na katero bi morali odgovoriti že v letih 1990 in 1991, ko je v bistvu
               nekdanjo SDV nasledila Varnostno-informativna služba VIS, kateri je takrat
               predsedoval oziroma je bil vodja gospod Brejc in je delovala v sestavi takratnega
               MNZ, minister pa je bil gospod Igor Bavčar. In prav ta dva gospoda največ vesta,
               zakaj do teh prenosov ni prišlo, in bi ju lahko predlagatelj tudi že na samo sejo
               pristojnega odbora povabil, da bi ju lahko izprašali. Takrat bi se to naredilo
               najlažje.</p>
               <p>V Novi Sloveniji smo glede na vse dosedanje nesporne ugotovitve pa prepričani, da na
               naslednja vprašanja lahko odgovorimo pritrdilno. Prvič, kemična in druga ubojna
               sredstva za množično likvidacijo, s katerimi je razpolagala SDV po osamosvojitvi,
               niso bila predana novoizvoljeni slovenski vladi oziroma drugim pristojnim organom. Ta
               sredstva tudi niso bila uničena, saj o tem ne obstajajo prav nobeni dokazi. Navedbe
               policije, da na podlagi vpogleda v obstoječe arhivsko gradivo ni mogoče trditi, da se
               ubojna sredstva še vedno nahajajo v nekaterih objektih, so verjetno pravilne, vendar
               pa bi se morali vprašati, kakšne postopke je oziroma bi lahko izvedla policija, če bi
               resnično želela ta sredstva odkriti. Tega namreč ni storila, saj trdi, da iz
               pregledane arhivske dokumentacije ne izhaja zadostna verjetnost za sum, da bi ti
               objekti pomenili varnostno tveganje. Ampak če v tem trenutku ne obstaja zadostna
               verjetnost, pa obstaja verjetnost, da objekti in ubojna sredstva dejansko obstajajo,
               in če bi pristojni organi to želeli odkriti, bi lahko govorili tudi o zadostni
               verjetnosti, da sum za varnostno tveganje ljudi in premoženja dejansko obstaja. In
               drugič, policija prav tako navaja, da ni uspela ugotoviti, ali obstajajo zapisniki o
               predaji oziroma prevzemu kemičnih in drugih ubojnih sredstev. Tudi Sova pojasnjuje,
               da zaradi predaje arhivske dokumentacije Arhivu Republike Slovenije pred letom 1990
               na to vprašanje ne morejo odgovoriti. Torej, nihče ne more z gotovostjo trditi, da ta
               sredstva niso bila uničena oziroma predana demokratično izvoljeni slovenski vladi.
               Prav tako nihče ne more trditi, da to smrtonosno orožje ne obstaja več na nobeni
               lokaciji, in smo nekako padli v koncept dvomov.</p>
               <p>Smo pa v Novi Sloveniji prepričani, da bi glede na to, da gre za potencialno
               nevarnost državljanov in njihovega premoženja, država morala – kljub temu, da je
               takrat minilo 25 let – narediti vse, da se prepreči tudi najmanjša nevarnost, in
               sprejem današnjih priporočil bi zagotovo to omogočil. Že dejstvo, da se za tem
               orožjem in hudimi strupi izgubi vsaka sled, je zaskrbljujoče in nekako terja
               ukrepanje. Bi pa za sam začetek morali povprašati takrat najbolj odgovorne, na čelu z
               ministrom za notranje zadeve gospodom Bavčarjem.</p>
            </sp>
            <sp xml:id="SDZ7-Redna-23-2016-10-25.sp87">

               <speaker>PODPREDSEDNIK MATJAŽ NEMEC:</speaker>

               <p>Hvala gospod Vrtovec.</p>
               <p>Imamo še zadnje stališče poslanskih skupin. Za Poslansko skupino Stranke modernega
               centra gospa Janja Sluga, izvolite.</p>
            </sp>
            <sp xml:id="SDZ7-Redna-23-2016-10-25.sp88">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Poslance SDS je k predlogu priporočila Vladi Republike Slovenije v zvezi z
               nezakonitim posedovanjem ubojnih sredstev v posesti nekdanjih pripadnikov Službe
               državne varnosti, ki ga zdaj obravnavamo, spodbudilo poročanje medijev o umoru
               zdravnika in policista v izolski bolnišnici. Predlagatelji navajajo, da je storilec
               tragedijo povzročil s pištolo Crvena zastava kalibra z izbrisanimi številkami, na
               naslovu njegovega prebivališča pa je bila najdena avtomatska puška Thompson. Navedeno
               v povezavi z opravljenima prvo in četrto sejo KNOVS, kjer so člani obravnavali
               problematiko predaje in prevzema kemičnih in ubojnih sredstev nekdanje Službe državne
               varnosti, ter obravnave vsebine dokumentov iz arhiva, iz katerih izhaja, da je SDV za
               svoje uslužbence nabavila že omenjene znamke pištole, s katerih so bile izbrisane
               serijske številke, ter informacija, da naj bi bil storilec iz izolske bolnišnice
               uslužbenec SDV ali pripadnik rezervne sestave SDV, so razlogi oziroma povod, da so
               poslanci SDS vložili v obravnavo navedeno priporočilo.</p>
               <p>Predlagatelji so predlagali dve točki priporočil, in sicer, da naj Vlada sprejme vse
               potrebne ukrepe za odkritje kemičnih in drugih ubojih sredstev in sprejme ukrepe za
               preprečitev splošne nevarnosti, ki naj bi jo predstavljala ilegalna posest večje
               količine sredstev za množične in tajne umore, ter Vladi priporoča, da sprejme ukrepe
               za razrešitev oseb v policiji in drugih državnih organih, ki so odgovorne za to, da
               se ta sredstva in osebe, ki jih posedujejo, niso odkrili.</p>
               <p>Ob vsem navedenem – podrobneje pa v gradivu in priloženih magnetogramih – se lahko
               upravičeno sprašujemo, zakaj poslanci SDS niso odprli tega perečega in za njih tako
               pomembnega vprašanja že v letih 2004 in do 2008 ali pa v času od začetka leta 2012 do
               marca 2013, ko so bili vladajoča stranka? Da je obravnava nepomembna in nesmiselna,
               smo poslanci koalicije izkazali že na matičnem odboru s predlaganjem in sprejetjem
               sklepa, da je obravnava tega priporočila neprimerna za nadaljnjo obravnavo. Vlada je
               zagotovila, da s svojimi resornimi organi zagotavlja najvišjo stopnjo varnosti v
               državi, s tem da so pristojni organi dolžni preverjati vse informacije o varnostnih
               vprašanjih, v primeru suma storitve kaznivega dejanja pa državni organi tudi nemudoma
               ukrepajo v skladu z veljavnimi predpisi in pravili stroke.</p>
               <p>Po obravnavi arhivskih dokumentov na seji KNOVS sta policija in Sova dokumentacijo iz
               arhiva proučili in ugotovili, da ni podanih zadostnih zakonskih pogojev in strokovnih
               standardov za sprožitev preiskovalnih postopkov. Vlada prav tako zagotavlja, da bodo
               po koncu preiskave dogodka v izolski bolnišnici, če se bo izkazala zadostna stopnja
               suma, da je poleg storilca za posedovanje orožja odgovorna tudi tretja oseba,
               sproženi ustrezni postopki.</p>
               <p>Dejstvo je, da slovenska policija v skladu s svojo stalno nalogo z vso skrbnostjo
               zagotavlja najvišjo stopnjo varnosti v državi. V primeru, da se izkaže zadostna
               stopnja suma storitve kaznivega dejanja ogrožanja varnosti ali premoženja ljudi,
               pristojni organi nemudoma ukrepajo. Odkrivanje ilegalnega orožja in nedovoljenih
               nevarnih ter prepovedanih sredstev je redna dejavnost vseh operativnih služb za
               zagotavljanje notranje varnosti Republike Slovenije in njenih državljanov.</p>
               <p>Prioriteta sedanje vlade – in kar zagovarjamo tudi v Poslanski skupini SMC – je
               zagotavljanje visoke stopnje notranje varnosti z angažiranjem vseh resorjev za boj
               proti vsem oblikam kriminala ter varovanje javnega reda, varovanje življenja in
               zdravja vseh državljanov Republike Slovenije. Glede na navedeno bomo v Poslanski
               skupini SMC ocenili, da je predlagano priporočilo neprimerno, nepotrebno, zato bomo
               podprli sklep, da je priporočilo neprimerno za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-23-2016-10-25.sp89">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Sluga.</p>
               <p>Končali smo s predstavitvijo stališč poslanskih skupin.</p>
               <p>Prehajamo na splošno razpravo poslank in poslancev o predlogu priporočila.</p>
               <p>K besedi se je najprej prijavil predstavnik predlagatelja mag. Branko Grims.
               Izvolite, beseda je vaša.</p>
            </sp>
            <sp xml:id="SDZ7-Redna-23-2016-10-25.sp90">

               <speaker>MAG. BRANKO GRIMS (PS SDS):</speaker>

               <p>Hvala, še enkrat, za besedo.</p>
               <p>Ta država je zelo zanimiva. 25 let od osamosvojitve, od odhoda zadnjega vojaka JLA,
               ravno danes to praznujemo. Iskrene čestitke vsem za zmago. Zunanji okupator je šel,
               ampak kot v vsaki grozljivki – nekaj je preživelo od tistega prejšnjega režima. In to
               preživelo so pripadniki nekdanje Udbe, po domače rečeno, in vsi tisti, ki so od njih
               imeli korist in jo imajo še danes. In ravno o tem v resnici govorimo. In zaradi tega
               je taka živčnost in zaradi tega je ta razprava na trenutke, kolegice in kolegi, če se
               sami tega niste zavedali, bila milo rečeno smešna, ampak to milo rečeno.</p>
               <p>Sedaj pa pazite, samo nekaj citatov naslednikov nekdanjih levičarjev in malo
               komentarja. Eden od njih je sedajle prišel gor in je rekel, "ja, poslušajte, ko je
               bilo tam tisoč migrantov, pa ste rekli, ja, vmes so lahko teroristi, kaj se je
               izkazalo – ni bilo terorizma, ni bilo teroristov". Bejžte no, kaj pa je potem počilo
               v Parizu? Ne boste verjeli, kaj se je dokazalo neizpodbitno? Najmanj dva od
               neposrednih podpornikov zločinov v Parizu, od teroristov torej sta šla čez Slovenijo.
               Še več, dvakrat po tri komade so aretirali, enkrat v Avstriji, enkrat v Nemčiji,
               neizpodbitno so šli čez Slovenijo. Za osem jih je torej neizpodbitno dokazano, da so
               šli čez Slovenijo. Ampak temu kolegu se kar prikazuje, da ni bilo nobenega. Pa vse
               tiste desetine mrtvih v Parizu, ki so bili mimogrede, če ne veste tega, strahovito
               mučeni nekateri, njemu nič ne pomenijo – ne, ni bilo terorizma. Če tega nočeš videti,
               ga ni. Zanimivo, da to reče človek, ki se sicer rad slika z majico Che Guevare. Ali
               veste kdo je bil Che Guevara? On je bil psihopatski morilec, o katerem obstajajo
               verodostojna pričevanja, da ne samo, da je vodil tolpo morilcev, ki so pobijali kar
               tako ljudi, ki so jim prišli na pot, ampak da je rad mučil, posebej mlada dekleta. In
               pričevanja so o tem, da ko je zadnjo kroglo poslal obvezno on v glavo čisto
               nedolžnemu mlademu dekletu, ki so se pač izživljali nad njo, da je imel tak poseben
               temen lesk v očeh. In če tak človek potem nadaljuje in pokaže izjemno natančno
               poznavanje orožja, oprostite, pa bi nas moralo skrbeti. Mene na vašem mestu bi.</p>
               <p>Pojdimo naprej. Poslanka SD je s pravo histerijo imela, "ja, nas pa taka razprava ne
               bo pripeljala nikamor več naprej". A dajte no? Ja seveda vas ne bo najbrž, ker te
               ljudi branite, ker branite dvojna merila, ki so očitno pred zakonom za pripadnike
               nekdanje Udbe oziroma Službe državne varnosti, kar imate od tega politično korist.
               Vedno ste jo imeli. Na njih je temeljila vaša oblast, na njih ste obdržali veliko
               vzvodov moči. Mimogrede – vsi uredniki po medijih, ne samo da so morali skozi sito
               nekdanje partije, ampak tudi posebej skozi sito Udbe. Ne to pozabiti. In na njih
               seveda temelji vaša sedanja prosperiteta in zadnje ankete in manipulacije s temi
               izidi kažejo, da spet mislijo točno to stranko pumpati za naslednje volitve. Očitno
               je zmanjkalo novih obrazov, pod katerimi seveda zmeraj dobite isto staro "pakungo",
               ki je v resnici stara že desetletja.</p>
               <p>In potem je bilo zanimivo predavanje kolega, ki je zamenjal že kar nekaj levih strank
               – nedostojno za nekdanjega športnika, moram reči –, ko je rekel naslednjo trditev:
               "Ja, to se govori kar na pamet." Da je to izmišljeno … Gospe in gospodje, to so bili
               dokumenti, ki so vam vsi na razpolago; nekaj smo jih priložili temu, nekaj jih je
               bilo pokazanih na javni seji in se nahajajo njihove kopije tudi v prostorih
               parlamenta, konkretno v arhivu komisije, ki jo vodim. Kadar koli ste povabljeni, vsi
               pridite to pogledat ne pa govoriti, da se govori nekaj na pamet – govorjenje na pamet
               je točno to. Tam so pa dokumenti, ki so neizpodbitni, ki so verodostojni in zaradi
               tega je tudi toliko, oprostite, neprimerna, zlasti pa za največjo vladno stranko
               trditev, "zakaj pa vi zdaj to zlorabljate pa niste tega odprli prej?". Zaradi tega,
               gospa, ker so to šele našli v Arhivu Republike Slovenije ljudje, ki se z zgodovino
               ukvarjajo. Z gospodom Leljakom na čelu. Ampak kako so pa ti dokumenti prišli v arhiv,
               pa kdaj? Šele v času, ki ste ga vi navedli, zakaj pa takrat niste tega odprli? Zato,
               ker do takrat tega v arhivu ni bilo, ti dokumenti so bili tajni in so bili potem šele
               predani v Arhiv Republike Slovenije, in to z neznansko muko. Tudi nekateri, ki bi
               morali skrbeti za to, da bi bili ti dokumenti pravočasno predani v arhiv, so žal to
               očitno zavlačevali in so kar podpisovali neke anekse, da se še malo počaka pa še malo
               se odloži pa še malo se pogleda pa še malo izjem se naredi, samo da ne bi šlo vse v
               arhiv. Dokumentov je v resnici ostalo zelo malo; recimo, v Vzhodni Nemčiji se računa,
               da je preživelo menjavo režimo več kot 90 % vseh arhivov, v Sloveniji je bilo najmanj
               95 % arhivov uničenih. In od tistega, kar je preostalo, se še danes marsikaj skriva
               in vsak trik se uporabi, samo da se stvari ne predajo Arhivu Republike Slovenije,
               kjer je potem dostopno pod zakonskimi pogoji tudi javnosti za proučevanje.</p>
               <p>In na tej osnovi potem lahko seveda te stvari tudi odpremo. Kajti ravno zato, da ne
               govorimo na pamet, potrebujemo zgodovinarje, potrebujemo ljudi, ki gredo v arhiv, se
               zakopljejo v te podatke in potem opozorijo. Konkretno, ta zgodba – gospa Sluga, če
               boste nehali klepetati z gospodom Möderndorferjem, boste to slišali –, ni nastala na
               osnovi tega umora v Izoli. To zgodbo smo mi odprli leto dni prej, takoj po tem, ko je
               bila imenovana komisija, ki jo vodim. Veste pa da ste s tem imenovanjem zavlačevali
               več kot pol leta, ste že vedeli zakaj. In se pri tem sklicevali na to, kdo je vanjo
               predlagan, kot da je to vaš problem. Vsaka stranka ima pravico predlagati ljudi, za
               katere meni, da lahko pripomorejo k ustreznemu delovanju te komisije. In ta komisija
               večino najbolj pomembnih sklepov sprejema soglasno, na kar sem posebno ponosen, kajti
               to je v tem parlamentu redkost.</p>
               <p>Poročilo, ki ga boste dobili decembra na mizo, je bilo tudi sprejeto popolnoma
               soglasno, ker je posebna kvaliteta. Jaz upam, da boste to razumeli in tudi znali
               ceniti in imeli do tega ustrezen odnos. Ko gre za varnost, ko gre za temeljne
               demokratične vrednote, bi to moral biti standard v tem parlamentu, pa ga žal dosežemo
               izjemno redko. Zato sem ponosen, da vodim takšno komisijo.</p>
               <p>No ampak da se vrnemo nazaj. Res pa je, da je pri obravnavi ravno te teme pa prišlo
               do tega, da so nekateri oporekali pravici komisije, da to sploh odpre. Ampak to smo
               itak obravnavali na odprtih sejah; tam so bili pokazani vsi dokumenti, dokumenti, ki
               jih je prinesel – povabili smo k sodelovanju tiste, ki se s tem ukvarjajo – konkretno
               gospod Leljak v parlament. In na tej osnovi smo leto dni nazaj opozarjali, da bi bilo
               treba to preiskati, ker smo imeli seznam orožja, seznam potencialnih ubojnih
               sredstev, verodostojni dokument torej in seznam bunkerjev, kjer na bi se te stvari
               nahajale. Govoriti, da to ne zadošča za izpolnitev standardov, ob tem ko smo potem
               naknadno še pridobili izjave vseh ključnih dosegljivih ljudi iz takratnega obdobja in
               so vsi povedali, da to ni bilo nikoli ne predano, ne uničeno, ne kakorkoli drugače
               odtujeno po zakoniti poti, to se pravi, se nekje nahaja nezakonito ... Pa se še vedno
               reče: "to ne izpolnjuje standardov". Pa koga ima kdo tu za norca? Oprostite, če bo
               vaš sosed videl, da imate vi dve puški, pa bo on pa še en poslal prijavo na policijo,
               da bo dobila dve prijavi prič, boste imeli naslednji dan hišno preiskavo. Tukaj je
               bilo 10 pričevanj, jih imate priložena – od najbolj ključnih ljudi, od institucij. In
               se ne zgodi nič. Se reče, "ne zadošča standardu". Če bo nekdo prinesel na policijo
               verodostojen dokument, da ste vi naročili, kupili 10 avtomatskih pušk, naslednji dan
               boste imeli specialno enoto policije pa hišno preiskavo, garantiram.</p>
               <p>Tukaj se je predalo verodostojne dokumente o naročilu najmanj 7 tisoč kosov ubojnih
               sredstev – orožja, orožja z dušilci, avtomatskega orožja, ostrostrelskega orožja,
               eksplozivnih sredstev, zažigalnih bomb, bomb velike moči –, in se tega sploh ne
               preiskuje. Verodostojni dokumenti. Se reče, "ja, ne zadošča standardu", ker očitno
               nekomu preiskava tega ni v političnem interesu. In potem se zgodi tisto, kar je
               sramota za Slovenijo, da ljudi, ki so bili člani nekdanje Službe državne varnosti,
               pravnomočno obsojajo v tujini, preiskave v Sloveniji pa ni od nikoder. Da najdejo v
               sosednji Koroški bunker poln vsega najslabšega, kar si izmislite, od Službe nekdanje
               državne varnosti. Polno onega – ker oni to tam preiskujejo, v Sloveniji pa se tega ne
               najde, ker se ne preiskuje. Edino kar se je našlo, se je našlo dva izpraznjena. Enega
               skritega, zelo po jamesbondovsko, filmsko; obrneš kljuko, pa se ti odpre del stene
               pod umivalnikom in imaš vstop v bunker. Pa še vedno se reče: "to za nas ni dovolj, ne
               izpolnjuje standardov". Da bi opravili samo preiskavo, saj ne gre za nič drugega. Naj
               se pregleda lokacije in se ugotovi, ali je še kje kaj, zato da se odstrani nevarnost.
               Še enkrat povem, da za nekatere spet obstajajo verodostojni dokumenti, da so bili
               minirani. In predstavljate si, da to je lahko danes nekje tam ena šola zraven, ko en
               otrok slučajno pride pa nekaj obrne. Kdo bo potrem odgovoren? Vi, ki pravite, da se s
               tem ne boste ukvarjali, pa da je to neprimerno za nadaljnjo obravnavo. Pa vsi tisti v
               odgovornih službah, ki bi morali ukrepati po službeni dolžnosti, seveda tudi. In
               vidva tamle, gospod Möderndorfer in gospa Sluga, ki tako veselo klepetata ves čas,
               bosta tudi odgovorna in vaju tale klepet čisto v ničemer ne bo odrešil osebne
               odgovornosti, ker si zakrivata oči.</p>
               <p>To je tisto, kar sem prej rekel. Tukaj so dokumenti, so verodostojna pričevanja,
               podpisana, lastnoročno napisana, ljudje so bili povabljeni, da pridejo tudi sem in v
               Državnem zboru spregovorijo. Žal se temu vabilu niso odzvali, iz takega ali
               drugačnega razloga. Pa vendar so vsi ključni le poslali izjave, pričevanja, ki so
               verodostojen dokument, iz katerega stoprocentno sledi isto spoznanje, ki so ga
               mimogrede potrdile tudi pristojne institucije te države. Za vse te kose orožja ne
               obstaja podatek, da bi bili uničeni, da bi bili predani in se ne ve, kje se nahajajo.
               Obstajajo možne lokacije, se pravi bunkerji. Treba bi bilo iti pogledat, kaj je še
               tam. Če je tam prazno, potem je to očitno končalo na črnem trgu in bi bilo treba te
               stvari kolikor se da izslediti, ker predstavljajo potencialno nevarnost. Veliko
               potencialno nevarnost. Prej so bili omenjeni teroristi. Si predstavljate, da nekdo od
               tistih, ki pride s slabimi nameni, najde na črnem trgu dostop do teh sredstev? Kako
               bi se to končalo, najbrž ni treba razlagati. Upam samo, da potem kolega, ki je prezrl
               sodelovanje teroristov, ki so šli čez Slovenijo, pri zločinih v Parizu, ne bo spet
               rekel, da nič ne vidi in nič ne ve in da se ni nič zgodilo, ker se to ne sklada s
               tistim, kar bi si on rad izmislil. Tukaj nič ne pomaga uveljavljanje balkanskega
               principa "što se babi htilo, to se babi snilo" – kar hočete, vidite, kar pa hočete,
               pa ne vidite, pa ne obstaja. Ko so te stvari enkrat odprte, je zakon jasen. In tukaj
               postavljam vprašanje vam vsem: kdo ima v tej državi pravico – vi pa ste bili
               izvoljeni s priseganjem na pravno državo –, da evidentno krši predpise Republike
               Slovenije? Ker to je kršitev predpisov. Ob toliko indicih o obstoju prepovedanih
               nezakonitih ubojnih sredstev v lasti ljudi, ki do njih zanesljivo ne bi smeli imeti
               niti dostopa, ki ležijo nekje, lahko tudi pozabljeni v kakšnem bunkerju, bi nekdo
               moral opraviti preiskavo po službeni dolžnosti, gospe in gospodje. Pa je očitno
               sprejeta politična odločitev, ki jo je tako lepo povedal direktor kriminalistične
               službe, ko je bil na seji naše komisije: "Mi se s tem ne bomo ukvarjali." Potem pride
               do zločina, zato smo to zraven dali. Ker to bi pa vas moralo strezniti. Ni bil to
               indic, zakaj smo mi se začeli s tem ukvarjati. Mi smo se s tem ukvarjali leto dni
               prej in leto dni prej smo opozorili in leto dni prej smo zahtevali, da se opravi
               preiskava, pa je vi niste hoteli opraviti, tisti, ki imate oblast. In to bi moralo
               vas strezniti in vas to bremeni, ker niste poslušali pravočasnih opozoril. In
               pravite, "to pa je zdaj zloraba tega, kar se je zgodilo". Kako vas ni sram priti z
               eno tako izjavo? Kršite zakon zavestno, ker ne opravljate tistega, za kar so vas
               ljudje izvolili in na kar ste posebej sami prisegali. In po tem, ko ima to najhujše
               možne posledice, rečete, da tisti, ki na to opozarja in je opozarjal leto dni pred
               tem, pa zdaj izkorišča to. Sram naj vas bo res.</p>
               <p>No, pa še na koncu. Nekdo se je delal norca iz tega, da so to šolani morilci. Jaz ne
               vem, kakšni ljudje ste pa s kakšnimi ljudmi imate izkušnje v svojem življenju, ampak
               oprostite, jaz si ne predstavljam, da lahko en normalen človek, ki ima neke vrednote,
               ki je odraščal v Sloveniji, gre in ustreli iz zasede človeka, ki ga ne pozna, ki
               ustreli v obraz nekoga, ki ga je zdravil, ki mu je hotel pomagati. In po tem, ko ta
               pade, mu še zadaj v tilnik pošlje še eno kroglo. In če kdo dvomi, da je ta človek
               šolan morilec, pomislite na tisto: pri, če se ne motim, ranjenem policistu je bil ta
               primer, da je imel že zaščitni jopič na sebi, pa ga je v hipu tako presenetil, da mu
               je ustrelil točno tja, kjer ima ta jopič šiv in je edina ranljiva točka pri jopiču na
               tej višini, ki jo je lahko tako hitro dosegel. Prvič moraš točno vedeti, kam
               ustreliš, in drugič moram biti neskončno leden človek. In pred takimi ljudmi bi nas
               moralo skrbeti. Vsakega normalnega človeka pred takimi ljudmi skrbi. In ta primer bi
               moral ja prižgati luč alarma v službah. Če do zdaj niste storili nič, da se vsaj zdaj
               res podrobno pregleda, da se odpravi vse možne vire ogrožanja, ki še obstajajo. In
               kaj naredi koalicija? Koalicija sklene, da vsi ti predlogi, ki ne zahtevajo nič
               drugega kot dosledno spoštovanje in izvajanje veljavnih zakonov Republike Slovenije,
               niso primerni za nadaljnjo obravnavo. Kaj pa, če vi niste primerni za nadaljnjo
               obravnavo, gospe in gospodje?</p>
            </sp>
            <sp xml:id="SDZ7-Redna-23-2016-10-25.sp91">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospod Jani Möderndorfer, pripravi naj se dr. Vinko Gorenak in gospa Eva
               Irg.</p>
               <p>Jani Möderndorfer, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-25.sp92">

               <speaker>JANI (JANKO) MÖDERNDORFER: (PS SMC):</speaker>

               <p>Hvala lepa, podpredsednik, končno! Sem že mislil, da bo porabil cel čas, ampak O. K.,
               tako pač je.</p>
               <p>Pravi predlagatelj, da ogrožamo življenje ljudi, in to kar tukaj v Državnem zboru. V
               resnici pa zapiše v svojem gradivu, da predlagatelj želi samo zagotoviti varnost.
               Sliši se lepo. Vendar to, kar pravzaprav smo slišali in poslušali, sploh ni prvič. In
               glede na to, da podpredsednik je dovoljeno razpravljati in polemizirati v parlamentu,
               bom seveda najprej nagovoril gospoda predlagatelja. Poglejte, bodite vsaj toliko
               gentlemana, da če že ogovarjate poslanko, ki je v imenu poslanske skupine podala
               stališče – veste pa, da ne more razpravljati in vam ne more niti replicirati –, jo
               pustite pri miru pa dajte z menoj polemizirati, kar ste sicer že delno naredili, in
               to še prej preden sem sploh razpravljal. To je pač vaša umetnost.</p>
               <p>Če pa preidemo na bistvo vašega predloga, je pa druga stvar. Namreč, jaz sem vam že
               na odboru povedal, da živite v teorijah zarote. Ampak bom zelo kratek, ker ne mislim
               dosti časa niti kuriti, ker tema, s katero se vi ukvarjate na način kot se ukvarjate,
               je za moje pojme abotna, pa vam bom povedal, zakaj. Pravite, da orožje ni bilo
               predano v času tranzicije tam, kjer bi pač moralo biti. Jaz celo verjamem, da je to
               res. Ampak kdo pa je bil takrat minister za obrambo, pa minister za notranje zadeve?
               Kdo se je pa takrat ukvarjal pa bil odgovoren za vse te stvari? Kot ena. Kot dve. V
               vaši stranki ste res najmanj pristojni, da govorite o orožarskih zgodbah, ker imate
               preveč enih indicev okoli svoje glave, zato bi jaz na vašem mestu raje podprl in se
               boril za to, da se odprejo vsi arhivi o orožju od A do Ž, pa ne samo na Ministrstvu
               za notranje zadeve, ampak tudi na Ministrstvu za obrambo. Da bomo enkrat v slovenski
               javnosti končno razčistili do konca tisto, kar nista mogli narediti dve preiskovalni
               komisiji, tisto kar niso mogla narediti nobena sodišča. Skratka, da pridemo do konca
               nekih vprašanj in zgodbic, kaj se je dogajalo s tem orožjem, na kar vi seveda ves čas
               namigujete. Tukaj notri jaz ne vidim ljudi ali pa da bi jih poznal, ki bi se
               neposredno ukvarjali z orožjem. Če kdo koga pozna, lepo vas prosim – z imenom,
               priimkom povejte, kdo to je in dajte, bomo hitreje prišli prek organov pregona do
               bistva.</p>
               <p>Druga stvar. Govorite o bunkerjih. Povejte, kje je ta bunker. Povejte, kje? Točno
               lokacijo in dajte uradno prijavo, pa je stvar rešena. Ti vaši predlogi, ki jih pa
               navajate … Oprostite, če to sprejmemo, če to sprejmemo, kaj smo po vaše delali 25
               let? A 25 let smo pa gledali v luft in smo sedaj šele ugotovili, da je treba vse to
               početi? Sam sem prepričan, da imamo ustrezno zakonodajo – sami ste ničkolikokrat iz
               tistih klopi potrjevali, da zaupate slovenski policiji in verjamete, da opravlja
               svojo nalogo – in potem imamo še druge službe, ki so zadolžene. In nenazadnje vsi, če
               karkoli vedo, morajo podati ovadbo.</p>
               <p>Na koncu naj samo še zaključim. Pričakujem zelo kmalu nekaj podobnega, ker v resnici
               vi ne rabite mene pa Janjo Slugo za poslušalca, vi rabite medij. Vi rabite kamere,
               zato da nam nonstop eno in isto "lajtungo" tukaj ponavljate brez argumentov, brez
               imen in priimkov. Razen sklicujete se na neka imena iz nekih dokumentov, kjer
               pravzaprav so pa milo rečeno že prav neverodostojna za to, da bi lahko bila primer.
               Pa niti ne bom omenjal. Če želite še naprej živeti v tej zablodi, živite, jaz ne bom.
               Imamo veliko bolj resno delo. Hvala lepa.</p>
            </sp>
            <sp xml:id="SDZ7-Redna-23-2016-10-25.sp93">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Möderndorfer.</p>
               <p>Predstavnik predlagatelja želi besedo. Mag. Branko Grims, izvolite.</p>
            </sp>
            <sp xml:id="SDZ7-Redna-23-2016-10-25.sp94">

               <speaker>MAG. BRANKO GRIMS (PS SDS):</speaker>

               <p>Najprej kar se tiče policije. Seveda sem dostikrat rekel in še danes trdim, da zaupam
               v strokovnost dela slovenske policije. Ne zaupam pa tistim politikom sedanje
               vladajoče garniture, ki tako ali drugače vplivate lahko na njihovo delo, ker menjate
               stranke hitreje kot berač uši. Ko pa pravite, da je problem v tem, kar sem vas prej
               opozoril – spoštovani gospod Möderndorfer, malomarnost pri opravljanju svojega dela
               ali funkcije je kaznivo dejanje. In opustitev dolžnostnih dejanj pri opravljanju
               svojega dela je ravno tako kaznivo dejanje. In to vsi veste, tisti, ki ste omogočali,
               da so šli teroristi čez Slovenijo, je to problem. In vsi tisti, ki se izogibate
               sproženju ustrezne preiskave v zvezi z nekdanjo Službo državne varnosti oziroma Udbo,
               predvsem pa v zvezi z ubojnimi sredstvi, ki se nekje očitno nahajajo, ki so
               dokumentirana; njihovo naročilo je, njihov nakup je dokumentiran in njihove lokacije
               možne so dokumentirane ... Kajti vse znane lokacije teh bunkerjev so bile sestavni
               del gradiva, ki smo ga poslali pristojnim institucijam, ki so potem prišle samo
               nazaj. Rekle so, da so to preučile, ampak da ne bodo naredile nič, ker očitno za to
               ni politične volje. Ne da ne bi bilo strokovnega znanja, ampak ni politične volje pri
               sedanji vladajoči garnituri, ker se na tihem čuti politične naslednike nekdanje tajne
               politične policije, tiste, ki jo je v Evropski uniji obsodil Evropski parlament, tudi
               z glasovi prav vseh poslancev iz Slovenije, v Sloveniji pa ta parlament – s častno
               izjemo nas tukaj – nikoli ni zmogel te moči, kar seveda zelo jasno pove, kdo koga
               ščiti, kdo koga brani in kdo ima en obraz za Evropo in drugi obraz za domačo uporabo.
               In potem tudi ne čudi, če imamo očitno državljanke in državljane dveh kategorij. Za
               ene zakoni veljajo dosledno, za druge pa včasih ja, včasih ne. Tako kot pač trenutno
               ustreza vladajoči oblasti. In dokler je to tako, to ni demokratična pravna država,
               ampak je država, ki je razvojno okrnjena, ki ne izkorišča vseh svojih razvojnih
               potencialov ravno zato, ker ni prava pravna država. Vse kar mi predlagamo in
               zahtevamo, ima ustavno podlago v preprostem dejstvu. Zahtevamo samo, da se dosledno
               in brez izjem za vse enako izvajajo vsi zakoni Republike Slovenije.</p>
            </sp>
            <sp xml:id="SDZ7-Redna-23-2016-10-25.sp95">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima dr. Vinko Gorenak, pripravita naj se gospa Eva Irgl in gospod Žan
               Mahnič.</p>
               <p>Dr. Gorenak, beseda je vaša.</p>
            </sp>
            <sp xml:id="SDZ7-Redna-23-2016-10-25.sp96">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tam od leta 1996 naprej se v tem Državnem zboru pojavi tema orožje, vedno kratek čas
               pred volitvami. Sprašujem se, ali se nam bližajo volitve. Če se nam, gospe in
               gospodje na sredi, bo treba začeti prošnje pisati za službo.</p>
               <p>Gospod Möderndorfer je začel govoriti o orožju. In poglejte, kako spektakularno
               pobegne iz dvorane, ga ni več tukaj. Ampak vsaj gledalcem je treba povedati svoje. On
               je rekel naslednje, "ja zaboga, odprimo vse arhive o orožju, pa bomo videli". Gospe
               in gospodje, leta 2000 – mislim, da je bilo 10 ali 11, ne vem več katerega, ko vi še
               niste vedeli, večina tukaj sedečih, da boste poslanci – smo v moji stranki, torej
               stranki SDS na dnevni red Državnega zbora uvrstili točko dnevnega reda, v kateri smo,
               prvič, pozvali predsednika republike, da odpre vse arhive, vezane na orožje. Vse,
               ampak od 1991 do zdaj, če želite. Pozvali obrambno ministrico, ta je bila iz vrst SD,
               da naredi enako. Pozvali notranjo ministrico, ki je bila iz tiste stranke, ki ne
               obstaja več, naj naredi isto. In hoteli smo torej doseči kaj? To, kar danes kot
               bučnice prodaja gospod Möderndorfer, zdaj je prodal nek unikat, tam bi rekel, da je
               to kakšen unikat. Mi smo to predlagali torej pred petimi ali šestimi leti in veste,
               kakšni so bili odgovori? Predsednik države je sporočil, da ne. Notranja ministrica je
               sporočila, da ne. In obrambna ministrica je sporočila, da ne. Komu so pa ti ljudje
               pripadali politično? Ja vam, vaše krvi so politične. Torej, če bi imeli kakšen resen
               namen, potem bi te arhive odprli, pa jih niste, niso hoteli vaši predhodniki. Česa so
               se pa bali? Saj jim bo materiala zmanjkalo za predvolilna obdobja v bodočnosti, nič
               drugega.</p>
               <p>Sicer pa je treba reči nekaj. Gospa Muršičeva govori o tem, da naj to zgodovinarji
               delajo. Ja krasno, potem naj pri vlomu v svojo hišo, recimo, potencialnem ali pa pri
               opicah bi bilo tudi fino, če bi to preiskovali recimo zgodovinarji ali pa kulturno
               ministrstvo. Ampak za sume storitve kaznivih dejanj je še vedno pristojna policija in
               ne kako kulturno ministrstvo ali pa kaki zgodovinarji.</p>
               <p>Naprej je bilo govora … Gospod Vilfan je rekel, "zakaj pa niste to prijavili?" Ja saj
               gospod Grims je to prijavil v vlogi predsednika komisije. Ja seveda je prijavil. In
               ko sem jaz na odboru vprašal notranjo ministrico in namestnico generalnega direktorja
               policije, "ali ste na osnovi te prijave opravili pogovore s še živečimi vodilnimi
               kadri Udbe?" – to sem mislim da trikrat vprašal – "Prosim za odgovor na vprašanje,
               ali ste opravili pogovore s še živečimi predstavniki Udbe iz tistega časa?" … Mogoče
               bo državni sekretar danes kaj rekel. Veste, kaj je bil odgovor? Tišina je bila.
               Ministrica ni hotela odgovoriti. Namestnica generalnega direktorja je bila tudi tiho.
               Rdeče barve je bila. Kaj to pomeni? Da tega nočejo narediti. To pomeni to. Ampak za
               tako početje morajo imeti politično kritje. Drugega ne more biti, ker potem bo jutri
               neka kriminalistična služba, nek kriminalist – gospod Ferluga, si lahko zamislite,
               kaj bi to bilo, vi ste tam bili – rekel: "tega umora ne bom preiskoval". Recimo. Kaj
               bi se zgodilo? In danes kriminalistična policija reče, "tega ne bomo
               preiskovali".</p>
               <p>Zdaj pa za tiste, ki govorite, "kaj ste pa počeli 25 let". Ja, gospe in gospodje, jaz
               osebno sem bil zraven. Vsaj v notranjem ministrstvu. Gospod Janša tudi, na obrambnem.
               Ampak dragi moji, kdo pa je dolžan predati posle? Kdo je dolžen predati materiale in
               kdo jih lahko zamolči? Tisti, ki posle predaja, ne tisti, ki jih sprejema. Kako pa je
               lahko takratna vlada, kako so lahko takratni ministri ali pa jaz recimo kot
               svetovalec ministra Bavčarja v tistem času, kako smo lahko vedeli za to? Ja, saj
               nismo vedeli. Saj to je bilo do leta 2011, 2012, 2013 skrito. Kje? Tam v Stegnah, kje
               pa drugje. Torej kako bi lahko vedeli? Glejte, pa še Peterleta smo zraven potegnili.
               On je pa sploh kriv, ki je bil predsednik Vlade, a ne?</p>
               <p>Jaz običajno, verjetno že veste, da se pri finančnih temah ne oglašam zaradi tega,
               ker ne vidim nič drugega, kot tisto, kar imam v denarnici, drugega pa nič ne vem o
               financah. Tako vas poslušam tu nekatere pametne ljudi, ki prodajajo bedarije. Ki
               govorijo samo zato, da nekaj govorijo, ne pa zato, da bi kaj povedali.</p>
               <p>Gospod Möderndorfer je govoril o teorijah zarote. Ja, tu je en dokument, to je pa
               drug dokument, iz katerega bom zdajle par stvari citiral. Služba državne varnosti je
               leta 1972 – to izhaja iz teh dokumentov, ki obstajajo, ki so realni, ki jih lahko
               pošlatate; fotokopije lahko najdete tudi na moji spletni strani, če želite –
               načrtovala kaj? Prototip F1 – prototip, ki se aktivira ob neposrednem udarcu v telo.
               Ja kaj? Torej so državljane božali? Prototip, ki se aktivira ob neposrednem udarcu ob
               telo. Verjetno so državljane božali, zato so to razvijali, a ne? F2 – model za
               posredno delovanje, balistična igla, ki se aktivira na krajšo razdaljo. Kaj bi s tem
               počeli, ptiče streljali? So za to bili? Prototip sprožilca, ki se aktivira ob
               določeni hitrosti, zanimivo. Zanimivo Zakaj so to imeli, za meriti hitrost kakšnih
               sprinterjev? Dajte no, v avto so ga nastavili in pri določeni hitrosti je počila
               bomba. Prototip sprožilca, ki se aktivira ob določenih kilometrih, zakaj bi pa to
               bilo? Verjetno zato, da so dali v avto, po 100 kilometrov je pa počilo, verjetno. Ali
               na primer, poglejte, leta 1976 je očitno vse to bilo že razvito in recimo je zanimivo
               naročilo I/6 Z 44/57 z dne 23. 11. 1976. SDV Maribor naroča Ljubljani naslednja
               materialno-tehnična sredstva: Deset pištol z dušilci; verjetno zato, da ne bi gluhe
               motili, ker so streljali ali kaj? Verjetno, so zato imeli dušilce, kajne? 100
               kompletov eksplozivnih naprav s 500 grami eksploziva. Zakaj bi pa to bilo? Eksploziv
               je običajno za ubijanje, kajne? 30 kompletov sredstev za drogiranje, za popolno
               umiritev in sredstev za zastrupitev in druga sredstva za onesposabljanje. Aha,
               sredstva za popolno umiritev, krasno. Verjetno so se šli doktorje ali kaj so se šli,
               pa so kakšnim bolnim to delali, ali kako? Po meni znanih podatkih so v tujini koga
               prijeli, mu spustili injekcijo, ga dali v prtljažnik pa pripeljali v Ljubljano, na
               Kotnikovo 8, 8. nadstropje, 56 stopnic je do gor. 30 kompletov vetrovk in hlač, po
               možnosti nabavljenih v Avstriji in Italiji iz skladišč ameriške vojske. Bravo, ali ni
               to fino? Verjetno to daš gor, če hočeš malo zakriti od kod si, verjetno zato.</p>
               <p>In dalje. Recimo, SDV Ljubljana je leta 1976, 1. 12. 1976 pod številko to in to, imam
               napisano, naročil: 20 komadov sredstev za živo diverzijo s sprožilnimi mehanizmi,
               časovnimi in kemičnimi. Zakaj so to imeli? 10 komadov sredstev za tiho likvidacijo,
               10 komadov kemičnih zažigalnih sredstev, 5 komadov obstojnih strupov. Zanimivo, 30
               komadov lasulj, brkov, očal in zalizcev. V tistem času so bili tisti zalizci, se
               spomnite, bolj si imel do tukaj doli, bolj si bil moderen, saj se spomnite tega, vsaj
               starejši.</p>
               <p>Jaz ne bom našteval naprej. Obstaja torej vrsta dokumentov, ki so bili odkriti v
               novejšem času, ki narekujejo potrebo po tem, da se to preišče in čisto nič drugega.
               In tisti, ki danes govorijo potem o tem, da to ni treba preiskati, prevzemajo del
               odgovornosti za tisto, kar se lahko zgodi jutri. Poudarjam, leta 1991 to ni bilo
               predano novim oblastem. In to nekje mora biti, v takšni ali drugačni obliki. In to je
               treba najti, da ne bomo jutri presenečeni, ko bo sredi Prešernovega trga nekaj počilo
               in bomo imeli 100 mrtvih recimo, kaj pa potem? Potem vas bo pekla vest, upam vsaj, da
               vas bo pekla veste, tiste, ki se proti preiskovanju takšnih zadev. Hvala lepa.</p>
            </sp>
            <sp xml:id="SDZ7-Redna-23-2016-10-25.sp97">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Gorenak.</p>
               <p>Besedo ima gospa Eva Irgl, pripravita naj se gospod Žan Mahnič in gospod Marko
               Ferluga. Gospa Irgl, izvolite.</p>
            </sp>
            <sp xml:id="SDZ7-Redna-23-2016-10-25.sp98">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane kolegice, spoštovani kolegi!</p>
               <p>34. člen Ustave Republike Slovenije jasno pravi, da ima vsakdo pravico do osebnega
               dostojanstva in varnosti. In ko govorimo o zadnjem delu, torej o varnosti, o pravici
               do varnosti, je seveda država dolžna poskrbeti za takšne ukrepe in za takšna
               zagotovila, da varujejo državljanke in državljane. In ko se ugotovi, da je na
               preizkušnji varnost, v tem primeru zaradi ubojnih sredstev, ki več kot očitno leta 90
               niso bila predana novi demokratični oblasti, je treba na to opozoriti, drugače ne
               ravnamo odgovorno. In koalicija v tem primeru ne ravna odgovorno. In še posebej
               neodgovorno ravna Vlada in pa v tem primeru državni sekretar. Danes, oprostite,
               gospod Šefic, vi niste dali nam zagotovil, da se lahko varno počutimo v tej državi
               zaradi teh ubojnih sredstev. Bom tudi povedala, zakaj.</p>
               <p>Mi smo v Slovenski demokratski stranki predlagali priporočilo, da se nemudoma sprejme
               ukrepe, ki bodo zagotovili odkritje kemičnih in drugih ubojnih sredstev za množično
               in tajno likvidacijo, s katerimi je dokazano, torej dokazano, da je Služba državne
               varnosti razpolagala in da poznamo depoje, o katerih so kolegi govorili, in da
               obstaja dejansko več kot 7 tisoč kosov orožja, za katere ne vemo kje so. Gospod
               Šefic, dajte mi odgovoriti, če vi veste, kje je teh 7 tisoč kosov orožja. Če pa mi ne
               znate tega odgovoriti, potem morate sprožiti preiskavo. Ne pa samo reči, "smo
               pregledali par dokumentov arhivskih in ugotovili, da je to, ne vem, smo se kar nekaj
               spomnili". To ne more biti tako, potem ste neodgovorni. In če pride od česarkoli­ -
               kar lahko, to smo danes že videli v primeru v Izoli, v primeru v Ajdovščini -, potem
               boste tudi vi soodgovorni za to, če pride do ogrožanja varnosti državljank in
               državljanov, in seveda celotna Vlada, pa tudi koalicija, ki ne podpira teh
               priporočil. Ampak mene ne čudi, da koalicija tega priporočila ne podpira, da ne
               podpre tega, da je treba preprečiti splošno nevarnost, ki jo predstavlja ilegalna
               posest večje količine sredstev za množične in tajne umore. Mene to ne čudi. In tu ne
               gre za noben piar, spoštovane kolegice in kolegi, zaradi tega, kar se je zgodilo v
               Izoli.</p>
               <p>Jaz bom šla malce nazaj. Na Komisiji za peticije ter za človekove pravice in enake
               možnosti smo večkrat obravnavali teme, vezane na delovanje nekdanje Službe državne
               varnosti. Za vse tiste, ki morda takrat niste bili v Državnem zboru in si niste
               uspeli ali pa niste želeli prebrati odločbe Vrhovnega sodišča, naj povem, da je
               odločba Vrhovnega sodišča jasna v tem, ko pravi, da je Služba državne varnosti
               oziroma Udba bila kriminalna organizacija. Kriminalna organizacija, ki je
               fabricirala, ki je potvarjala stvari in je tudi morila, ugrabljala in likvidirala
               posameznike. Danes, spoštovane kolegice in kolegi, v Avstriji potekajo procesi v
               primeru Perković-Mustač, bila sta že obsojena. Kaj pa pri nas? Ali mi lahko kdo
               odgovori, če je bil kakšen primer sprocesiran? Pa čeprav se ve, da so ljudje, ki še
               vedno živijo, bili glavni na čelu nekdanje Udbe oziroma Službe državne varnosti tudi
               leta 1972, na primer gospod Silvo Gorenc, ki je več kot očitno vedel za ugrabitev in
               za likvidacijo Stjepana Crnogorca. V Avstriji priti njemu poteka postopek. V
               Sloveniji je to nepomembno.</p>
               <p>Ampak poglejte, še enkrat se vračam nazaj. Ne čudi me, da koalicija ne podpre teh
               priporočil oziroma tega priporočila. Na Komisiji za peticije ter za človekove pravice
               in enake možnosti smo torej govorili o pogledu na delovanje nekdanje Službe državne
               varnosti skozi prizmo človekovih pravic, torej v luči nedotakljivosti človeškega
               življenja, kar pravi 17. člen Ustave in do osebnega dostojanstva in varnosti, kot že
               rečeno, 34. člen Ustave Republike Slovenije. Ampak takratni sestav – sicer je pa
               popolnoma vseeno, vedno gre za enako politično agendo – so glasovali popolnoma proti
               vsem sklepom, tudi proti temu sklepu, da Komisija za peticije ter za človekove
               pravice in enake možnosti pričakuje, da bo Vlada Republike Slovenije v sodelovanju z
               nekdanjimi nosilci političnih funkcij in nekdanjimi funkcionarji Službe državne
               varnosti storila vse, da bodo svojci in potomci umorjenih oseb s strani nekdanje
               Službe državne varnosti našli njihove posmrtne ostanke in da jih bodo lahko dostojno
               pokopali. Kako lahko ti odrečeš podporo takšnemu sklepu? Gospod Šefic, vem, da nimate
               nič s tem, ampak a se vam zdi to pravično? Se vam zdi to človeško? Se vam zdi to
               humano, da preprosto glasuješ proti takšnemu sklepu? Meni se ne zdi.</p>
               <p>Ampak vendarle je treba tukaj na vso zadevo pogledati malce širše. Mi se danes
               nahajamo v izjemno težkem času, ko Evropo in svet pretresajo teroristični napadi, ko
               se odvijajo masovni pretoki ljudi. Govorimo o migrantski krizi, ki še vedno ni
               končana in še vedno nekje tli in nikoli ne vemo, kdaj bo naslednji val prišel. Ko so
               na preizkušnji vrednote Evrope, ki smo si jih s težkim bojem izbojevali, če tako
               rečem, in mednje sodi ravno vrednota miru in vrednota varnosti. In državljanke in
               državljani Evropske unije se žal zaradi nekaterih ukrepov, ki niso bili storjeni, ki
               so bili storjeni prepozno, žal ne počutijo več tako varne, kot so se nekoč. In seveda
               države članice Evropske unije morajo zagotoviti vse, da preprečijo kakršnekoli
               nesreče. Vse morajo storiti in če mi vidimo, da imamo tukaj problem – in to je
               problem, dejanski –, potem ga moramo rešiti in Vlada mora resno k temu pristopiti,
               kajti zagotovila za varnost so po mojem mnenju pač ključnega pomena za normalno
               delujočo sodobno ali pa, če hočete, svobodno družbo.</p>
               <p>Danes so že moji kolegi ugotovili, da teh 7 tisoč kosov orožja, ki ni bilo predano
               takrat, ko bi moralo biti in se danes očitno ne ve čisto natančno, kje se nahaja,
               razen za nekatere bunkerje – eden je celo v Ajdovščini; to rečem zato, ker pač sama
               prihajam iz Vipavske doline – so ugotovili, da vse te stvari, ki niso do konca
               raziskane, seveda upravičeno predstavljajo splošno nevarnost, ki je odgovorna vlada
               nikakor ne more ignorirati, zlasti glede na zadnje dogodke, ki smo jim bili priča,
               recimo v bolnišnici v Izoli, ko je bil strelec dokazano sodelavec Službe državne
               varnosti. Jaz se ne bom spuščala v specifike orožja, zaradi tega ker tega ne poznam,
               ampak kot kaže, je najverjetneje posedoval orožje prav iz naslova orožja, ki je bil v
               kvoti nekdanje Službe državne varnosti. In to bi moral biti tudi za vas, gospod
               državni sekretar, problem. In organi pregona, torej policija so dolžni preveriti, kje
               se nahaja več kot 7 tisoč kosov tega orožja in tudi ubojnih sredstev ter sredstev za
               tiho likvidacijo. Kajti le tako lahko zaščitite državljanke in državljane pred hudimi
               tragedijami in nesrečami, ki se pač lahko zgodijo. In Slovenska demokratska stranka
               je dolžna na to opozoriti, če nobena izmed drugih strank ne vidi niti kančka neke
               odgovornosti v tem, da je treba te stvari razčistiti. Kako malo je v resnici vredna
               varnost državljank in državljanov v Sloveniji, dokazuje torej Vlada s svojo
               ignoranco, pa tudi koalicija, ki naših priporočil preprosto ne podpre. Najlepša
               hvala.</p>
            </sp>
            <sp xml:id="SDZ7-Redna-23-2016-10-25.sp99">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo imata še dva zadnja razpravljavca v tem rednem delu, gospod Žan Mahnič in
               Marko Ferluga. Gospod Mahnič, izvolite.</p>
            </sp>
            <sp xml:id="SDZ7-Redna-23-2016-10-25.sp100">

               <speaker>ŽAN MAHNIČ (PS SDS):</speaker>

               <p>Ja, hvala za besedo, gospod podpredsednik!</p>
               <p>Mene čudi ta neaktivnost koalicijskih poslancev; z izjemo enega nihče drug ni
               razpravljal, eden bo še za mano, pa vendar je ta molk zelo zgovoren. Jaz mislim, da
               se koalicijski poslanci zavedajo, da je to problem, vendar pa se tudi zavedajo, da s
               tem če slučajno to potrdijo, da bodo dregnili v neko področje, ki lahko ogrozi njihov
               obstanek tukaj v Državnem zboru. Vemo, poznamo zgodovino strank, videli smo ljudi, ki
               so bili na ustanovnem kongresu takrat še Stranke Mira Cerarja, poznamo njihovo
               poreklo, so na nekaterih seznamih in te ljudi je treba na vsak način ščititi.</p>
               <p>Mimogrede, na Twitterju obstaja en račun, Udba med nami. Tam praktično dnevno
               objavljajo nove in nove posameznike, ki so v vrhu slovenske politike, v vrhu
               slovenskega bančnega sistema, slovenskega gospodarstva, v medijih, v diplomaciji in
               tako naprej. In med temi se je znašlo tudi ime gospoda Boštjana Šefica. Gospod Šefic,
               moje vprašanje vam je, ali ste bili kdaj agent Službe državne varnosti ali ne? Ker če
               ste bili, kakor je tam zapisano – in tam so zraven tudi številke –, potem je problem
               z vami diskutirati o teh zadevah, ker se že a priori ve, koga ščitite. Glede na to,
               da tudi vemo, da ste bili zakladnik, vemo katerega fonda, me resnično zanima, kako je
               s to zadevo. In potem se tudi ne čudim, zakaj je stališče Vlade takšno, kot je.</p>
               <p>Zanimivo mi je bilo stališče Poslanske skupine DeSUS, "dajmo raje gledati, kaj se bo
               zgodilo danes, jutri in v prihodnje" … Spoštovani kolegi, kaj če danes, jutri ali v
               prihodnje eno od teh ubojnih sredstev eksplodira na javnem sredstvu, če nekdo to
               ubojno sredstvo podtakne na javnem mestu, če ga uporabi za umor, kot smo že bili
               priča, ali če naključno en od depojev, v katerih se nanaša to orožje, eksplodira. To
               se lahko zgodi danes, jutri in v prihodnje in v Slovenski demokratski stranki nas
               poleg vseh ostalih vprašanj zanima tudi to.</p>
               <p>Prejšnji teden smo imeli sejo Državnega zbora, redno oktobrsko, danes jo
               zaključujemo. In ne stalno očitati, ko pridemo s temo, ki se nanaša bodisi na
               osamosvojitev bodisi na polpreteklo zgodovino, da se ukvarjamo samo z zgodovino.
               Gospe in gospodje, mi se ukvarjamo s tistim, kar je pomembno za to državo in kar je
               pomembno za državljanke in državljane. Imeli ste na mizi Zakon o gozdovih, imeli ste
               Zakon o socialno varstvenih prejemkih, imeli ste Zakon o dualnem šolskem sistemu. Ste
               podprli? Niste. Niste podprli in nobenih argumentov ni bilo proti. To so tudi teme,
               ki se tičejo danes, jutri in v prihodnosti, ampak ker nimate nobenega argumenta proti
               temam, ki jih odpiramo in za katere veste, da je prav da jih, kljub temu da to ni
               voda na mlin vaši politični opciji, stalno pridete samo z izgovorom, "pustimo to pri
               miru, dajmo se ukvarjati s prihodnostjo". 90 % stvari, ki jih vložimo, se nanašajo na
               sedanjost in na prihodnost. Tudi to, kar smo vložili danes, se nanaša na sedanjost in
               prihodnost, seveda v povezavi s preteklostjo. Ampak govorimo o najbolj temeljni
               dobrini, ki jo mora imeti vsak posameznik, in to je varnost. In če po državi teka
               nekaj neuravnovešenih posameznikov, ki imajo doma nelegalno orožje, je to problem
               oziroma bi moral biti problem v vsaki normalni državi. V Sloveniji to ni problem.
               Kakšen ima ta vlada odnos do varnosti, smo videli tudi v primeru, ko ste dopustili,
               da se je eden od borcev Islamske države, Slovenec Rok Žavbi, mirno sprehajal po
               Sloveniji. Šele, ko je prišel nalog iz Italije, se ga je aretiralo.</p>
               <p>Slovenska vojska se uničuje iz dneva v dan, podobno je s stanjem v policiji. Varnost
               državljank in državljanov vam je španska vas. Jaz vem, da je problem na hitro čez noč
               popraviti stanje v policiji, v vojski in tako naprej. Lahko pa se čez noč gre in se
               pogleda po teh naslovih, po opisih, kjer ti depoji so, in se preveri, ali tam orožje
               je ali ga ni. Lahko se tudi čez noč gre do ljudi, ki so podpisani pod dokumenti, ki
               naročajo takšne in drugačne stvari, ki jih je prej gospod Gorenak našteval. To pa se
               lahko naredi čez noč in to je prispevek k večji varnosti, ampak ker vidimo kdo je
               podpisan pod temi naročili, kje ti depoji so, ja to pa je potem že problem, da
               slučajno ne bi prišli potrkat na vrata kakšnega trenutno zelo aktivnega lobista,
               mogoče celo kakšnega bankirja, kakšnega ki je, kaj jaz vem, zelo visoko profiliran v
               medijskem svetu med novinarji. To vas muči, to je problem in te ljudi ščitite vi.
               Prej je kolega Grims rekel, še enkrat ponavljam, "ogrožate življenje ljudi". Eden od
               poslancev SMC je rekel, "pa še naprej jih bomo". Škoda, da niso vsi mikrofoni stalno
               ozvočeni, da bi se lahko slišalo, kaj ljudje rečejo. Eden od poslanec je med sejo
               rekel, "pa še naprej jih bomo", zaradi tega ker se ne sprejme teh priporočil. Ne vem,
               ali se boji, da bi tudi k njemu domov kdo prišel potrkat na vrata, če ima kakšen
               ilegalen kos. Ampak na ta način, poglejte, kolegice in kolegi, se ne dela. Na ta
               način se ne dela. Isto je bilo, ko smo predlagali, ko se je govorilo o spremembah
               volilne zakonodaje, da tisti, ki so bili pripadniki varnostnih in obveščevalnih služb
               v komunističnem sistemu, da ne bi več smeli kandidirati za poslance oziroma pač, da
               podpišejo izjavo, da nikoli niso bili sodelavci, in če se izkaže, da so bili, pa
               izgubi poslanski mandat. Nekaj, kar je v zahodnem demokratičnem svetu povsem
               normalno. Pa tudi takrat z enakimi "ne" argumenti, "pustimo zgodovino". Poglejte, 25
               let je minilo, gospe in gospodje, pa se te stvari niso uredile, ker te stvari šele
               sedaj prihajajo na plan. In stalno pridete potem s tistim izgovorom, "ja pa saj je
               bil Janša obrambni minister, saj je bil Bavčar notranji minister, saj ste imeli
               Demosovo vlado". Ja pa kako bi ti ljudje, ki so bili na spisku tistih preganjanih, ki
               so bili celo v zaporu, vedeli da obstajajo takšna naročila, da obstaja tak seznam, če
               jim pa ti dokumenti niso bili predani takrat v tistem tednu okrog 15. maja, ko je
               potekala predaja? Ne samo, da ni bilo predano to orožje, še pobrali so ga, ko je
               prišlo do samorazorožitve Teritorialne obrambe. Kje je to orožje? Kje je teh 7 tisoč
               kosov? Vsak, ki mu gre za varnost, bi se moral maksimalno potruditi, da bi se to
               našlo. Poslanci nismo za to, da bomo hodili po terenu in to iskali. Smo pa tukaj za
               to, da sprejmemo takšna priporočila, da glasujemo za takšna priporočila, ki pa bodo
               tistim, ki so v naši državi za to zadolženi, da tekajo po terenu in te kose orožja
               iščejo, to tudi počeli. Za to pa smo tukaj.</p>
               <p>Še enkrat si poglejte, kaj predlagamo. Predlagamo več varnosti za državljanke in
               državljane Republike Slovenije. Pred nami so burni odzivi, pred nami so burni časi –
               ne samo v Sloveniji, govorim o mednarodnem okolju. In vse je treba narediti, da se to
               najde. Ker ko bo enkrat prišlo, bog ne daj, do kakšnega terorističnega napada s tem
               orožjem, bo kri vseh nedolžnih žrtev na vaših rokah.</p>
            </sp>
            <sp xml:id="SDZ7-Redna-23-2016-10-25.sp101">

               <speaker>PODPREDSEDNIK MATJAŽ NEMEC:</speaker>

               <p>Gospod Marko Ferluga, beseda je vaša. Izvolite.</p>
            </sp>
            <sp xml:id="SDZ7-Redna-23-2016-10-25.sp102">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav državnemu sekretarju!</p>
               <p>Jaz razumem bojazen mojih sodelavcev, sedaj bom rekel na levi strani, čeprav so na
               desni, ampak ne glede na to … Gre za en tak, bom rekel, zimzelen repertoar: ali so
               partizani ali so domobranci ali so grobovi ali so udbaši ali je to ali je ono … Ampak
               ne glede na to, 25 let je nekako ta skrb za varnost zorela in glej ga ti vražiča,
               danes po 25 letih je ta nevarnost in ta obsedenost s tem naenkrat prišla do izbora.
               O. K., tudi to je prav. O tem je treba govoriti, jasno. Tudi govorili so na KNOVS,
               vse skupaj so naredili – polni, na pol prazni bunkerji, minirani bunkerji … Seveda,
               če damo še malo migrante zraven, potem dobimo eno res tako eksplozivno situacijo pri
               nas.</p>
               <p>Če govorimo konkretno o vseh teh zadevah, je zanimivo tudi to, da je med
               obrazložitvami tudi navedeno, da je KNOVS prav tako ugotovil, da je bila uničena vsa
               dokumentacija iz predhodnih obdobij – leta 1990, 1991 –, iz katere je bilo razvidno,
               kaj se je zgodilo z ubojnimi sredstvi oziroma ali je do primopredaje s strani
               pooblaščenih sodelavcev sploh prišlo. Se pravi, mi se kar pogovarjamo o nekih
               zadevah. Lahko je sklepati – mogoče je, kdo ve, kdo ne ve, ne vem kaj, ni važno. Ko
               sem pa prebral še naprej tisto, kar je govorjenja okoli teh bunkerjev, pa je med
               ostalimi tudi dr. Trček povedal naslednje oziroma citiral vsebino depoja, ki se je
               nahajal v Pesnici. Konkretno: saniteta, statični ovoj, krep ovoj, prvi ovoj,
               aluplast, zavijalna ruta, zavoj, hrana, Gavrilović narezek, tetra sok, gotovo jelo,
               pasulj s klobasicami, ribja sardina, juha in tako dalje. Če so to zelo taka sredstva,
               potem ne vem. Potem je navedeno, da je bil nek prazen bunker in to. O teh zadevah
               lahko razpredamo, lahko govorimo, lahko zgubljamo čas, ampak mislim, da to ni.</p>
               <p>Pri vsej tej zadevi pa je mogoče zanimivo to, da je tudi policija sama … In to piše
               na 4. seji 12. 5., "kljub navedenim sklepom državni organi niso prejeli dodatnih
               arhivskih oziroma dokumentiranih listin, na podlagi katerih bi lahko začeli
               ugotavljati obstoj utemeljenega suma storitve kaznivih dejanj in s tem pridobili
               pravni temelj za preiskovalne dejavnosti. To je tudi ena od takih zanimivih
               zadev.</p>
               <p>Če se navežem potem na tisto zgodbo, kar je gospod Gorenak govoril. Seveda so ti
               bunkerji in vse to izhajali iz hladne vojne. Tisti, ki je vsaj malo zgodovine
               prebral, ve to in da so jih imeli v vseh državah – od naše, vključno z ostalimi vsemi
               zahodnimi, in da se je tam raznorazne stvari shranjevalo in imelo v primeru tega ali
               onega napada. Po tem, po končanju te hladne vojne pa so se ti – vsaj v veliki večini
               primerov – bunkerji izpraznili; vsaj v nekih državah je to po navadi bilo tako. In ko
               govorimo zdaj o tem, kaj se da zdaj narediti, o tem, ali so tiste šifre 6 tisoč in
               dalje bili sodelavci Udbe, je spet ena od takih argumentacij, kjer je sam arhiv
               povedal, da iz tiste šifre se nikakor ni dalo izbrati, ali so bili ali so … Ker je
               bilo navedeno samo kot uslužbenci notranjih zadev, ne eksplicitno kot SDV. Tudi o tem
               bi se dalo debatirati.</p>
               <p>Da je to ena od takih top tem, je pač odvisno, iz katere strani oziroma stranke
               gledaš. Jaz sem prepričan v to, da bomo mi imeli še neskončno teh tem v tej smeri;
               nekako okoli Udbe blizu in zraven. In če govorimo o vseh teh zadevah, mogoče bi si
               drznil dati še eno hipotezo, ki jo lahko potem razvijamo znotraj debate: da je pa
               mogoče bilo vsa ta številna orožja, kakor pravijo moji kolegi, mogoče bilo prodati v
               času teh vojn, ki so potekale na ozemlju Balkana. Mogoče, in to za "keš", in tam tudi
               ne bo nikjer najdenih nekih seznamov in tega. Tako da tukaj operirati in s tem igrati
               se, se mi zdi, da je malo tako … Tista zadeva, ki mene najbolj moti, je to, da vedno
               potem vmešavamo v to naše službe, to je ena zadeva, in druga zadeva je to, da spet
               mešamo potem policijo. Enkrat nam je prav, da policija dela, enkrat nam ni prav. Zdaj
               v tem trenutku v tej temi nam policija ne ustreza, kako se obnaša, v prejšnjih je
               bila dobra.</p>
               <p>In kot nek zaključek ali pa ena refleksija; se zdi meni zelo nenavadno, ko govorimo o
               teh tako imenovanih "udbaših", ki ubijajo, o ubijalcih, da v Sloveniji – pa nočem nič
               grdega govoriti in nekaj prejudicirati za naprej – ampak nobene vidne osebe ni bilo.
               Vedno so nastradali samo navadni ljudje; če govorimo o teh, ki govorijo, kakšni so
               bili to strašni "killerji" in ne vem kaj. Tukaj vedno en tak diskurz nastane, ki ga
               človek potem včasih ne razume. Jaz mislim, da je resnično bolj pametno, da se to v
               sklopu KNOVS nekako na nekih sejah to konča. Vem, da se ne bo nikoli končalo, ker pač
               politika je ta igra. Je pa treba vseeno gledati nekako v prihodnost in jaz mislim, da
               taka nevarnost, kot iz tega vsega skupaj izhaja, da ni. Toliko z moje strani. Hvala.
            </p>
            </sp>
            <sp xml:id="SDZ7-Redna-23-2016-10-25.sp103">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Ferluga. Za repliko je zaprosil gospod Žan Mahnič.</p>
            </sp>
            <sp xml:id="SDZ7-Redna-23-2016-10-25.sp104">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Kolegu Ferlugu bi objasnil, ker je rekel, očitno me je narobe razumel, da se vmešava
               še vojsko in policijo zraven in službe, ko pride do takega. Jaz sem dal to primerjavo
               v kontekstu, kako je koaliciji skrb za varnost španska vas. Ne samo, da se nič ne
               naredi za varnost državljank in državljanov v tem primeru, da bi se našlo tisto
               orožje, ki je bilo odtujeno, bilo prodano, se ne ve kje je – orožje bivše Udbe
               oziroma Službe državne varnosti –, ampak da je koaliciji španska vas tudi, ko
               govorimo, kakšno je stanje v policiji, kakšno je stanje v vojski. In samo še za
               primerjavo: policija potrka na vrata, ko nekdo napiše nekaj na Facebooku čez
               migrante, smo imeli take primere. Tukaj, ko imamo v dokumentih naslove, kje bi se
               lahko orožje nahajalo, pa ne gre nikamor. Takšne policije, jaz mislim, da v naši
               državi ne potrebujemo.</p>
            </sp>
            <sp xml:id="SDZ7-Redna-23-2016-10-25.sp105">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobita besedo še predstavnik
               Vlade in predstavnik predlagatelja.</p>
               <p>Besedo dobi državni sekretar na Ministrstvu za notranje zadeve, gospod Šefic.
               Izvolite, beseda je vaša.</p>
            </sp>
            <sp xml:id="SDZ7-Redna-23-2016-10-25.sp106">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik. Spoštovane poslanke in poslanci!</p>
               <p>Dobro je pravzaprav, da se vsi skupaj strinjamo v tem parlamentu, da je varnost ena
               ključnih vrednot, naših vrednot, za katere si moramo res maksimalno prizadevati. In
               jaz mislim, da smo s strani Vlade večkrat to tudi poudarili in seveda tudi dokazali,
               da varnost dejansko štejemo kot izjemno pomembno vrednoto. To v zadnjem letu, letu in
               pol smo večkrat izpostavili in dokazali tudi s proračunom, tudi s tem, da smo
               okrepili policijo v vseh pogledih in da to delamo tudi danes in bomo delali tudi
               vnaprej. Veseli me tudi vaša ugotovitev, enotna, da je policija aktivna in da
               policija brez dvoma zagotavlja varnost. In jaz mislim, da vse to, kar sem prej rekel,
               seveda dokazuje, da se zavedamo tudi vseh izzivov, ki so pred nami. In ti izzivi,
               strinjam se z vami, bodo zelo veliki, zelo velike preizkušnje, zato tudi se ustrezno
               pripravljamo. Seveda, pri tem mislim tudi zakonodajo, ki jo boste, jaz upam, v nekaj
               dneh dobili tudi v parlament. In policija zagotavlja varnost na vseh področjih. To
               dokazujejo vsa poročila, ki smo jih obravnavali v zadnjih letih v tem parlamentu in
               vse pozitivne ocene, ki jih je policija tudi dobila. In jaz se strinjam, da so te
               pozitivne ocene upravičene in verjamem, da ste tudi vi resno mislili s temi
               pozitivnimi ocenami. In seveda tako bomo delali tudi naprej, prav čisto nič drugače.
               In zato sem seveda tudi optimist, kar se tiče varnosti državljank in državljanov in
               seveda vseh prebivalcev Slovenije. Pri tem seveda policija vedno upošteva tudi
               zakone, torej na podlagi zakonov deluje, in seveda ima tudi zelo močan nadzor. In
               tudi tu, moram reči, da se ugotavlja, da policija dela dobro, da dela zakonito, in
               tudi z nekaterimi posameznimi anomalijami se znamo spopasti in se bomo tudi v
               prihodnje. Seveda morajo upoštevati tudi vse strokovne standarde, ki veljajo na tem
               področju.</p>
               <p>Ni nobenega razloga, ampak resnično nobenega razloga, da bi to področje, s katerim se
               danes ukvarjamo, kakor koli izločili oziroma obravnavali na drugačen način oziroma da
               bi, kot je nekdo omenil, ga preprosto spregledali. To ne drži. Seveda pa pri tem
               veljajo enaka pravila kot pri preiskovanju katerega koli drugega kaznivega dejanja, s
               katerimi se srečujemo oziroma ki jih preiskujemo. In jaz mislim, da je tako tudi
               prav; edino na ta način seveda ne samo da bomo dosegli ustrezne cilje, ampak bomo
               delali seveda tudi zakonito. In vsak postopek, ki ga vodimo, mora biti seveda
               zakonit.</p>
               <p>Jaz lahko mirno tukaj v tem parlamentu še enkrat zagotovim to, kar je mislim da tudi
               ministrica na seji odbora, da nikoli nihče ni vplival na policijo v tem smislu, da ne
               bi preiskovala katerega koli kaznivega dejanja, pa tudi teh, bom rekel, teh podatkov,
               teh informacij, o katerih govorimo danes. In tako, lahko zagotovim, bo tudi
               vnaprej.</p>
               <p>Tisto, kar se nekako očita Vladi, da ne podpre teh predlogov, teh zaključkov … Gre
               preprosto za to, da je – to, kar sem zdaj govoril – policija dolžna te zadeve
               preiskovati, da so državni organi dolžni to delati in da državni organi tudi to
               delajo. In zato je seveda tudi vprašanje, ali je smiselno, ali ima kakršen koli
               učinek nekaj, kar je nekdo dolžan narediti; nekaj, nad čemer bdi tudi ta parlament,
               ugotavlja da dela dobro, zdaj sprejemati dodatna stališča, zahteve, da to izvaja, kar
               mora in tudi izvaja.</p>
               <p>Glede konkretnega primera, ki se ga omenja, seveda kar se tiče … No še to bi mogoče
               rekel, da tudi v samem uvodu sem zelo jasno povedal, da Vlada Republike Slovenije in
               seveda Ministrstvo za notranje zadeve zahteva, da se preverijo vse informacije o
               varnostno relevantnih vprašanjih, vključno z obstojem in posestjo domnevnih ubojnih
               sredstev nekdanje Službe državne varnosti – popolnoma jasno. In to želim seveda tudi
               tukaj izpostaviti.</p>
               <p>Kot rečeno, glede tega primera, ki je bil omenjen; jaz bom še enkrat seveda
               izpostavil dejstvo, da je ta oseba bila v rezervnem sestavu takratne Uprave javne
               varnosti Koper, in sicer od 6. 7. 1969 do leta 1981, in je še z 19 drugimi osebami,
               to smo uspeli ugotoviti, bila v tej pomožni enoti takratne milice in da so prevzeli
               tudi del opreme, uniforme in nahrbtnike in še nekatere druge zadeve. V tej enoti so
               bili pripadniki rezervne sestave, pristojnost za razporejanje oseb v rezervni sestavi
               JNA ali pa milice pa je bila seveda takrat v pristojnosti sekretariata za ljudsko
               obrambo. In mi smo naslovili tudi na Ministrstvo za obrambo vprašanje, na katero
               dolžnost je bila tudi ta oseba razporejena, tako da razčistimo, ali je bila v tej
               enoti milice ali je bila v enoti, ki je bila, kot rečeno, tudi v okviru oziroma
               delovanju Službe državne varnosti. In to bomo seveda tudi razčistili. In tudi sama
               preiskava bo temeljita in seveda bomo natančno ugotovili, od kje orožje, kje ga je
               pridobil in tako naprej. Zato tukaj ni nobene bojazni, da tega ne bi preiskali.</p>
               <p>Kar se tiče seveda … Eden od razpravljavcev je tudi omenil, da se kazniva dejanja
               izvršijo z nelegalnim orožjem. Ja, seveda, to je nekaj čisto običajnega. Moram reči,
               tudi vsa teroristična dejanja v največji meri se izvršijo z orožjem ali drugimi
               sredstvi s črnega trga. To je vedno tako, še posebej organizirani kriminal dela na
               takšen način. In zato je pomembno, da se odkriva in preiskuje vse te možne izvore,
               kanale, po katerih prihaja takšno orožje tudi v našo državo. In to je ena od
               prioritet, s katero se ukvarja policija. In ravno dejstvo, da imamo dober sistem
               nadzora nad legalnim orožjem, potrjuje to, da je zelo malo ali skoraj nič kaznivih
               dejanj storjeno s tem – zato, ker so vsa preverjanja opravljena, ker so ljudje
               preverjeni in tako naprej. In to je pomembno in to je ena od pomembnih nalog tudi
               države.</p>
               <p>In na koncu bi samo še enkrat rekel in posebej poudaril – policija ni in tudi ne bo
               nikogar ščitila in ne bo nobenega prikrivanja in vse te informacije, indice,
               dokumente se bo preučilo in preiskalo zadevo. Tudi kar se tiče teh spiskov, na
               katerih je 7 tisoč kosov orožja oziroma različnih ubojnih sredstev in podobno, vse to
               bo preiskano.</p>
               <p>In še čisto na koncu gospodu Mahniču – še bova lahko razpravljala mirno o teh
               vprašanjih tudi v prihodnje. Hvala.</p>
            </sp>
            <sp xml:id="SDZ7-Redna-23-2016-10-25.sp107">

               <speaker>PODPREDSEDNIK MATJAŽ NEMEC:</speaker>

               <p>Hvala gospod Šefic.</p>
               <p>Besedo ima še predstavnik predlagatelja mag. Branko Grims. Izvolite.</p>
            </sp>
            <sp xml:id="SDZ7-Redna-23-2016-10-25.sp108">

               <speaker>MAG. BRANKO GRIMS (PS SDS):</speaker>

               <p>Spoštovane kolegice, kolegi, predstavnik Vlade!</p>
               <p>Politologija kot znanost uči naslednje: da dokler v neki državi obstajajo tabu teme,
               o katerih ni zaželeno oziroma praktično ni možno resno razpravljati, analitično
               razpravljati, ta država ni polno demokratična. In v Sloveniji žal tabu teme
               obstajajo. Kdor trdi drugače, sam ve, da ne govori resnice. Ena od tabu tem, o kateri
               je najbolj nezaželeno resno razpravljati, je vprašanje nekdanje tajne politične
               policije SDV, Udbe, kakorkoli jo že imenujemo. Zakaj? Kajti temelj oblasti prejšnjega
               režima ni bila partija, kot se pogosto enostavno reče, temelj oblasti je bila tajna
               politična policija, za katero niso veljali zakoni in za katero je veljal sistem, ki
               je bil še po takratnih raztegljivih in pristranskih zakonih poseben, ki je imela
               drugačna materialna sredstva, ki je drugače poslovala od vse ostale družbe. Zanimivo,
               da ji je bilo dovoljeno podjetništvo v socializmu, in zato večina tistih večjih
               podjetij, ki so dejansko nastala v prejšnjem režimu, tudi finančnih, tudi
               turističnih, v resnici izvira iz sistema nekdanje Udbe. In zato, gospe in gospodje,
               ker je to temelj tudi materialne oblasti, je vzvod tudi sedanje oblasti, je to tabu
               tema, je nezaželeno o njej resno razpravljati. To ste na nek način dokazali tudi
               danes, pred tem pa številni osrednji mediji. In obžalujem, da je tako. Zakaj? Tisti
               hip, ko se odpre vprašanje nekdanje Udbe, pa tudi ko gre za vprašanje varnosti, tudi
               če gre za vprašanje življenja ljudi, državljank in državljanov, se iznenada s strani
               levice, njihovih medijev usuje samo še posmeh, porog, noče se resno razpravljati.
               Tudi to ste danes prekrasno predstavili slovenski javnosti v tej dvorani. Kajti slaba
               veste je huda reč. Tisti med vami, ki so malo starejši, ki so dejansko še delovali v
               prejšnjem sistemu, seveda vedo, zakaj je tak odnos. Ker je to temelj vaše oblasti,
               temelj, ki je ostal še iz prejšnjega režima praktično nedotaknjen. Tudi, žal, po
               zaslugi naivne dobrodušnosti Demosove Vlade, ki je ljudi iz takratne SDV v veliki
               meri poslalo v pokoj, namesto da bi jih poslala nekam tako delat, da jim nič časa ne
               bi ostalo za intrige in neumnosti.</p>
               <p>Kako potem zgledajo te tabu teme, ko jih odpreš tukaj, ste kazali danes številni med
               nami, žal, z nivojem svoje razprave. Nekatere razprave, ki so šle v stilu, da se
               govori na pamet, da je vse to izmišljeno, da gre za teorijo zarote, oprostite, so
               bile take, kot da bi nekdo ravnokar z lune priletel semle notri v to dvorano, in to
               na glavo. Če ste padli nekateri danes z lune sem v dvorano na glavo, vam je za ta
               nivo razprave oproščeno. Ampak če pa niste, pa je nedopustno v demokratični državi o
               resnih stvareh na tak način razpravljati. Kajti, gospe in gospodje, samo od poletja
               do danes, to leto so pod streli pripadnikov nekdanje Udbe oziroma SDV padli, umrli
               trije ljudje. V par mesecih. Še en policist pa je bil hudo ranjen. Ali je še komu do
               smeha?</p>
               <p>Govoriti o tem, da te organizacije ni ali da je ni bilo ali pa da ni bila
               profesionalna, sami veste, da je neresno. Ta organizacija je bila izjemno močna in
               izjemno med seboj povezana. Delovala je po mafijskem načelu, da se o njej molči,
               dokumenti o tem pa so bili v veliki meri uničeni. Žal nekateri tudi že po tem, ko je
               nova oblast že prevzemala ministrstva oziroma dejansko vzvode oblasti – po seveda
               demokratičnem prelomu v začetku leta 1990. Prav takrat se je najbolj hitelo z
               uničevanem dokumentov; ni se jih samo kurilo, kot se pogosto reče. Imam pričevanja
               ljudi, ki so recimo doživeli, da je pripeljal ogromen tovornjak, velik šleper razno
               dokumentacijo Službe državne varnosti tamle v Lepenko v Tržič, jo poslal v mlin in je
               to ostalo tam toliko časa – s puškami in z vsem, kar si izmislite –, dokler ni ostala
               samo še kaša. Ko je ostala kaša, so pospravili; nobene dobavnice ni bilo, nobenega
               dokumenta, samo ostala je kaša. In vsi podatki, ki jih danes imamo, so bili
               pravzaprav kolikor toliko dokumentirani šele v novejšem obdobju. Še recimo v času
               obstoja vlade 2004 do 2008 so takratni uslužbenci oziroma voditelji službe, ki ji
               danes rečemo Sova, rekli, da tisto, kar se tam nahaja, se samo dotika zamejskih
               Slovencev, ki so pač nekateri iz demokratičnega, zavednega, narodnozavednega
               prepričanja delali za nekdanjo državo. Pa se je tam nahajalo še vse kaj drugega. In
               šele po tem, ko so ti dokumenti bili v zadnjih nekaj letih dejansko predani Arhivu
               Republike Slovenije in s tem omogočen vpogled v te dokumente, se je razkrilo nekaj
               dejstev.</p>
               <p>Ta dejstva pa so taka, da bi morala v vsaki resni državi ne samo vzbuditi skrb vseh
               vas, ki ste kot funkcionarji, kot poslanke in poslanci, kot člani Vlade odgovorni za
               varnost teh ljudi, ampak bi morala po vsej logiki tudi vzbuditi pozornost služb, ki
               po svoji zakonski funkciji imajo dolžnost preiskati vsak resen indic obstoja
               kaznivega dejanja oziroma kršitve zakona. In brez dvoma je obstoj, dokumentiran
               obstoj z verodostojnimi dokumenti iz Arhiva Republike Slovenije 7 tisoč kosov ubojnih
               sredstev, najrazličnejših – od ostrostrelskega orožja, avtomatskega orožja,
               eksplozivov, raznih strupov, vsega kar si izmislite za uničevanje človeškega
               življenja in zdravja – razlog za to, da bi se s tem nekdo moral resno soočiti. Če se
               prej za to ni vedelo, je pa čas zdaj. Sklicevati se na to, da so tudi iz tistega
               obdobja, prehodnega obdobja prevzema nove oblasti bili uničeni številni dokumenti, je
               dvakrat narobe. Prvič, vprašanje bi morali postaviti odgovornosti vseh tistih, ki so
               to počeli. Drugič pa – to, da ni ustrezne dokumentacije, smo v komisiji, ki jo vodim,
               pač rešili s tem, da smo ljudi vprašali, da smo zahtevali njihovo pričevanje. Res
               niso prišli v parlament pričat, smo pa dobili pisna pričevanja, ki jih imate v
               prilogi, nekatera pa so še dodatna, če jih želite, na razpolago v arhivu komisije.
               Ravno tako kot vsi preostali dokumenti, ki so bili brez izjeme vsi že poslani
               pristojnim službam, pa danes niso posebej priloženi k temu predlogu priporočil. Vse
               to vam je na razpolago, to niso tajni dokumenti, zaradi tega, ker so bili itak
               obravnavani na javni seji in so iz arhiva. So pa verodostojni dokumenti, gospe in
               gospodje. In zato je nedopustno, da se reče, da se s tem službe sploh ne bodo
               ukvarjale. Če bi kdo želel širiti to, kot ste tudi danes tukaj poskušali, da je to,
               ne vem, teorija zarote, izmišljeno … Gospe in gospodje, v nekaj mesecih so pod streli
               sodelavcev Udbe padli trije ljudje, bili umorjeni trije ljudje v Sloveniji. No, pa še
               en policist je bil hudo ranjen. V enem primeru od teh primerov je bilo uporabljano
               orožje, ki ima vse značilnosti tistega, ki ga je uporabljala nekdanja Udba. Čisto
               vseeno je v resnici, ali je bilo vzeto direktno iz enega bunkerja ali pa morda prej
               malo zaokrožilo po črnem trgu in je bilo pridobljeno s črnega trga. Značilnosti tega
               orožja so takšne, da skoraj ne more biti dvoma, kako je prišlo v roke nekdanjemu
               sodelavcu Službe državne varnosti ali po domače udbašu, ki ga je potem uporabil za
               okrutne zločine. In če prej tega nihče ne bi hotel resno vzeti, bi zdaj morali to
               resno vzeti. Treba je vse raziskati. Danes smo slišali, pravkar šele, državnega
               sekretarja, ki je rekel, "vse to bomo raziskali". Jaz pa postavljam vprašanje, gospe
               in gospodje, zakaj pa eno leto, odkar smo vam mi poslali vse to gradivo, niste že šli
               na tiste lokacije, pogledali, preverili, povprašali ljudi, poskušali izslediti, kar
               se danes še da izslediti? Vsega se najbrž ne da glede na časovno oddaljenost, nekaj
               bi se pa zagotovo lahko še našlo. Ampak vedno se v Sloveniji pusti čas. Ko je šlo za
               najbolj krute povojne zločine – to niso vojni zločini, to so umori –, se je čakalo,
               da so ljudje pomrli, da niso bili več prištevni, pa se ni storilo ničesar. In zdaj se
               dela isto. Samo obstoj teh ubojnih sredstev je grožnja sama po sebi.</p>
               <p>Nekateri ste rekli, "ja, zdaj pa ste pritaknili zraven še migrante". Gospe in
               gospodje, to nismo mi kot predlagatelji naredili, to je naredil gospod iz levice.
               Levičar Kordiš je začel nakladati o migrantih tamle za govorniškim pultom, in vse kar
               je bila debata v tej smeri, je bila samo reakcija na njegovo razpravo. Najbrž pa je
               že vedel, zakaj je to odprl. Zanimivo je pa tudi, da je pri tem pokazal zelo veliko
               znanja o orožju glede na to, da se sicer deklarira kot nek mirovnik in ne vem kaj,
               zelo zanimivo.</p>
               <p>No, vprašanje, ali je o nekomu mogoče reči, da je bil sodelavec Udbe, da je to neka
               silna dilema, kaj je dokazano in kaj ni ... Oprostite, na to vprašanje je v veliki
               meri odgovorilo Vrhovno sodišče Republike Slovenije, ki je presodilo v pravnomočni
               sodbi, da so seznami, ki so bili objavljeni na mikrofilmih, ki so bili najdeni takrat
               na notranjem ministrstvu in potem pač posredovani naprej, so tudi objavljeni v
               književni obliki, da so ti seznami verodostojni, da jim je mogoče zaupati in verjeti.
               To se pravi, ne govoriti, da se ne ve, kdo je bil tam zraven. Edina dilema, ki ste jo
               načeli, je bilo vprašanje popolnih šifrantov, kaj sama šifra pomeni. Za veliko večino
               se itak ve točno. Najhujši so bili tisti, ki jim v narekovaju rečemo "odličnjaki" –
               so imeli oznake iz samih petic, ker so bili profesionalni, plačani udbaši. Drugi so
               pa bili v različnih vlogah. In za to obstajajo šifranti; če niso popolni, če so bili
               uničeni, sem trdno prepričan, da še kje obstajajo, vprašanje je samo, kako do njih
               priti. Ravno tako kot vsi ostali dokumenti. Ker vemo, da so te dokumente delali v
               kopijah in vemo, da obstajajo v Beogradu, se samo po sebi odpira vprašanje, kaj je z
               arhivi v Beogradu, ki bi vse te dileme, o katerih danes govorimo, morda v veliki meri
               razčistili sami po sebi. Ampak ko smo predlagali, da bi se s tem pogojevalo
               priključevanje, približevanje Srbije k Evropski uniji, ste bili pa proti, ker nočete
               vedeti resnice ali pa jo veste, pa se je bojite. Sami se odločite, ampak to sta edina
               dva razloga lahko za tako ravnanje. In jaz osebno mislim, da je drugo Če bi sešteli
               znanje ki je med slovenskimi levičarji o teh zgodbah, če bi vsi še živeči od vaših
               spregovorili, bi seveda imeli popolnoma jasno sliko o vsem. In tega se pa bojite, to
               pa verjamem, da se bojite. To pa iskreno verjamem, da se zelo bojite, najbrž bolj kot
               česarkoli drugega, zato dostikrat rečem, da če se česa levičarji najbolj bojijo, se
               resnice. In zato je resnica zanje sovražni govor, ker to sovražijo. Zato ne lepo
               prosim reči, da se ne ve, kaj je kdo naredil ali pa, da se ne bi moglo ugotoviti, kaj
               je z določenim predmetom, če bi se to res hotelo. Problem je samo hoteti. In potem se
               seveda vidi celotna slika, potem ni več tabu teme, potem Slovenija postane
               demokratična država.</p>
               <p>In naj končam s tistim, kjer sem začel. Z besedami Havla: "Narod, ki se ni
               pripravljen iskreno popolnoma soočiti s svojo preteklostjo in njenimi izzivi, nima
               prihodnosti." In ne strašiti, da to, da te stvari odpremo, kogarkoli ogroža. Ogroža
               to, da te stvari niso odprte. Ampak resnica je v modernem svetu zaradi medijev, ki so
               na razpolago, ne mislim seveda na osrednje medije, ki so v Sloveniji problem zase,
               ampak medije, ki so dostopni vsem, z internetom na čelu … Resnice se ne da več
               ustaviti, lahko se jo ovira. Resnica je kot potok in prej ali slej predere vsako
               ogrado in pride na dan. Samo če to, da se ovira tok resnice, povzroči smrtne žrtve,
               kot se je zgodilo v Sloveniji – kajti trdim, da če bi se te stvari resno preiskovalo,
               da bi bila mnogo manjša možnost, da bi se tragedije, ki so se zgodile, sploh zgodile
               – potem se postavlja tudi vprašanje odgovornosti. Kajti v nekaterih primerih je po
               mojem mnenju več kot očitno, da se ni dosledno spoštovalo zakona – po vsem kar vemo,
               po vsem, kar je bilo objavljeno, po vsem, kar sem lahko pridobil iz dostopnih
               informacij. Kako ima lahko nekdo legalno orožje za samoobrambo, če nima več razloga
               za nošenje orožja, po zakonu bi mu moralo prenehati? Prvo vprašanje. Drugo vprašanje.
               Kako je lahko nekdo, znan kot nasilnež, vpleten v več ropov, tudi oboroženih ropov,
               pa nihče ne opazi, da ima doma spet v posesti orožje? Nekje ga je nabavil, nekje ga
               je zagotovo preizkusil. Nihče ni opazil ničesar. A se je res tega človeka nadzorovalo
               po enakih kriterijih kot v drugih podobnih primerih? Ne vem, nisem prepričan. Ampak o
               tem bi morala potekati zelo resna preiskava, kako je ta človek prišel do orožja, kdo
               mu je pri tem pomagal in ali je kdo opustil dolžnostna dejanja, ki so potem
               pripeljala do najhujših posledic. Jaz samo upam, da bodo ta preiskovalna dejanja
               ustrezno opravljena, ravno tako kot upam, da bo Vlada držala besedo, ki jo je danes
               dal državni sekretar in da se bo tudi te stvari končno ustrezno na terenu in na vse
               druge načine – s pogovori s posamezniki in tako naprej – raziskalo v še največji
               možni meri. Da se čim bolj zmanjša nevarnost, ki jo predstavljajo ti ubojni materiali
               za ljudi, in da se obenem da tudi zelo jasno sporočilo, da nihče ni več nedotakljiv,
               da tudi za člane nekdanje Udbe veljajo isti zakoni, pod istimi pogoji in na isti
               način kot za vse druge. Kajti potem sem prepričan, da ne bo nikomur več prišlo na
               misel, da bi, tudi če je po svojem osebnem prepričanju žrtev nekega slabega ravnanja
               ali pa slabe okoliščine, kot je recimo dejanski obstoj čakalnih vrst – ki je samo
               zase problem in za katerega je odgovorna neka druga ministrica, še kako realen
               problem seveda – ampak da nikomur več na misel ne bi prišlo, da ima pravico, da si
               kar vzame on pravico in to s tem, da vzame življenje nekomu drugemu. Ampak jaz
               verjamem, da tisti ljudje, ki so to počeli, vsaj ta dva sta verjela, da imata to
               pravico, kajti v nekdanji družbi sta jo tudi v resnici imela, in takšnih ljudi je še
               na tisoče.</p>
               <p>In zaradi tega bi bilo takšno sporočilo tako dragoceno. Takšno sporočilo bi bilo
               sporočilo obstoja pravne države same po sebi. In gospe in gospodje, tisti, ki bi se
               še morda želeli posmehovati temu, se spomnite, da ste bili vi izvoljeni vsi skupaj s
               priseganjem na dosledno spoštovanje zakonov, ustave in pravne države. In temeljni
               ustavni postulat je, da veljajo zakoni za vse, za vse na enak način in da nobene
               izjeme tukaj ne more biti.</p>
               <p>Gospe in gospodje, varnost je vrednota, je ena in nedeljiva. Zanjo ste v prvi vrsti
               odgovorni tisti, ki imate izvršilno oblast in v drugi vrsti tudi vsi tisti, ki
               predstavljate njeno koalicijo v parlamentu. Mi pa bomo svojo dolžnost kot opozicija
               opravljali še naprej z nadzorom in z opozarjanjem na realne probleme. Če jih
               ignorirate in zato pride do najhujših posledic, kot je v tem primeru, pa se
               zavedajte, da ste odgovorni vi.</p>
            </sp>
            <sp xml:id="SDZ7-Redna-23-2016-10-25.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Čas za razpravo
               še ni potekel in po 71. členu Poslovnika imate možnost še razpravljati. Če želita
               razpravljati tudi predstavnik predlagatelja in predstavnik Vlade, tudi prosim, da se
               prijavita. Prosim, če se prijavite za razpravo.</p>
               <p>Izvolite, gospod Boštjan Šefic, državni sekretar.</p>
            </sp>
            <sp xml:id="SDZ7-Redna-23-2016-10-25.sp110">

               <speaker>BOŠTJAN ŠEFIC:</speaker>

               <p>Hvala lepa.</p>
               <p>Čisto na kratko samo moram odgovoriti na nekaj trditev, ki so bile tukaj izrečene, in
               sicer kar se tiče posmeha varnosti s strani Vlade. Jaz moram zelo jasno in še enkrat
               poudariti, da seveda takšna trditev ne samo da je neresnična, je celo, jaz moram
               reči, do Vlade žaljiva. Ta vlada se z varnostjo zelo ukvarja, veliko ukvarja in
               vendarle moram reči, da dosega tudi rezultate, kar za vendarle nekatera obdobja v
               preteklosti ni tako jasno. Ampak to je dolžnost in to jo bomo tudi opravljali v
               prihodnje.</p>
               <p>Drugo, relacija med to tematiko, ki jo danes Obravnavamo, in tem dogodkom v Izoli;
               seveda prvič, ker preiskava ni končana, pa tudi sicer mislim, da ne smemo delati
               takšnih povezav in relacij na pamet – to pa je škodljivo za varnost, to povzroča
               nestrpnost, to povzroča strah in seveda, kot sem nedavno rekel, v strahu sprejemamo
               napačne odločitve in tega ne smemo delati. In dokler te zadeve niso končane, vendarle
               apeliram, da se vzdržimo takšnih ocen.</p>
               <p>Naslednja stvar. Jaz sem poudaril in tudi vi ste, spoštovani predlagatelj, da je
               seveda treba vse to raziskati. In jaz sem povedal, da seveda je Vlada tudi v pisnem
               stališču, ki ga je dala tako za sejo odbora, zelo jasno povedala, da bo vztrajala na
               tem, da se vsi indici, vse informacije raziščejo, in točno tako, kot ste vi rekli, na
               popolnoma enak način kot za vse ostale indice, sume oziroma kazniva dejanja. In tu me
               tudi veseli, da smo na enakem stališču. Tako da tu ni nobenega dvoma in jaz mislim,
               da trditve, da je Vlada tu pasivna in tako naprej, niso na mestu.</p>
               <p>In pa seveda, kar se tiče tega konkretnega primera. Še enkrat želim poudariti to, kar
               sem že prej – povezovanje s tedanjo Službo državne varnosti in pripisovanje takšni,
               bom rekel, kategorizaciji, kot je bila danes, na podlagi dosedanjih podatkov seveda
               ne gre v tej smeri, in če pa seveda bo, bo pa seveda tudi ta zadeva ugotovljena na
               način, kot mora biti. Hvala lepa, gospod podpredsednik.</p>
            </sp>
            <sp xml:id="SDZ7-Redna-23-2016-10-25.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Grims, prijavili se niste. Če imate proceduralno … Ker razpravljati ne morete,
               veste.</p>
            </sp>
            <sp xml:id="SDZ7-Redna-23-2016-10-25.sp112">

               <speaker>MAG. BRANKO GRIMS (PS SDS):</speaker>

               <p>Ker gre samo za pojasnilo …</p>
            </sp>
            <sp xml:id="SDZ7-Redna-23-2016-10-25.sp113">

               <speaker>PODPREDSEDNIK PRIMOŽ HAINZ:</speaker>

               <p>Pojasnilo ni proceduralno, gospod Grims.</p>
            </sp>
            <sp xml:id="SDZ7-Redna-23-2016-10-25.sp114">

               <speaker>MAG. BRANKO GRIMS (PS SDS):</speaker>

               <p>Spoštovani predsedujoči, da ne bi zdajle jaz odprl dejstev, kdo je vse bil član
               Službe državne varnosti v nekdanji Jugoslaviji, bo zelo zabavno. Pa kdo je poslal
               pismo, da bodo razgnali ustanovitev prve stranke v Sloveniji z vsemi sredstvi, tudi z
               uporabo najhujše sile.</p>
            </sp>
            <sp xml:id="SDZ7-Redna-23-2016-10-25.sp115">

               <speaker>PODPREDSEDNIK PRIMOŽ HAINZ:</speaker>

               <p>Vi ste zgrešili temo, gospod Grims, to ni proceduralno.</p>
            </sp>
            <sp xml:id="SDZ7-Redna-23-2016-10-25.sp116">

               <speaker>MAG. BRANKO GRIMS (PS SDS):</speaker>

               <p>Če vam povem, kdo je bil podpisan pod to pismo, boste zelo šokirani, morda ga boste
               kdaj videli v ogledalu. Ampak zdaj, če želite, da … Vedno je tako, da se predlagatelj
               in pa Vlada prijavita posebej, zaradi tega se tudi jaz nisem na gumb prijavljal, sem
               pa roko dvignil.</p>
            </sp>
            <sp xml:id="SDZ7-Redna-23-2016-10-25.sp117">

               <speaker>PODPREDSEDNIK PRIMOŽ HAINZ:</speaker>

               <p>Gospod Grims, jaz sem prebral, če želita diskutirati predlagatelj in predstavnik
               Vlade, se prijavita s tipko.</p>
            </sp>
            <sp xml:id="SDZ7-Redna-23-2016-10-25.sp118">

               <speaker>MAG. BRANKO GRIMS (PS SDS):</speaker>

               <p>Gospod Hainz, a moram nadaljevati tam, kjer sem prej nehal? O sodelavcih Službe
               nekdanje državne varnosti? Ker bo to izredno zanimiva debata, dokler vi sejo vodite.
               Jaz predlagam, da se temu raje izogneva zaradi pač, recimo temu, integritete
               parlamenta.</p>
            </sp>
            <sp xml:id="SDZ7-Redna-23-2016-10-25.sp119">

               <speaker>PODPREDSEDNIK PRIMOŽ HAINZ:</speaker>

               <p>Torej vaš proceduralni predlog je?</p>
            </sp>
            <sp xml:id="SDZ7-Redna-23-2016-10-25.sp120">

               <speaker>MAG. BRANKO GRIMS (PS SDS):</speaker>

               <p>Ja, da poiščete tisto pismo, ki ste ga nekoč podpisali kot sekretar mestne SZDL, ki
               ste ga poslali na nekdanjo ustanovno skupščino oziroma ustanovni kongres SDSS, pa
               boste videli, o čem govorim.</p>
            </sp>
            <sp xml:id="SDZ7-Redna-23-2016-10-25.sp121">

               <speaker>PODPREDSEDNIK PRIMOŽ HAINZ:</speaker>

               <p>Tega pisma seveda ni, da ne bo pomote. Gospod Möderndorfer, proceduralno.</p>
            </sp>
            <sp xml:id="SDZ7-Redna-23-2016-10-25.sp122">

               <speaker>JANI (JANKO) MÖDERNDORFER (PS SMC):</speaker>

               <p>Spoštovani podpredsednik, predlagam, da predlagatelja podučite, kdaj in na kakšen
               način se uporablja proceduralni. Še posebej, ko nas maltretira s tem institutom in
               razlaga, da bo oznanil, kdo vse je bil član Službe državne varnosti. Med svojimi
               vrstami jih poiščite. Eden celo sedi tule pred vami. Hvala.</p>
            </sp>
            <sp xml:id="SDZ7-Redna-23-2016-10-25.sp123">

               <speaker>PODPREDSEDNIK PRIMOŽ HAINZ:</speaker>

               <p>Gospod Grims je to slišal, tako da mislim, da to velja.</p>
               <p>Dobro, zaključujem splošno razpravo o predlogu priporočila. O predlogu sklepa bomo v
               skladom s časovnim potekom seje zbora odločali danes v okviru glasovanja. S tem
               prekinjam 17. točko dnevnega reda. Prekinjam sejo Državnega zbora, ki jo bomo z
               glasovanjem nadaljevali ob 16.50, čez pol ure. Hvala lepa.</p>
               <stage xml:id="SDZ7-Redna-23-2016-10-25.stage6">(Seja je bila prekinjena ob 16.20 in se je nadaljevala ob 16.51.)</stage>
            </sp>
            <sp xml:id="SDZ7-Redna-23-2016-10-25.sp124">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo Državnega zbora.</p>
               <p>Prehajamo na glasovanja Državnega zbora o predlogih odločitev. Poslanke in poslance
               prosim, da preverite delovanje glasovalnih naprav. <title xml:id="SDZ7-Redna-23-2016-10-25.title5">Nadaljujemo s prekinjeno 4. točko dnevnega reda, to je s tretjo obravnavo Predloga zakona o dimnikarskih storitvah v okviru rednega
                  postopka.</title>
               </p>
               <p>Prehajamo na odločanje o predlogu zakona v celoti.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi amandmajev, sprejetih v drugi obravnavi, predlog zakona neusklajen.</p>
               <p>Glasujemo. Navzočih je 72 poslank in poslancev, za jih je glasovalo 48, proti 17.</p>
               <p><stage xml:id="SDZ7-Redna-23-2016-10-25.stage7">(Za je glasovalo 48.)</stage> <stage xml:id="SDZ7-Redna-23-2016-10-25.stage8">(Proti 17.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title6">Nadaljujemo s prekinjeno 
                  2. točko dnevnega reda, to je z obravnavo Predloga zakona o spremembi in dopolnitvi Zakona o uveljavljanju pravic
                  iz javnih sredstev v okviru skrajšanega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi in
               dopolnitvi Zakona o uveljavljanju pravic iz javnih sredstev ni primeren za nadaljnjo
               obravnavo.</p>
               <p>Glasujemo. Navzočih je 75 poslank in poslancev, za ni glasoval nihče, proti 73.</p>
               <p><stage xml:id="SDZ7-Redna-23-2016-10-25.stage9">(Za ni glasoval nihče.)</stage> <stage xml:id="SDZ7-Redna-23-2016-10-25.stage10">(Proti 73.)</stage></p>
               <p>Ugotavljam, da Državni zbor predlaganega sklepa ni sprejel, zato bo Odbor za delo,
               družino, socialne zadeve in invalide kot matično delovno telo predlog zakona
               obravnaval v drugi obravnavi in pripravil predlog zakona za obravnavo na eni izmed
               naslednjih sej Državnega zbora.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title7">Nadaljujemo s prekinjeno 
                  8. točko dnevnega reda, to je s tretjo obravnavo Predloga zakona o spremembah in dopolnitvah Zakona o
                  preprečevanju nasilja v družini v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 73 poslank in poslancev, za je glasovalo 53, proti nihče.</p>
               <p><stage xml:id="SDZ7-Redna-23-2016-10-25.stage11">(Za je glasovalo 53.)</stage> <stage xml:id="SDZ7-Redna-23-2016-10-25.stage12">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title8">Nadaljujemo s prekinjeno 17. točko
                  dnevnega reda, to je z obravnavo Predloga priporočila Vladi Republike Slovenije v
                  zvezi z nezakonitim posedovanjem ubojnih sredstev v posesti nekdanjih pripadnikov
                  Službe državne varnosti.</title>
               </p>
               <p>Prehajamo na odločanje o naslednjem predlogu sklepa: Predlog priporočila Vladi
               Republike Slovenije v zvezi z nezakonitim posedovanjem ubojnih sredstev v posesti
               nekdanjih pripadnikov Službe državne varnosti ni primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke, mag.
               Branko Grims.</p>
            </sp>
            <sp xml:id="SDZ7-Redna-23-2016-10-25.sp125">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>V Slovenski demokratski stranki bomo glasovali proti sklepu, da predlagano gradivo ni
               primerno za nadaljnjo obravnavo, saj je takšen sklep dobesedno v posmeh dejstvom,
               dokumentom, trem smrtnim žrtvam to jesen, ki so jih pobili člani nekdanje SDV in vsem
               njihovim sorodnikom, pa tudi ranjenemu policistu. Gospe in gospodje, tako se z
               resnimi stvarmi ne dela, kajti dejstvo je, da obstajajo dokumenti, ki so bili najdeni
               v Arhivu Republike Slovenije, seveda šele po tem, ko so iz nekdanje službe bili tja
               poslani, to se pravi v zadnjem desetletju.</p>
               <p>Ti dokumenti dokazujejo, da v Sloveniji obstaja okoli 7 tisoč kosov različnih ubojnih
               sredstev – od eksplozivnih sredstev velike moči, zažigalnih min, potem ostrostrelskih
               pušk, avtomatskega orožja, različnega orožja z dušilci, pa potem specialnih orožij za
               ubijanje –, ki ob prelomu s totalitarnim sistemom, se pravi ob začetku leta 1990
               oziroma sredi leta 1990 niso bila predana novi oblasti niti niso bila predana
               institucijam, ki so bile za to pristojne, niti niso bila komisijska uničena. To je
               dokazano z dokumenti, to je preverjeno z verodostojnimi izjavami prič – ključnih
               ljudi, ki so bili na eni ali na drugi funkciji v takratnem obdobju. Vse to je bilo
               predloženo s predlogom priporočil, katerih bistvena vsebina je takšna, da je
               popolnoma neverjetno, da nekdo reče, da tega ne bo podprl oziroma da to ni primerno
               za nadaljnjo obravnavo. Kajti vse, kar je bilo predlagano, je bilo samo to, da
               Državni zbor priporoči Vladi, naj nemudoma sprejme ukrepe, da se zagotovi odkritje
               kemičnih in drugih ubojnih sredstev za množično in tajno likvidacijo, s katerim je
               dokazano, dokumentirano razpolagala SDV in niso bila ne predana ne komisijsko
               uničena. To se pravi, priporočilo je, naj se spoštuje zakon.</p>
               <p>In potem še naprej, da predlagamo drugo priporočilo, po katerem naj bi se ugotovila
               odgovornost ljudi, ki bi morali ukrepati po službeni dolžnosti. Vsi dobro veste, da
               malomarnost pri opravljanju funkcije ali službene dolžnosti je vendar kaznivo dejanje
               samo po sebi. Še posebno, če ima najhujše posledice, za kar obstajajo indici, da je
               do njih seveda dejansko prišlo. In poleg tega, da bi se sankcioniralo, torej
               razrešilo tiste, ki niso ukrepali oziroma ki so opustili dolžnostna dejanja, kar je
               tudi samo po sebi kaznivo dejanje. Tudi vsebina drugega priporočila je torej, naj se
               spoštuje zakon. Vse je dokumentirano, prišlo je do žrtev, prišlo je do najhujših
               posledic. Vi pa pravite, … <stage xml:id="SDZ7-Redna-23-2016-10-25.stage13">/ izklop mikrofona/</stage></p>
            </sp>
            <sp xml:id="SDZ7-Redna-23-2016-10-25.sp126">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 77 poslank in poslancev, za je glasovalo 55, proti pa 21.</p>
               <p><stage xml:id="SDZ7-Redna-23-2016-10-25.stage14">(Za je glasovalo 55.)</stage> <stage xml:id="SDZ7-Redna-23-2016-10-25.stage15">(Proti 21.)</stage></p>
               <p>Ugotavljam, da je zbor sklep sprejel, zato je postopek obravnave predloga priporočila
               končan.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title9">Nadaljujemo s prekinjeno 16. točko
                  dnevnega reda, to je z obravnavo 21. rednega letnega poročila o delu Varuha človekovih pravic Republike Slovenije za
                  leto 2015 s predlogom priporočila.</title>
               </p>
               <p>Prehajamo na odločanje o predlogu priporočila k 21. rednemu letnemu poročilu o delu
               Varuha človekovih pravic Republike Slovenije za leto 2015.</p>
               <p>Glasujemo. Navzočih je 77 poslank in poslancev, za jih je glasovalo 74, nihče pa ni
               bil proti.</p>
               <p><stage xml:id="SDZ7-Redna-23-2016-10-25.stage16">(Za je glasovalo 74.)</stage> <stage xml:id="SDZ7-Redna-23-2016-10-25.stage17">(Proti nihče.)</stage></p>
               <p>Ugotavljam, da je priporočilo sprejeto.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title10">Nadaljujemo s prekinjeno 7. točko dnevnega reda, to je z drugo obravnavo Predloga zakona o
                  dopolnitvah Zakona o obrambi v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o obrambi ni primeren za nadaljnjo obravnavo.</p>
               <p>Glasujemo. Navzočih je 76 poslank in poslancev, za jih je glasovalo 70, proti pa so
               bili trije.</p>
               <p><stage xml:id="SDZ7-Redna-23-2016-10-25.stage18">(Za je glasovalo 70.)</stage> <stage xml:id="SDZ7-Redna-23-2016-10-25.stage19">(Proti 3.)</stage></p>
               <p>Ugotavljam, da jezbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title11">Nadaljujemo s prekinjeno 11. točko dnevnega reda, to je s prvo obravnavo Predloga zakona o
                  spremembah Zakona o gozdovih v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               Zakona o gozdovih je primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke, gospod
               Tomaž Lisec.</p>
            </sp>
            <sp xml:id="SDZ7-Redna-23-2016-10-25.sp127">

               <speaker>TOMAŽ LISEC (PS SDS):</speaker>

               <p>Hvala, predsednik, za dano besedo. Kolegi, kolegice, lep pozdrav!</p>
               <p>Prevoznice je v Zakon o gozdovih umestila ena od prejšnjih vlad, ampak dejstvo je, da
               je minister tedanji tudi sedanji – minister za kmetijstvo mag. Dejan Židan. Na srečo
               za prevoznice se je zgodila naravna nesreča v Sloveniji, ko je tako imenovani
               žledolom uničil oziroma začel uničevati velik del slovenskih gozdov. Ker minister
               Židan ni ukrepal pravočasno, se je zgodila problematika lubadarja. In za nesrečo v
               slovenskih gozdovih si je minister Židan ustanovil še svojo strankarsko podjetje
               Slovenski državni gozdovi. Ampak prevoznice so ostale. Ostale bi tudi po 1. 1. 2017,
               če ne bi v Poslanski skupini SDS vložili zakon in želeli ukiniti prevoznice. Menimo,
               da je ta ukrep nujno potreben, če želimo kmeta razbremeniti administrativnih del in
               mu tudi po 1. 1. 2017 omogočiti, da se ukvarja s tistim, s čimer naj bi se tudi
               ukvarjal – s sečnjo v gozdovih. Vlada sicer pripravlja svoj predlog zakona, ki ga
               piarovsko obrača tako, da bodo tudi oni ukinili prevoznice. Ampak zadnjič tekom
               razprave smo vam dokazali, da prvič prevoznice ostajajo, ampak le pod drugim imenom,
               pod imenom knjigovodska listina. Tudi globe za kmete ostajajo in namesto, da bi se
               kmetje zjutraj spraševali, kako bodo posekali poškodovan les iz slovenskih gozdov,
               bodo hodili z metrom in gledali, ali imajo karkoli naloženega, kar je debeline več
               kot 10 centimetrov, ko bodo peljali les iz gozdov. Glede na to, da vemo, kaj vse
               prevoznice prinašajo, mislimo, da bi bilo prav, da bi vsi skupaj naredili ta korak in
               danes dali zeleno luč temu predlogu zakona. Še več, ministrstvo je vztrajalo, da ima
               v svojem predlogu zakona tudi nekatere druge določbe in lahko bi se koalicija
               odločila taktično in podprla hibrid v nadaljevanju razprave, kajti danes smo v prvi
               obravnavi. In še več, zakaj mislimo, da je treba prevoznice ukiniti? Kajti tudi po
               ukinitvi prevoznic bo sledljivost v slovenskih gozdovih ostala. Vsak kmet bo moral
               imeti odločbo Zavoda za gozdove o sečnji in pa listino o uporabi in prometu z
               gozdnimi in lesnimi asortimenti. Ampak ta Vlada deluje ravno nasprotno, kot govori;
               govori o debirokratizaciji, v praksi pa slovenskega kmeta kriminalizira in mu dodaja
               dodatno birokratsko delo.</p>
               <p>Skratka, če želite slovenskemu kmetu dobro, če želite dobro tistim, ki se ukvarjajo s
               sečnjo v slovenskih gozdovih, boste ta predlog zakona podprli, kakor ga bomo tudi v
               Poslanski skupini SDS.</p>
            </sp>
            <sp xml:id="SDZ7-Redna-23-2016-10-25.sp128">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra, gospod Danilo
               Anton Ranc.</p>
            </sp>
            <sp xml:id="SDZ7-Redna-23-2016-10-25.sp129">

               <speaker>DANILO ANTON RANC (PS SMC):</speaker>

               <p>Spoštovani predsednik, hvala za besedo. Lep pozdrav vsem poslankam in poslancem!</p>
               <p>Naj kar poudarim, da seveda je treba o gozdovih govoriti spoštljivo. Na nek način gre
               za naše največje bogastvo poleg vode. Na tak način smo se v Poslanski skupni Stranke
               modernega centra tudi lotili zakonodaje. Spomnite se samo Zakona o gospodarjenju z
               gozdovi, kjer smo na vsak način vzpostavili celovito rešitev za upravljanje z
               državnimi gozdovi. Vsekakor je treba na rešitve zakonodaje na področju gozdov gledati
               krovno in na vsak način je Zakon o gozdovih krovni zakon, ki rešuje zadeve na
               področju gozdarstva za vse gozdove; ne samo za državne, tudi za zasebne.</p>
               <p>In s tega vidika mislim, da je tu potreben krovni pristop k spremembi tega zakona in
               ne prihajati z rešitvami, ki se dotikajo mogoče samo ene parcialne rešitve, v tem
               primeru ukinitve prevoznic. Ukinitev prevoznic mi vsekakor tudi na nek način v
               rešitvi, ki se pripravlja, bomo podprli. Vsekakor pa mislim, da moramo tukaj priti do
               sistemskega zakona, ki bo elemente dobre zakonske prakse iz Zakona o gospodarjenju z
               gozdovi v lasti Republike Slovenije prenesel tudi v ta krovni Zakon o gozdovih. Tukaj
               mislim predvsem na vzpostavljanje gozdno-lesnih verig in pa tako imenovanih centrov
               za zbiranje in predelavo lesa.</p>
               <p>Ker ta zakonska rešitev, ki jo je ponudila stranka SDS, ne rešuje zadeve celovito,
               sistemsko in krovno, iz teh razlogov v Poslanski skupini Stranke modernega centra
               tega zakona ne bomo podprli. Hvala lepa.</p>
            </sp>
            <sp xml:id="SDZ7-Redna-23-2016-10-25.sp130">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 74 poslank in poslancev, za jih je glasovalo 20, proti pa
               50.</p>
               <p><stage xml:id="SDZ7-Redna-23-2016-10-25.stage20">(Za je glasovalo 20.)</stage> <stage xml:id="SDZ7-Redna-23-2016-10-25.stage21">(Proti 50.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title xml:id="SDZ7-Redna-23-2016-10-25.title12">Nadaljujemo s prekinjeno 19. točko dnevnega reda, to je z Mandatno-volilnimi zadevami.</title>
               </p>
               <p>Prehajamo na obravnavo <title xml:id="SDZ7-Redna-23-2016-10-25.title13">Predloga sklepa o imenovanju zagovornika načela enakosti</title>. Predsednik Republike Slovenije gospod Borut Pahor je 7. oktobra 2016 predlagal
               Državnemu zboru, da za zagovornika načela enakosti imenuje gospoda Miho Lobnika. Za
               dopolnilno obrazložitev predloga dajem besedo generalni sekretarki Urada predsednika
               republike, gospe Nataši Kovač.</p>
            </sp>
            <sp xml:id="SDZ7-Redna-23-2016-10-25.sp131">

               <speaker>NATAŠA KOVAČ:</speaker>

               <p>Spoštovani predsednik, spoštovane poslanke in poslanci!</p>
               <p>Predsednik Republike Slovenije je po objavi poziva za zbiranje predlogov možnih
               kandidatk in kandidatov za zagovornika načela enakosti prejel 11 predlogov. Ena
               kandidatka je med postopkom odstopila, tako da je predsednik izbiral med naslednjimi
               10 kandidatkami oziroma kandidati: mag. Babnik Gabrielo, mag. Debelak Matjažem, dr.
               Horjak Marjeto, Kofol Alenom, Lobnik Mihom, prof. dr. Ramšak Mojco, Sitar Jožetom,
               Stare Matjažem, Vernik Šetinc Boštjanom in Vešligaj Marjanom.</p>
               <p>Po presoji kandidatur, opravljenih razgovorih z vsemi kandidati in po posvetovanjih z
               vodji poslanskih skupin se je predsednik republike odločil, da Državnemu zboru za
               zagovornika načela enakosti predlaga Miho Lobnika, univerzitetnega diplomiranega
               sociologa, ki je v okviru svojih dosedanjih nekaj manj kot desetletnih delovnih
               izkušenj večino teh izkušenj nabiral na področju uresničevanja načela enakosti
               človekovih pravic in temeljnih svoboščin.</p>
               <p>Gospod Lobnik izpolnjuje vse pogoje, ki jih zakon zahteva za to funkcijo. Že v času
               študija je začel z delom na področju ene od pogostih okoliščin diskriminacije. Bil je
               pobudnik in ustanovitelj mladinske skupine Legebitra, prve skupine za istospolne
               usmerjene mlade pri nas, ki se je pod njegovim vodenjem razvila v vidno nevladno
               organizacijo na področju neenakosti ter razvijala program zagovorništva enakih pravic
               v širšem prostoru. Na začetku svoje poklicne poti je deloval tudi v Bruslju na sedežu
               evropske krovne organizacije nevladnih organizacij iz celotne Evrope na področju
               enakopravnosti in spolne usmerjenosti.</p>
               <p>Po vrnitvi v Slovenijo je med drugim s svojim večletnim potrpežljivim in na konsenzu
               temelječim pristopom vplival na spremembo zakonodaje za zmanjševanje neenakosti in
               odpravljanje sistemske diskriminacije. Med letoma 2007 in 2013 se je kot svetovalec
               študentske organizacije ukvarjal z dostopnostjo državnih štipendij in socialne
               dostopnosti študija in tako vrsto let reševal, pomagal reševati številne probleme na
               širšem področju odpravljanja neenakosti in diskriminacije. Od leta 2013 opravlja delo
               programskega direktorja v Društvu informacijski center Legebitra pri svetovanju in
               podpori ljudem v stiski zaradi določene ali več osebnih okoliščin. Ob tem je aktiven
               tudi na področju zagovorništva. Zadnji dve leti je uspešno vodil in zaključil
               mednarodni partnerski projekt norveškega finančnega mehanizma Odziv na HIV. V času
               javne razprave pri sprejemanju novega družinskega zakonika in pri referendumski
               razpravi, ki je tej sledila, je kljub zahtevni situaciji in različnim sistemskim
               pristopom svoja stališča zagovarjal z umirjenim nastopom in spoštovanjem drugače
               mislečih.</p>
               <p>Miha Lobnik je k predlogu kandidature priložil tudi svoj pogled in vizijo na delo in
               razvoj zagovornika načela enakosti, ki ste ga poslanke in poslanci tudi prejeli. Kot
               je poudaril tudi na javni predstavitvi, je njegova temeljna vizija dialog s civilno
               družbo, ki oblikuje polje enakih možnosti in dialog z odločevalci in hkrati dodal, da
               je le v konsenzu možen napredek. Prepričan je, da je vsakršna diskriminacija
               posameznika enako huda, zato mora biti zagovornik absolutno odprt za enakopravno
               obravnavo okoliščin vseh vrst diskriminacije. Miha Lobnik je v zadnjih 20 letih med
               drugim dokazal, da je njegovo delovanje in medijsko nastopanje konstruktivno, da je
               sposoben horizontalnega povezovanja z različnimi civilnodružbenimi skupinami,
               različnimi javnostmi in različnimi političnimi akterji. Predlog za kandidaturo
               gospoda Lobnika za zagovornika načela enakosti je z osebnim podpisom podprlo 59
               predlagateljev in predlagateljic iz najrazličnejših sfer družbenega življenja v
               Sloveniji s prvopodpisanima dr. Tanjo Rener in dr. Mirjano Ule. Na podlagi
               opravljenih posvetovanj z vodji poslanskih skupin je mogoče utemeljeno sklepati, da
               ima kandidat tudi potrebno večinsko podporo za imenovanje. Gospod Lobnik je tudi
               edini izmed kandidatov, ki tako podporo izkazuje. Vse to skupaj z njegovimi
               izkušnjami predsednika republike prepričuje, da bo Miha Lobnik uspešno opravljal
               predlagano funkcijo, zato Državnemu zboru Republike Slovenije predlaga, da ga imenuje
               za zagovornika načela enakosti. Hvala lepa.</p>
            </sp>
            <sp xml:id="SDZ7-Redna-23-2016-10-25.sp132">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo. Za
               predstavitev poročila komisije dajem besedo predsedniku dr. Mitji Horvatu.</p>
            </sp>
            <sp xml:id="SDZ7-Redna-23-2016-10-25.sp133">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, spoštovani predsednik. Spoštovana generalna sekretarka,
               poslanke in poslanci!</p>
               <p>Mandatno-volilna komisija je na 26. redni seji 13. 10. 2016 kot matično delovno telo
               obravnavala predlog za imenovanje zagovornika načela enakosti. Državni zbor je 21. 4.
               2016 sprejel Zakon o varstvu pred diskriminacijo, ki je začel veljati 24. 5. 2016, in
               po njem je Državni zbor dobil pristojnost imenovanja zagovornika načela enakosti.
               Zakon o varstvu pred diskriminacijo v prehodni določbi določa šestmesečni rok za
               imenovanje zagovornika v skladu z določbami tega zakona. Pravno podlago za imenovanje
               zagovornika predstavlja 23. člen Zakona o varstvu pred diskriminacijo, ki določa, da
               imenuje zagovornika Državni zbor na predlog predsednika republike ter predpisuje tudi
               pogoje, ki jih mora izpolnjevati oseba za imenovanje na to funkcijo. Za zagovornika
               je na podlagi prvega odstavka 23. člena lahko imenovana oseba, ki na dan poteka roka
               iz javnega poziva izpolnjuje naslednje pogoje: ima državljanstvo Republike Slovenije,
               ima univerzitetno izobrazbo družboslovne ali humanistične smeri ali visoko strokovno
               izobrazbo iste smeri s specializacijo oziroma magisterijem ali izobrazbo iste smeri,
               pridobljeno po študijskem programu druge stopnje v skladu z zakonom, ki ureja visoko
               šolstvo, ima najmanj pet let delovnih izkušenj, od tega najmanj tri leta na področju
               uresničevanja načela enakosti ali človekovih pravic in temeljnih svoboščin, ni
               članica organov političnih strank, ni bila pravnomočna obsojena na nepogojno kazen
               zapora in ni v kazenskem postopku za kaznivo dejanje, ki se preganja po uradni
               dolžnosti. V skladu z drugim odstavkom 23. člena Zakona o varstvu pred diskriminacijo
               je zagovornik imenovan za dobo petih let in je lahko največ enkrat ponovno imenovan.
               V skladu s prvim odstavkom 26. člena Zakona o varstvu pred diskriminacijo mora
               Državni zbor glasovati o predlaganemu kandidatu za zagovornika v 30 dneh po
               predložitvi obrazloženega predloga predsednika republike. Kot je bilo že opozorjeno,
               je 7. 10. 2016 predsednik republike tudi predložil kandidaturo.</p>
               <p>Predlog predsednika republike je obrazložen, priloženo mu je pisno soglasje kandidata
               h kandidaturi Predsednik republike svoj predlog za imenovanje Mihe Lobnika za
               zagovornika načela enakosti utemeljuje z opisom njegovih delovnih izkušenj,
               organizacijskih in vodstvenih sposobnosti ter prikazom njegovega širšega družbenega
               delovanja na področju uresničevanja načela enakosti in uveljavljanja človekovih
               pravic in temeljnih svoboščin tako v Sloveniji kot v tujini. Na seji komisije je kot
               predstavnica predlagatelja sodelovala tudi gospa Nataša Kovač, generalna sekretarka v
               Uradu predsednika Republike Slovenije, ki je predlog, tako kot danes, dodatno
               obrazložila. Odgovorila je tudi na nekatera opozorila članov komisije, izpostavljena
               v razpravi, in pri tem izpostavila kandidatovo dosedanje strpno, povezovalno in
               konstruktivno družbeno delovanje kot tiste kvalitete kandidata, ki so predsednika
               republike dodatno prepričale, da bo uspešno opravljal funkcijo zagovornika. Poudarila
               je, da je že na podlagi opravljenih posvetovanj z vodji poslanskih skupin mogoče
               utemeljeno sklepati, da ima kandidat potrebno večinsko podporo za imenovanje, prav
               tako pa je njegovo kandidaturo podprlo veliko število posameznic in posameznikov, med
               njimi nekatere vidne osebnosti iz različnih sfer družbenega življenja. Kandidat nima
               izkušenj le na enem področju diskriminacije, na podlagi njegovega jasno izraženega
               pogleda za delo organa zagovornika načela enakosti pa je mogoče pričakovati, da bo
               vse oblike diskriminacije obravnaval enakovredno ter deloval nepristransko.</p>
               <p>V razpravi so predstavniki Poslanske skupine Slovenske demokratske stranke
               predstavili razloge, zaradi katerih predloga predsednika republike ne bodo podprli.
               Predlagani kandidat zaradi svoje predhodne politične angažiranosti in kandidiranja na
               listi ene od političnih strank po njihovem mnenju ne vzbuja videza nepristranskosti,
               zato ni primeren za funkcijo zagovornika načela enakosti. Na drugi strani so
               predstavniki poslanskih skupin Stranke modernega centra in Socialnih demokratov
               izrazili podporo predlaganemu kandidatu.</p>
               <p>Upoštevaje navedeno Mandatno-volilna komisija predlaga Državnemu zboru, da na podlagi
               23. člena Zakona o varstvu pred diskriminacijo in 112. člena Poslovnika Državnega
               zbora sprejme sklep o imenovanju zagovornika načela enakosti, s katerim se za
               zagovornika imenuje Miha Lobnik.</p>
            </sp>
            <sp xml:id="SDZ7-Redna-23-2016-10-25.sp134">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Peter Vilfan.</p>
            </sp>
            <sp xml:id="SDZ7-Redna-23-2016-10-25.sp135">

               <speaker>PETER VILFAN (PS DeSUS):</speaker>

               <p>Spoštovani predsednik, spoštovane poslanke in poslanci, spoštovana generalna
               sekretarka kabineta predsednika države!</p>
               <p>Prav na tem mestu smo sprejeli Zakon o varstvu pred diskriminacijo, ki je začel
               veljati 24. maja letos. Z zakonom se kot samostojen organ ustanavlja institut
               zagovornika načela enakosti. O tem je bilo veliko rečenega že ob obravnavi navedenega
               zakona, zato se bom osredotočil le na kandidata Miho Lobnika, ki ga je po
               posvetovanjih s kandidati predlagal v izvolitev predsednik republike Borut Pahor.
               Tudi v Poslanski skupini Desus smo na željo nekaterih kandidatov z njimi opravili
               predstavitvene sestanke. S svojo vizijo po dialogu s civilno družbo, pristopom in
               načrtom dela nas je prepričal prav Miha Lobnik, o katerem danes teče beseda. Po našem
               mnenju prav Lobnik izpolnjuje vse kriterije, da bo najbolje opravljal naloge varuha
               enakosti, predvsem pa nas veseli, da se kandidat dobro zaveda, da v boju pred
               diskriminacijo ne sme biti prioritet. kot je poudaril sam, zagovornik mora biti odprt
               do popolnoma vseh okoliščin, zaradi katerih lahko pride do diskriminacije.</p>
               <p>Opozicijska SDS je že na pristojni komisiji izrazila močno nasprotovanje kandidatu.
               Slišati je bilo naslednje: kandidat za zagovornika načela enakosti je levičarski
               funkcionar in LGBT aktivist. Bo zaradi tega lahko sledil načelom enakosti? Res je,
               Lobnik je že kot študent ustanovil skupino za istospolno usmerjene mlade Legebitra,
               zavzemal se je tudi za sprejem družinskega zakonika, kateremu je del poslancev Desus
               celo nasprotoval. A kljub temu v poslanski skupini soglasno podpiramo Miha Lobnika za
               zagovornika enakosti, saj smo prepričani, da mu bodo ravno predhodne delovne izkušnje
               na področju načela enakosti ter človekovih pravic in svoboščin pripomogle k
               uresničevanju zastavljenih ciljev. Konec koncev se je njegovo 15-letno zavzemanje za
               pravice istospolnih le udejanjilo. Storjen je bil zgodovinski korak naprej in
               verjamemo, da bo enako korakal tudi pri odpravi vseh vrst diskriminacije. In ne
               nazadnje, prepričani smo da v primeru kakšnega drugega kandidata, ki bi bil v
               preteklosti zagovornik pravic drugih manjšin, ne bi prišlo do takšnega nasprotovanja.
               Enostavno zato, ker si nihče ne bi upal temu nasprotovati javno in tako angažirano,
               kot se to dogaja ob kandidaturi Mihe Lobnika.</p>
               <p>Prepričani smo, da bo zagovornik sledil načelu, da se vsi ljudje rodijo enaki in
               svobodni ter imajo enako dostojanstvo in enake pravice. V Poslanski skupini Desus
               bomo predlog podprli, Mihi Lobniku pa želimo veliko uspehov pri postavitvi organa na
               noge, sestavi strokovne ekipe in seveda boju proti različnim oblikam diskriminacije.
               Najlepša hvala.</p>
            </sp>
            <sp xml:id="SDZ7-Redna-23-2016-10-25.sp136">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-23-2016-10-25.sp137">

               <speaker>IVA DIMIC (PS NSi):</speaker>

               <p>Spoštovani predsednik, generalna sekretarka, kolegice in kolegi!</p>
               <p>V Novi Sloveniji smo že ob obravnavi predloga Zakona o varstvu pred diskriminacijo
               nasprotovali načinu uvajanja nove institucije zagovornika enakih možnosti. Že takrat
               smo opozorili, da bo nov urad pomenil nov strošek za državni proračun. Ocena
               potrebnih sredstev za delovanje urada znaša okoli 200 tisoč evrov in ta denar
               predstavlja veliko potencialnih državnih štipendij, ki jih študentje niso in ne bodo
               dobili.</p>
               <p>Krščanski demokrati menimo, da bi morala biti na mestu zagovornika načela enakosti
               oseba, ki se je skozi svoje preteklo javno delovanje dokazala kot občutljiva in
               razumevajoča do vseh družbenih skupin in njihovih pravic. Nikakor pa ni primerno, da
               se na to mesto imenuje aktivista le ene družbene skupine. Kako bo na primer v
               polnosti in iskreno zagovarjal pravice družbenih skupin, ki jim je v dosedanjem delu
               nasprotoval?</p>
               <p>V Novi Sloveniji moramo ponovno opozoriti na to, da je Parlamentarna skupščina Sveta
               Evrope v začetku leta 2015 sprejela resolucijo o diskriminaciji kristjanov v Evropi,
               kjer posebej naglaša težavo, da so kristjani diskriminirani na delovnem mestu in v
               javnosti zaradi svojih prepričanj. Predstavniki slovenskega Državnega zbora v
               Parlamentarni skupščini Sveta Evrope takrat o tej resoluciji niso niti glasovali. Ob
               vsem dogajanju v naši državi obstaja bojazen, da bo zagovornik sedanji levi vladi
               pomagal utišati in disciplinirati tiste, ki se z njeno ideologijo ne strinjamo, in to
               smo predvsem kristjani. Ta novi organ ima po našem mnenju določen namen, podoben kot
               KPK, in sicer disciplinirati drugače misleče državljane. Tudi finančno, z neverjetno
               visokimi zagroženimi kaznimi.</p>
               <p>Nova Slovenija je ob sprejemanju zakona predlagala nekaj amandmajev, s katerimi bi
               normalizirali zakon, predvsem pa omogočili svobodo govora in vesti. Verjeli smo, da
               ima koalicija dober namen v dialogu urediti področje tako, da bi resnično varovali
               šibkejše. Na žalost pa gre v resnici za ideološki napad na drugače misleče
               državljane.</p>
               <p>Vsekakor bomo budno spremljali njegovo delo in delo njegovega urada in bomo javno
               opozarjali pri morebitne napake pri njihovem delu, ampak poslanci Nove Slovenije ne
               moremo dati glasu "za".</p>
            </sp>
            <sp xml:id="SDZ7-Redna-23-2016-10-25.sp138">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Jani
               Möderndorfer.</p>
            </sp>
            <sp xml:id="SDZ7-Redna-23-2016-10-25.sp139">

               <speaker>JANI (JANKO) MÖDERNDORFER (PS SMC):</speaker>

               <p>Dober dan.</p>
               <p>Z današnjim dnem v resnici uresničujemo samo to, kar se je državni zbor v preteklosti
               že odločil, to pa je, da je z zakonom določil organ, s katerim bomo nadzorovali,
               kakšno je pri nas načelo enakosti. In to bomo obravnavali predvsem z organom, ki je
               neodvisen – to poudarjam za tiste, ki niso razumeli ali pa še ne razumejo, o čem so
               glasovali, ko smo obravnavali zakon –, in na ta način seveda vpeljali tisto, s čimer
               smo zamujali že kar nekaj let. Veseli nas v Stranki modernega centra predvsem to, da
               je postopek potekal tako, kot mora potekati, po zakonu. Kajti če osvežimo spomin iz
               preteklosti, postopek za imenovanje predhodnika zagovornika, ko smo ga imeli v letu
               2008, je tekel zelo diskriminacijsko, kar so ugotovili tudi organi v samem postopku.
               Takrat je bil razpis podan in kandidirala sta dva – to sta bila Domen Zupan in
               Boštjan Vernik Šetinc – in kasneje se je ugotovilo s strani inšpekcije za delo, da je
               v postopku izbire kandidata šlo za, pozor, diskriminacijo pri javnem razpisu na
               podlagi prepričanja. Ironično je, da se je to zgodilo prav pri funkciji, ki naj bi to
               v resnici preprečevala oziroma nadzirala, da se to naj ne bi zgodilo. Zato smo bili
               še toliko bolj pozorni pri samem postopku, ki ga imamo danes pred nami in ga tudi
               zaključujemo. Še posebej, če vidimo, kdo pravzaprav danes najbolj nasprotuje temu
               organu, da bi ga imeli. Namreč, dokazano je bilo, da sta bila oba – Domen Zupan in
               takratna direktorica urada gospa Radlova članica SDS. No, mi imamo pred seboj novo
               prihodnost. In tisto, kar je, da še danes nekateri ne ločijo, kaj je Varuh človekovih
               pravic in kaj je zagovornik načela enakosti … In predvsem tukaj se razlikujeta v eni
               zadevi, ki ji rečemo, da če je Varuh človekovih pravic, nima pooblastil do zasebnega
               sektorja, zato ne more posredovati v primerih, ko pravice krši na primer zasebno
               podjetje; v tovrstnih primerih lahko samo izvaja pritisk. Za razliko od tega
               zagovornik lahko celo uvede inšpekcijski nadzor. In to je tista novost, da pravzaprav
               so pokriti vsi segmenti družbe, s katerimi bo zagovornik lahko opravljal svoje delo.
               Ali bo opravljal dobro svoje delo – in namesto da že danes podajamo neke določene
               ocene –, pa bomo imeli priložnost videti že ob prvem poročilu, ki bo v mesecu aprilu
               in potem kasneje vsako leto ali po potrebi tudi prej, in takrat bo tudi naše delo, da
               povemo svojo besedo. Do takrat pa seveda podpiramo kandidata in vse čestitke.</p>
            </sp>
            <sp xml:id="SDZ7-Redna-23-2016-10-25.sp140">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Eva Irgl.
            </p>
            </sp>
            <sp xml:id="SDZ7-Redna-23-2016-10-25.sp141">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>V Slovenski demokratski stranki smo že ob obravnavi Zakona o varstvu pred
               diskriminacijo, ki ga je Državni zbor sprejel maja letos, opozarjali, da je uvedba
               zagovornika načela enakosti kot samostojnega organa nepotrebna, zlasti ker gre za
               vsebinsko podvajanje z delom, ki ga v svojih nalogah opravlja tudi že Varuh
               človekovih pravic. V Slovenski demokratski stranki menimo, da je takšna oblika, kot
               smo jo imeli do sedaj, povsem primerna. Do sedaj je namreč zagovornik načela enakosti
               deloval pod okriljem Ministrstva za delo, družino, socialne zadeve in enake možnosti
               in glede na to, da sem kot predsednica Komisije za peticije ter za človekove pravice
               in enake možnosti imela vsaj delni vpogled v delo dosedanjega zagovornika načela
               enakosti, gospoda Boštjana Vernika Šetinca, ki je večkrat sodeloval tudi na naši
               Komisiji za človekove pravice, lahko rečem, da je delo opravljal korektno in navadno
               v razpravah, to pa moram povedati, opozarjal na različne primere in oblike
               diskriminacije. Gospod Vernik Šetinc je bil tudi med vsemi temi desetimi kandidati,
               ki so se prijavili za razpis za novega zagovornika načela enakosti pod okriljem nove
               ureditve, se pravi, pod okriljem delovanja kot samostojnega organa, vendar pa se je
               predsednik države gospod Borut Pahor kljub temu, da je gospod Šetinc korektno
               opravljal to nalogo in kljub temu, da se je na ta razpis prijavilo deset kandidatov,
               odločil za politično profiliranega kandidata, ki bo po našem mnenju tudi zaradi tega
               dejstva težko opravljal svoje delo nepristransko in v skrbi za vse diskriminirane.
               Upravičeno lahko pričakujemo selektiven pristop pri obravnavi domnevne diskriminacije
               in to vidimo v Slovenski demokratski stranki kot problem.</p>
               <p>Ob obravnavi takrat Zakona o varstvu pred diskriminacijo smo tudi predlagali, da če
               se že gre v novo obliko delovanja zagovornika načela enakosti, potem bi bilo
               primerneje ali pa najprimernejša oblika, da deluje v okviru Varuha človekovih pravic.
               Zakaj? Zato, ker ima Varuh človekovih pravic že vso primerno infrastrukturo, ima
               oblikovano ekipo, se pravi štiri namestnike, ki pokrivajo tudi področje
               diskriminacije. In to bi bilo tudi, spoštovana koalicija, najbolj racionalno v
               finančnem smislu in vsebinsko povsem primerno.</p>
               <p>Če pa že imamo takšno obliko zagovornika načela enakosti, potem pa mora biti na
               takšni funkciji oseba, ki ne posveča svojega dela samo določeni skupini ljudi, ki naj
               bi bila diskriminirana, ampak mora imeti enaka merila za vse. Diskriminacija namreč
               ne obstaja samo pri istospolnih. Zagovornih načela enakosti mora skrbeti, da se
               spoštuje pravica do enakega obravnavanja in da dejansko, res dejansko takrat, ko
               pride do neke diskriminacije, varuje in opozarja na diskriminacijo.</p>
               <p>Kdo pa je kandidat gospod Miha Lobnik, ki ga je predsednik države izbral za novega
               zagovornika načela enakosti oziroma ga predlagal Državnemu zboru? Gre za aktivista na
               področju istospolne politike. Najbolj se je angažiral pri podpori družinskemu
               zakoniku, ki je kasneje padel na referendumu. In nenazadnje, že prej sem povedala,
               bil je tudi kandidat za poslanca na listi Zavezništva Alenke Bratušek, se pravi, je
               bil zagotovo oziroma je politično profilirana oseba in kot taka bo težko
               nepristranska.</p>
               <p>V Slovenski demokratski stranki menimo, da bi predsednik države moral izbrati
               politično neprofiliranega kandidata in takšnega, pri katerem ni sence dvoma, da bo
               svoje delo opravljal nepristransko in da bo opozarjal na vse oblike diskriminacije,
               in ne samo za varovanje neke ozke skupine ljudi, ki naj bi bila diskriminirana.</p>
               <p>V Slovenski demokratski stranki zaradi teh argumentov, ki sem jih sedaj povedala,
               tega predloga ne moremo podpreti. Hvala.</p>
            </sp>
            <sp xml:id="SDZ7-Redna-23-2016-10-25.sp142">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Prijavljenih k razpravi
               ni.</p>
               <p>Prehajamo na odločanje o predlogu sklepa o imenovanju zagovornika načela enakosti, s
               katerim se za zagovornika načela enakosti za dobo petih let imenuje gospod Miha
               Lobnik.</p>
               <p>Glasujemo. Navzočih je 72 poslank in poslancev, za jih je glasovalo 54, proti pa
               14.</p>
               <p><stage xml:id="SDZ7-Redna-23-2016-10-25.stage22">(Za je glasovalo 54.)</stage> <stage xml:id="SDZ7-Redna-23-2016-10-25.stage23">(Proti 14.)</stage></p>
               <p>Ugotavljam, da je sklep sprejet.</p>
               <p>Zagovorniku načela enakosti čestitam k imenovanju in mu želim uspešno delo. <title xml:id="SDZ7-Redna-23-2016-10-25.title14">Prehajamo na obravnavo Predloga sklepa o imenovanju člana Sveta za elektronske komunikacije Republike
                  Slovenije</title>. Predlog sklepa je v obravnavo zboru predložila Mandatno-volilna
               komisija. Prijavljenih k razpravi ni.</p>
               <p>Prehajamo na odločanje o predlogu sklepa o imenovanju člana Sveta za elektronske
               komunikacije Republike Slovenije.</p>
               <p>Glasujemo. Navzočih je 71 poslank in poslancev, za jih je glasovalo 53, nihče pa ni
               bil proti.</p>
               <p><stage xml:id="SDZ7-Redna-23-2016-10-25.stage24">(Za je glasovalo 53.)</stage> <stage xml:id="SDZ7-Redna-23-2016-10-25.stage25">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-23-2016-10-25.title15">Predloga sklepa o spremembi Sklepa o sestavi in imenovanju
                  predsednika, podpredsednika, članov in namestnikov članov Preiskovalne komisije za
                  ugotavljanje politične odgovornosti nosilcev javnih funkcij pri investiciji v blok
                  6 Termoelektrarne Šoštanj</title>. Predlog sklepa je v obravnavo zboru predložila
               Mandatno-volilna komisija. Prijavljenih k razpravi ni.</p>
               <p>Prehajamo na odločanje o Predlogu sklepa o spremembi Sklepa o sestavi in imenovanju
               predsednika, podpredsednika, članov in namestnikov članov navedene Preiskovalne
               komisije.</p>
               <p>Glasujemo. Navzočih je 72 poslank in poslancev, za jih je glasovalo 70, nihče pa ni
               bil proti.</p>
               <p><stage xml:id="SDZ7-Redna-23-2016-10-25.stage26">(Za je glasovalo 70.)</stage> <stage xml:id="SDZ7-Redna-23-2016-10-25.stage27">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-23-2016-10-25.title16">Obvestila Okrožnega sodišča v Celju, Kazensko-preiskovalni
                  oddelek, o začetku kazenskega postopka zoper poslanca Janeza Janšo</title>.
               Obvestilo je v obravnavo zboru posredovalo Okrožno sodišča v Celju,
               Kazensko-preiskovalni oddelek. Obvestilo je obravnavala Mandatno-volilna komisija kot
               matično delovno telo, ki je zboru pisno poročala.</p>
               <p>Prehajamo na odločanje. Mandatno-volilna komisija predlaga Državnemu zboru da sprejme
               naslednji sklep: Državni zbor na podlagi tretjega odstavka 83. člena Ustave Republike
               Slovenije in 22. člena Zakona o poslancih v zvezi z obvestilom Okrožnega sodišča v
               Celju, Kazensko-preiskovalni oddelek, številka IK 14840/2016 z dne 22. 9. 2016 o
               začetku kazenskega postopka zoper poslanca Janeza Ivana Janšo zaradi suma kaznivega
               dejanja razžalitve po drugem in prvem odstavku 185. člena Kazenskega zakonika, ne
               prizna imunitete poslancu Janezu Ivanu Janši. Na podlagi prvega odstavka 207. člena
               Poslovnika zbora Državni zbor o predlogu sklepa odloča brez razprave.</p>
               <p>Glasujemo. Navzočih je 72 poslank in poslancev. Za jih je glasovalo 71, eden pa je
               bil proti.</p>
               <p><stage xml:id="SDZ7-Redna-23-2016-10-25.stage28">(Za je glasovalo 71.)</stage> <stage xml:id="SDZ7-Redna-23-2016-10-25.stage29">(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-23-2016-10-25.title17">Obvestila Okrožnega sodišča v Celju, Kazensko-preiskovalni
                  oddelek, o začetku kazenskega postopka zoper poslanca Janeza Janšo</title>.
               Obvestilo je v obravnavo zboru posredovalo Okrožno sodišča v Celju,
               Kazensko-preiskovalni oddelek. Obvestilo je obravnavala Mandatno-volilna komisija kot
               matično delovno telo, ki je zboru pisno poročala.</p>
               <p>Prehajamo na odločanje. Mandatno-volilna komisija predlaga Državnemu zboru da sprejme
               naslednji sklep: Državni zbor na podlagi tretjega odstavka 83. člena Ustave Republike
               Slovenije in 22. člena Zakona o poslancih v zvezi z obvestilom Okrožnega sodišča v
               Celju, Kazensko preiskovalni oddelek, številka IK 14855/2016 z dne 22. 9. 2016 o
               začetku kazenskega postopka zoper poslanca Janeza Ivana Janšo zaradi suma storitve
               kaznivega dejanja razžalitve po drugem in prvem odstavku 185. člena Kazenskega
               zakonika, ne prizna imunitete poslancu Janezu Ivanu Janši. Na podlagi prvega odstavka
               207. člena Poslovnika zbora Državni zbor o predlogu sklepa odloča brez razprave.</p>
               <p>Glasujemo. Navzočih je 72 poslank in poslancev, za jih je glasovalo 71, nihče pa ni
               bil proti.</p>
               <p><stage xml:id="SDZ7-Redna-23-2016-10-25.stage30">(Za je glasovalo 71.)</stage> <stage xml:id="SDZ7-Redna-23-2016-10-25.stage31">(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda ter tudi 23. sejo Državnega zbora. <title xml:id="SDZ7-Redna-23-2016-10-25.title18">Seja
                  se je končala 25. oktobra 2016 ob 17.39.</title>
               </p>
            </sp>
         </div>
      </body>
   </text>
</TEI>