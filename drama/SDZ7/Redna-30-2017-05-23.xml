<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-30-2017-05-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|562F4CDD128B52DAC12581D40052F8C1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=562F4CDD128B52DAC12581D40052F8C1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-30-2017-05-23.DZ" n="30">
               <name>Redna</name>
               <date when="2017-05-23"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-30-2017-05-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 30. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. uri. </stage>


            <sp xml:id="SDZ7-Redna-30-2017-05-23.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 30. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Violeta Tomić, Erika Dekleva do 11. ure, Vesna Vervega do 13. ure, Vojka
               Šergan do 16. ure, mag. Tanja Cink do 15. ure, Anita Koleša od 15. ure dalje, Urška
               Ban do 12. ure, Suzana Lep Šimenko, Nada Brinovšek od 19. ure dalje, Jelka Godec od
               19. ure dalje, Iva Dimic od 14. ure dalje, Ljudmila Novak do 12. ure in od 18. ure
               dalje, Marijan Pojbič, Matjaž Nemec od 18. ure dalje, dr László Göncz od 13. ure
               dalje, mag. Aleksander Kavčič, Matjaž Hanžek do 13. ure, Franc Breznik, Miha Kordiš
               od 16.30 do 20.30, Jernej Vrtovec od 17. ure in Zvonko Lah od 10. do 20. ure. Vse
               prisotne kljub vsemu prisrčno pozdravljam! Je pa prav, da se na ta način zavarujete.</p>
               <p>Prehajamo na <title>43. TOČKO DNEVNEGA REDA – PREDLOG PRIPOROČILA VLADI REPUBLIKE
                  SLOVENIJE V ZVEZI S SKLADNIM REGIONALNIM RAZVOJEM IN USTVARJANJEM POGOJEV ZA NOVA
                  DELOVNA MESTA NA PODEŽELJU.</title>
               </p>
               <p>Predlog priporočila je v obravnavo Državnemu zboru predložil poslanec, gospod Andrej
               Čuš. Predlog priporočila je 11. 5. 2017 obravnaval Odbor za gospodarstvo kot matično
               delovno telo. Ker po končani razpravi odbor ni sprejel točk predloga priporočila, je
               predsednica odbora ugotovila, da je obravnava predloga priporočila na seji delovnega
               telesa končana.</p>
               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospod Ivan Škodnik.
           </p>
            </sp>
            <sp xml:id="SDZ7-Redna-30-2017-05-23.sp2">

               <speaker>IVAN ŠKODNIK (PS SMC):</speaker>

               <p>Spoštovani predsednik, kolegice in kolegi poslanci, dober dan!</p>
               <p>Stališče Poslanske skupine Stranke modernega centra do Predloga priporočila Vladi
               Republike Slovenije v zvezi s skladnim regionalnim razvojem in ustvarjanjem pogojev
               za nova delovna mesta na podeželju,  EPA 1856-VII .</p>
               <p>Poslanec Andrej Čuš je 21. 3. 2017 vložil v zakonodajno proceduro predlog
               priporočila Vladi Republike Slovenije. Dne 10. 5. 2017 pa smo v Državni zbor prejeli
               predlog za umik predloga. V predlogu za umik je bilo navedeno, da ima poslanec
               neodložljive obveznosti na lokalnem nivoju. Na redni seji Odbora za gospodarstvo smo
               predlog priporočila kljub temu obravnavali. Ministrstvo za gospodarstvo nas je s
               svojo argumentacijo prepričalo. Predloga priporočila nismo podprli oziroma smo
               sledili mnenju Vlade Republike Slovenije in tako bomo storili tudi danes.</p>
               <p>Poslanec meni, da v več kot 30 letih nismo uspeli narediti zadostnega koraka k
               zmanjševanju regionalnih razlik. Meni, da je državni centralizem potrebno nadomestiti
               z decentralizacijo in prenosom odgovornosti za razvoj na lokalni nivo. Pokrajinski
               nivo mora prevzeti odgovornost za pripravo in vodenje razvojnih programov, država pa
               mora postaviti ustrezen nadzor. Predlagatelj še meni, da je velik potencial za
               ohranitev in ustvarjanje novih delovnih mest v Sloveniji predvsem na podeželju,
               predvsem na področju kmetijstva in da Vlada ne izvaja Zakona o skladnem regionalnem
               razvoju, kar posledično prinaša zamiranje podeželja in bega v mesta.</p>
               <p>Iz odgovora Vlade Republike Slovenije poslanega v državni zbor je razvidno, da je ta
               29. septembra 2016 sprejela Strategijo razvoja lokalne samouprave v Republiki
               Sloveniji do leta 2020. Temeljni cilj strategije je krepitev lokalne samouprave in
               posledično dvig kakovosti življenja na lokalni ravni. Regionalna politika se v
               Sloveniji izvaja predvsem na področju Zakona o spodbujanju skladnega regionalnega
               razvoja. Prizadevanja za zmanjšanje razvojnih razlik med regijami so v tem
               programskem obdobju vezana na zmanjševanje razvojnih razlik in vzhodno in zahodno
               kohezijsko regijo. Za razliko od prejšnjega obdobja je večji poudarek na spodbujanju
               podjetništva in na maksimiranju izkoristka že obstoječih infrastrukturnih projektov.
               Koliko razvojnih projektov bo sofinanciranih v okviru sredstev za vzhodno kohezijsko
               regijo, bo odvisno predvsem od dveh faktorjev – kvalitete projektov, ki bodo
               kandidirali na javnih razpisih, in od možnosti uskladitev s strani v regiji
               predlaganih projektov. Podpirale se bodo zlasti tiste vrste dejavnosti, ki bodo
               ustvarile pogoje za vzpostavitev delovnih mest oziroma dodatni vir dohodka na
               podeželju v povezavi z dodajanjem vrednosti lesu. Treba bo vzpostaviti čim daljšo
               gozdno verigo – o tem že dolgo govorimo, pa se bolj počasi stvari premikajo –,
               lokalno samooskrbo, zelenim turizmom, naravno in kulturno dediščino ter
               tradicionalnimi znanji, socialnim podjetništvom, socialnovarstvenimi storitvami,
               ravnanjem z organskimi odpadki in obnovljivimi viri energije. Hvala.</p>
            </sp>
            <sp xml:id="SDZ7-Redna-30-2017-05-23.sp3">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-30-2017-05-23.sp4">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Spoštovane kolegice, spoštovani kolegi!</p>
               <p>Razen same vložitve predloga priporočila ni bilo izkazanega pravzaprav nobenega
               dodatnega napora ali iskrene namere predlagatelja, da bi prišlo do vsebinskega
               napredka na področju zmanjševanja regionalnih razlik in okrevanja podeželja.
               Ugotavljamo lahko, da gre zgolj za ugotovitev predlagatelja, da Vlada na tem področju
               ne dela dovolj dobro, kar pa seveda ni podkrepljeno z nobenim konkretnim argumentom.
               Naše mnenje je, da si Vlada v okviru omejenih proračunskih možnostih prizadeva in
               dosledno izvaja Zakon o spodbujanju skladnega regionalnega razvoja, da je sprejela
               strategijo razvoja lokalne samouprave v Sloveniji in da izvaja aktivno kmetijsko
               politiko in politiko razvoja podeželja. Pri kreiranju in izvajanju politik bo tudi v
               bodoče – prepričani smo, da bo temu tako – v skladu s proračunskimi sredstvi, ki bodo
               na voljo, upoštevala načela skladnega regionalnega razvoja in s tem ustvarjala pogoje
               za delovna mesta tudi ali pa predvsem na podeželju. Torej, pravne podlage so. To je
               strategija razvoja lokalne samouprave v državi do leta 2020, Zakon o spodbujanju
               skladnega regionalnega razvoja, prav tako pa tudi Program razvoja podeželja Republike
               Slovenije za obdobje 2014 do 2020. Skratka, tudi brez teh priporočil, ki jih je
               navedel v gradivu kolega Čuš imamo pravne podlage, imamo zakone, imamo strategije,
               imamo dokumente, ki govorijo v prid temu, da je mogoče narediti premik, preskok na
               tem področju, le dosledno je potrebno to zakonodajo izvajati.</p>
               <p>Mimogrede pa še to, v našo koalicijsko pogodbo, ki nam je nekako vodilo skozi delo v
               teh štirih letih, smo zapisali, da dolgoročno želimo okrepiti konkurenčnost
               kmetijstva in posledično zmanjšati njegovo ranljivost ter zmanjšati odvisnost od
               subvencij pri proizvodnji zdrave in cenovno dostopne hrane. Jasno se zavzemamo za
               sodobno kmetijstvo, ki bo zagotovilo največjo možno stopnjo prehranske samooskrbe.
               Cilj je dvig stopnje samooskrbe za proizvode, kjer ugotavljamo najnižje stopnje
               samooskrbe in kjer za povečanje obstajajo proizvodi in tržni potenciali. Zaradi
               podnebnih sprememb in nestabilnosti na mednarodnih trgih s kmetijskimi proizvodi je
               treba kmetijska gospodarstva spodbuditi, da bodo na domači trg prispevala kar
               največjo količino pridelkov, s katerimi bo zagotovljena višja, čim bližje 100 % –
               samooskrba. Prav tako pa želimo, da se dosledno izvaja generacijski prenos kmetij,
               krepitev znanja, prenos inovacij in dobrih praks. Vzpostaviti bi želeli
               institucionalne razmere in spodbude, ki bi mlade spodbujale k prevzemu kmetij od
               starejših generacij. Hvala lepa.</p>
            </sp>
            <sp xml:id="SDZ7-Redna-30-2017-05-23.sp5">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospod
               Zvonko Lah.</p>
            </sp>
            <sp xml:id="SDZ7-Redna-30-2017-05-23.sp6">

               <speaker>ZVONKO LAH (PS NSi):</speaker>

               <p>Spoštovani predsednik, kolegice in kolegi!</p>
               <p>V Poslanski skupini Nove Slovenije bomo ta priporočila podprli, saj smo mnenja, da
               ima zadnja leta država zelo mačehovski odnos do regionalnega razvoja. Pred leti,
               okoli 2010, so bila polna usta takratne vlade in politike o skladnem regionalnem
               razvoju, sprejemali so se posebni zakoni, zdaj pa tega ni več. Nimamo drugega nivoja
               lokalne samouprave, kot pravi Vlada, ni politične volje, da bi to ustanovili, pa bi
               tudi zaradi črpanja evropskih sredstev in zaradi same organizacije in izvedbe
               infrastrukturnih projektov to zelo potrebovali na lokalnem nivoju. Zapostavljene so
               občine, država ne zagotavlja zadosti denarja, da bi občine, ki imajo veliko boljši
               vpogled na to, lahko pomagale k skladnejšemu regionalnemu razvoju. Imamo slabo
               samooskrbo s hrano, nič se ne izboljšuje, tudi tu bi morala država kaj več narediti
               za podeželje. Nimamo zgrajene komunalne infrastrukture. Lahko nas je sram, da smo v
               Evropski uniji, pa po toliko letih 280 tisoč Slovencev nima zdrave pitne vode, da ne
               govorim o odvajanju in čiščenju odpadnih voda, kakšna je situacija. Sprejemamo neke
               predpise, ampak ti predpisi se ne izvajajo, ne organizira se izvedbe teh projektov,
               zato je treba nekaj narediti.</p>
               <p>V Poslanski skupini Nove Slovenije podpiramo kakršnakoli priporočila v smeri, da se
               na tem področju kaj več naredi. Upam, da bo z novo zakonodajo, tako gradbeno kot
               prostorsko, narejen nek napredek, čeprav slabo kaže, da se bo v doglednem času kaj
               pospešilo in kaj spremenilo, ker je nujno. Zato bomo to priporočilo podprli.</p>
            </sp>
            <sp xml:id="SDZ7-Redna-30-2017-05-23.sp7">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>V skladu z razlago Komisije za poslovnik z dne 9. decembra 2009 Državni zbor
               ugotavlja, da je postopek obravnave predloga priporočila končan.</p>
               <p>Zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA – PRVA OBRAVNAVA PREDLOGA ZAKONA O
                  CELOSTNI ZGODNJI OBRAVNAVI PREDŠOLSKIH OTROK S POSEBNIMI POTREBAMI.</title>
               </p>
               <p>Predlog zakona je v obravnavo Državnemu zboru predložila skupina 68 poslank in
               poslancev s prvopodpisano dr. Jasno Murgel. V zvezi s tem predlogom zakona je skupina
               61 poslank in poslancev s prvopodpisano dr. Jasno Murgel zahtevalo, da Državni zbor
               opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici predlagateljev
               dr. Jasni Murgel.</p>
            </sp>
            <sp xml:id="SDZ7-Redna-30-2017-05-23.sp8">

               <speaker>DR. JASNA MURGEL (PS SMC):</speaker>

               <p>Hvala lepa za besedo, gospod predsednik.</p>
               <p>Danes je za mene zares lep dan. Govorila bom iz srca, sicer imam papir napisan,
               ampak rada bi povedala, da ko sem kandidirala za poslanko, se mi je nekako dozdevalo,
               da je to poslanstvo biti poslanec, ampak ko je prišlo do tega zakona, do njegove
               priprave, sem pa ugotovila, da je to dejansko tako. Lahko imaš svoje poslanstvo, da
               lahko v parlamentu dosežeš nekaj, da se izboljša situacija za ljudi. Vesela sem, da
               bo ta zakon zagledal luč sveta, ker ga zelo potrebujemo.</p>
               <p>Gospe in gospodje, v Republiki Sloveniji je 400 tisoč otrok, od tega je približno 15
               % otrok, ki imajo rizične dejavnike v razvoju. Ko smo se pogovarjali o tem zakonu v
               široki razpravi na okroglih mizah, ki smo jih organizirali, smo s strokovnjaki
               ugotovili, da je ta odstotek še bistveno višji, da je nekje okoli 25 % takih otrok,
               ker je medicina napredovala, ker so tudi starši tudi večkrat starejši, ker je
               marsikateri dejavnik in se tudi ti otroci odkrivajo veliko bolj; torej, ti otroci
               imajo starše, imajo sorojence. Nekako, če ugotavljamo, da je teh otrok, ki imajo
               rizične dejavnike v razvoju, nekje 40 do 60 tisoč in to številko potem pomnožimo s
               številom družinskih članov, dobimo nekje desetino prebivalstva Republike Slovenije,
               ki jo ta zakon zadeva, ker ta otrok ni sam, imam svojo družino, ki je njegova osnovna
               podporna enota.</p>
               <p>Mislim, da je zelo pomembno, da se s to problematiko ukvarjamo. Če berete časopise,
               če pogledate na socialna omrežja, vidite dostikrat starše, ki dobesedno nekateri
               izmed njih kričijo v klicu za pomoč, ker se večkrat počutijo sami v tem svojem
               položaju, ko imajo takšnega otroka. Marsikdaj je to kričanje upravičeno, mogoče kdaj
               tudi ne, ampak skupno je, da je to velikokrat to res, da se dejansko otrok, družina
               večkrat poučiti sama, ker nima ustrezne podpore, ustrezne pomoči. Zato sem tudi sama
               pred 10 leti ali pa več poskušala pomagati, kolikor vem in znam iz svoje stroke kot
               pravnica, in sem napisala Vodnik po pravicah otrok s posebnimi potrebami. Zato tudi
               ta zakon, da pomagamo tem družinam in tem otrokom. Namen zakona je zagotoviti varstvo
               otroka, multidisciplinarno obravnava otroka in tudi celotne družine. Nadalje je namen
               zakona povezati obstoječe storitve, ki jih imamo. Seveda ni tako, da nimamo ničesar,
               imamo posamezne storitve zgodnje obravnave, ampak te storitve zgodnje obravnave in
               nekatere druge storitve je potrebno povezati v enoten sistem. In sicer imamo določene
               storitve na področju zdravstva, potem so določene pravice na področju socialnega
               varstva in vzgoje in izobraževanja. To zadevo je potrebno povezati v celoto in
               zagotoviti družini podporo in informacije.</p>
               <p>Cilj zakona je tudi razširiti obstoječe zmogljivosti za zagotavljanje storitev
               zgodnje obravnave otrokom in družinam. Torej, razširiti razvojne ambulante, v katerih
               se ti otroci obravnavajo, in tudi zagotoviti financiranje s strani države za razvojne
               oddelke vrtcev.</p>
               <p>Gospe in gospodje, zakon, ki je pred nami, je seveda kompromis, kajti tako je vedno,
               ko odločamo o nekem zakonu, ki je v parlamentu. Nismo mogli slediti vsem željam,
               kljub temu da je začetno besedilo bilo nekako tako zbir želja. Lahko smo zaradi
               različnih dejavnikov, o katerih bom potem govorila, zajeli samo predšolsko vzgojo.
               Nismo mogli dobiti instituta za zgodnjo obravnavo, ki sem si ga srčno želela, in tako
               dalje. Tisto, kar je bistveno, je to, da smo zasledovali namen, da se zagotovi
               varstvo splošni skupini otrok in tudi, da se bodo vsi otroci presejali skozi ta
               sistem in da bo zagotovljena sistemska rešitev za otroke.</p>
               <p>Zakon je po mojem mnenju potreben, potreben je za otroke in zato hvala vsem, ki ste
               prispevali podpise za zakon in ki ga boste v nadaljevanju podprli. Hvala lepa.</p>
            </sp>
            <sp xml:id="SDZ7-Redna-30-2017-05-23.sp9">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospa Jelka
               Godec.</p>
            </sp>
            <sp xml:id="SDZ7-Redna-30-2017-05-23.sp10">

               <speaker>JELKA GODEC (PS SDS):</speaker>

               <p>Hvala za besedo.</p>
               <p>Moram reči, da sem tudi sama zadovoljna, da je prišlo do tega zakona, vendar pa me
               žalosti ena zadeva – namreč, predstavnikov Vlade ni tukaj, da bi povedali svoje
               mnenje. In, gospa dr. Jasna Murgel, jaz obžalujem to zadevo, ker bi bilo dobro, da bi
               slišali tudi mnenje Vlade, glede na to, da je zakon bil pripravljen v Državnem zboru
               in ga je pripravila poslanka. Torej, če že ne mnenje, vsaj prisotnost Vlade bi bila
               tu zelo zaželena, potrebna, in mislim, da je to nek odraz sedanje vlade do poslancev
               in tudi do predlagatelja.</p>
               <p>Gospa dr. Jasna Murgel je rekla, da je zadovoljna, kar tudi osebno verjamem, glede
               na njeno situacijo, in je tudi pohvalno, da je vložila svoj trud. Moram pa reči, da
               tudi v poslanski skupini nismo sedeli križem rok glede tega področja in smo pred tem
               že dvakrat, v letu 2015 in 2016, predlagali oziroma tudi izvedli sejo s pomočjo
               Odbora za zdravstvo na temo celostne obravnave otrok. Menim, da je tudi to pripomoglo
               k temu, da so se zadeve pospešile tudi na tem področju.</p>
               <p>Kar se tiče našega stališča. V Sloveniji ureja zgodnjo obravnavo otrok z motnjami v
               razvoju le Zakon o zdravstvenem varstvu in zdravstvenem zavarovanju, ki pa ne določa
               podrobneje, kaj ta obravnava zajema, kako je organizirana in kako je dostopna. V
               praksi večinoma to pomoč izvajajo zdravstveni domovi. V Sloveniji za zdaj še nimamo
               jasne sistemske ureditve zgodnje obravnave otrok s posebnimi potrebami, imamo pa
               različne oblike zgodnje obravnave, ki pa niso konceptualno in funkcionalno
               povezane.</p>
               <p>V Poslanski skupini Slovenske demokratske stranke se strinjamo, da je zgodnja
               obravnava najpomembnejša v razvoju otroka, ki ima posebne potrebe, pa tudi seveda za
               ostale, in ga je takrat treba obravnavati še posebej skrbno in celostno. Zgodnja
               obravnava otrok lahko prepreči marsikatere težave v nadaljevanju, torej v šolskem
               obdobju in v kasnejših obdobjih življenja.</p>
               <p>Predloženi zakon ugotavlja pomanjkljivosti zgodnje obravnave otrok s posebnim
               potrebami v predšolski dobi. Kot hudo oviro navaja čakalne vrste za razvojne
               ambulante ter predlaga preoblikovanje le-teh v razvojne centre. Tako med cilji
               navaja, recimo, preoblikovanje razvojnih ambulant v centre za zgodnjo obravnavo v
               okviru mreže, ki bo javno dostopna in regionalno razporejena; zagotovitev celostne
               obravnave za otroke s posebnimi potrebami, za otroke z rizičnimi dejavniki in njihove
               družine od rojstva do vstopa v šolo – recimo, storitev zgodnje obravnave, oblikovanje
               multidisciplinarnih timov in določitev njihovih nalog –; povezovanje centrov za
               zgodnjo obravnavo s strokovnimi sodelavci v vrtcih, centrih za socialno delo in tako
               naprej. Mislim, da je enajst ciljev navedenih, da ne bom vseh naštevala.</p>
               <p>K tem ciljem lahko na splošno povemo le to, da so neusklajeni z obstoječim Zakonom o
               usmerjanju otrok s posebnimi potrebami, saj ta zakon že ureja obstoj centrov za
               usmerjanje otrok s posebnimi potrebami. Poleg tega zdaj veljavni zakon obravnava te
               otroke z vidika funkcioniranja vsakdanjega življenja, ki se dogaja v družini,
               pretežni del delovnika pa v vzgojno-izobraževalnih ustanovah, vrtcih ali šolah. Zakon
               v osnovi obravnava človeka kot subjekt, dejavno in učeče se bitje in iz te funkcije
               išče najboljše terapevtske rešitve za otroka. Predlagani zakon pa obravnava otroka z
               vidika zdravnika, terapevta, torej objekta zdravljenja. Po našem mnenju je nesmiselno
               imeti dva zakona in dva povsem različna pristopa za enega človeka. Zagovarjamo
               zgodnjo obravnavo, ki človeku pomaga v njegovi dejavni funkcionalnosti, v dejavnem
               življenju in učenju, kjer je terapija zgolj del te obravnave in pomoči, drugi del pa
               je učenje, kako živeti in se učiti. Menimo, da bi nekatere dobre rešitve bilo
               smiselno integrirati v že veljavni zakon o otrocih s posebnimi potrebami. Recimo,
               predlagani zakon uvaja nove centre, kar je za nas podvajanje, saj centri v skladu z
               ZUPP že obstajajo. Kot primer naj navedem, recimo, Center Cirius Kamnik pa v Vipavi,
               ki vključujeta obravnave in šolanje. Prav tako bi bilo prav, da se vključi tudi
               predšolske otroke. Timi v teh zavodih vključujejo tako vzgojitelje, učitelje,
               pediatre, zdravnike, specialiste. Kar je res potrebno, je razširitev seveda njihovih
               izpostav, kar bi omogočilo razumno krajevno dostopnost za vse otroke, zlasti pa
               seveda za predšolske. Tako bi bile lahko naloge tovrstnih centrov razširjenje, recimo
               zagotovitev celostne obravnave otrok s posebnimi potrebami za otroke z rizičnimi
               dejavniki in njihove družine od rojstva do zaključka šolanja ter storitvijo
               poklicnega usmerjanja, opredelitev storitev obravnave od zgodnje obravnave do
               usmerjanja v vrtcu, v šoli in poklicnega usmerjanja, povezava pediatra in usmeritve
               za zgodnjo obravnavo spremljanje in pomoč družini in tako naprej.</p>
               <p>V Poslanski skupini Slovenske demokratske stranke menimo, da je potrebno izkoristiti
               obstoječe vire in kapacitete ter znanja, saj bi s pravilno razporeditvijo dosegli
               cilj pomagati otrokom in odraslim osebam s posebnimi potrebami in hkrati pa ne bi
               zvišali stroškov storitev.</p>
               <p>Zakon bomo v Poslanski skupini Slovenske demokratske stranke podprli, čeprav menimo,
               da bi bilo bolj smiselno popraviti in izboljšati že obstoječi Zakon o usmerjanju
               otrok s posebnimi potrebami.</p>
            </sp>
            <sp xml:id="SDZ7-Redna-30-2017-05-23.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Peter Vilfan.</p>
            </sp>
            <sp xml:id="SDZ7-Redna-30-2017-05-23.sp12">

               <speaker>PETER VILFAN (PS DeSUS):</speaker>

               <p>Spoštovani predsednik! Kolegice in kolegi!</p>
               <p>Preden predstavim stališče Poslanske skupine Desus, se bom pridružil kolegici Jelki
               Godec in izražam ogorčenje nad tem, da danes tukaj ni niti enega predstavnika treh
               ministrstev, ki jih ta zakon zajema. To je izraz neverjetnega nespoštovanja tako
               prvopodpisane Jelke Godec kot 67 sopodpisnikov tega predloga zakona in celotnega
               Državnega zbora …</p>
            </sp>
            <sp xml:id="SDZ7-Redna-30-2017-05-23.sp13">

               <speaker>PREDSEDNIK DR. MILAN BRGLEZ:</speaker>

               <p>Dr. Murglova je prvopodpisana.</p>
            </sp>
            <sp xml:id="SDZ7-Redna-30-2017-05-23.sp14">

               <speaker>PETER VILFAN (PS DeSUS):</speaker>

               <p>Dr. Murglova, se opravičujem, sem malo jezen in razburjen zaradi tega, kar se je
               zgodilo. Mi smo namreč tisti, ki v tej državi zakone sprejemamo, na ministrstvih so
               pa tisti, ki jih morajo izvajati in vam zagotavljam, da tega bodo morali izvajati.</p>
               <p>V Sloveniji je skrb za otroke s posebnimi potrebami na institucionalni ravni
               organizirana v obliki mreže zdravstvenih institucij in institucij otroškega varstva.
               Tisti, ki niso nikoli imeli osebne izkušnje, si zato predstavljajo, da naj bi se v
               okviru te mreže v zadostni meri zagotovila skrb za to, da so otroci deležni dovolj
               zgodnje, kvalitetne, redne in pogoste obravnave, njihove družine pa ustrezne podpore.
               Realnost pa je precej drugačna. Družina z enim ali več otroki s posebnimi potrebami
               pogosto ostane sama, brez pravih informacij o duševni in materialni stiski, izolirana
               od družbe, s stigmo, ki jo njihovemu otroku predpiše družba. Starši sami nosijo
               strašansko breme skrbi, samoočitkov, preveva jih cel spekter čustev, iščejo odgovore
               na vprašanja, ki odgovorov pogosto nimajo. Ker starši pogosto naletijo na
               nerazumevanje v zdravstvenih in socialnovarstvenih ustanovah, poiščejo podporo v
               nevladnih organizacijah, ki jih je na področju skrbi za otroke s posebnimi potrebami
               kar nekaj, vendar pa tudi te nevladne organizacije niso vsemogočne, vsevedne in
               prepogosto omejene s finančnimi sredstvi, da bi lahko vedno učinkovito priskočile na
               pomoč.</p>
               <p>Dejstvo je, da je vsak otrok s posebnimi potrebami unikaten, ima svoje potrebe,
               svoje izzive in svoj ritem razvoja, zato se pogosto zgodi, da otrokom s podobnimi
               diagnozami ne moremo pomagati na enak način, kar stisko staršev in skrbnikov še
               poglobi. Vsi, ki smo se kdaj srečali s področjem obravnave otrok s posebnimi
               potrebami, eni preko osebne izkušnje, drugi poklicno ali zgolj zaradi empatije, smo
               večkrat opozarjali, da nujno potrebujemo dobro organizirano, multidisciplinarno, v
               družino usmerjeno zgodnjo obravnavo te skupine otrok. Razvojne ambulante,
               specializirane ambulante in razvojni oddelki vrtec sicer poskušajo pokriti program
               zgodnje obravnave, vendar so omejeni na občasne preglede in kontrole razvoja, kar pa
               po navadi ne zadošča. Nekdo je opisal delo z otroci s posebnimi potrebami kot maraton
               – napreduješ počasi, z majhnimi koraki, počitka ni, zato bolj občasni pregledi po
               navadi niso v pomoč.</p>
               <p>V Poslanski skupini Desus menimo, da je nujno, da se sprejme poseben zakon, ki bo
               jasno in konkretno definiran zgodnjo obravnavo otrok s posebnimi potrebami,
               zagotavljal pravico do zgodnje in kvalitetne multidisciplinarne obravnave, opredelil
               upravičence, obseg in storitve v skupnosti ter pristojne zavezoval k oblikovanju
               celovitega in trajnega sistema zgodnje obravnave. Iz teh razlogov smo tudi prispevali
               podpise pod predlog zakona. S sprejetjem zakona bomo po našem mnenju zagotovili
               sodobne, celostne in trajnostne oblike zgodnje obravnave za otroke s posebnimi
               potrebami in za njihove družine, s tem pa bomo vsaj delno odpravili zaostanek v
               primerjavi z drugimi državami članicami EU, kjer tako obliko programa poznajo in
               izvajajo že vrsto let. Zgodnja podpora je otrokom te skupine nujno potrebna zato, ker
               v zgodnjem obdobju otrokovega intenzivnega razvoja možganov, ki traja tja do šestega
               leta, zagotavlja pospešitev razvoja otroka z razvojnimi zaostanki in zmanjšuje
               možnost za razvoj njihovih trajnih posebnih potreb. Primerna zgodnja obravnava
               prinaša koristi tudi za kasnejše življenjsko obdobje, kajti zmanjšuje potrebo po
               posebnem izobraževanju, verjetnost institucionalizacije in zagotavlja razvoj
               sposobnosti za čim bolj samostojno in neodvisno življenje v družbi.</p>
               <p>Kar nas je ob pripravi predloga zakona neprijetno presenetilo, je bilo mnenje
               Ministrstva za zdravje, s katerim opozarja, da izraz »otrok s posebnimi potrebami« v
               obravnavi bolezenskih stanj sploh ne obstaja. Mogoče izraz ne obstaja, otroci pa
               obstajajo, ne glede na to, kako jih imenujemo. To se nam zdi od ministrstva, ki bi
               moralo igrati eno vodilnih vlog na področju zgodnje obravnave otrok, nesprejemljivo.
               Še več, Ministrstvo za zdravje celo meni, da ne rabimo nobene posebne zakonodaje za
               otroke s posebnimi potrebami. Ko človek prebere tako stališče, mu je jasno, zakaj
               mora avtistični otrok čakati več kot dve leti na zobozdravnika; pa ne samo
               avtistični, to velja za vse otroke s posebnimi potrebami. Verjetno si lahko
               predstavljate, kakšna škoda, v konkretnem primeru sicer samo na zobeh, se povzroči s
               tako dolgo čakalno dobo – v večini primerov nepopravljiva.</p>
               <p>V naši poslanski skupini za razliko od Ministrstva za zdravje menimo, da je poseben
               zakon potreben, in to ta, ki je pred nami. Z njim bomo omogočili celostno obravnavo v
               multidisciplinarnih timih, otroci in družine bodo dobili potrebno podporo, celo
               svojega zagovornika, če ga bo družina želela, ki se v predlogu zakona imenuje
               predstavnik družine, in bo imel osebno izkušnjo s področja zgodnje obravnave otrok.
           </p>
            </sp>
            <sp xml:id="SDZ7-Redna-30-2017-05-23.sp15">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo naprej, naj zelo jasno pojasnim, preden se bo začela razprava, se
               bo Vlada opredelila ali pa bomo čakali tako dolgo, dokler Vlada ne pride sem. <stage>/
               oglašanje iz dvorane/</stage> Ne, ne bomo nadaljevali razprave, dokler Vlada ne pride sem, na
               nek način jo je treba postaviti na to mesto. <stage>/ oglašanje iz dvorane/</stage> Postopkovno,
               gospa Jelka Godec.</p>
            </sp>
            <sp xml:id="SDZ7-Redna-30-2017-05-23.sp16">

               <speaker>JELKA GODEC (PS SDS):</speaker>

               <p>Predsednik, na tem mestu bi zahtevala prekinitev seje za 20 minut. Namreč, Poslovnik
               Državnega zbora v 235. členu govori o sodelovanju Vlade z Državnim zborom. Kot
               ugotavlja tudi koalicija, je nedopustno, da pri predstavitvi tega zakona, ki je tako
               pomemben za otroke s posebnimi potrebami, ki ga je pripravila kolegica Murgel, Vlada
               ni prisotna, da bi izrazila svoje mnenje pred stališči ostalih poslanskih skupin.</p>
               <p>Prosim za prekinitev seje za 20 minut, da se nam Vlada pridruži, če ne ministri, pa
               predstavniki ministrstva. Hvala.</p>
            </sp>
            <sp xml:id="SDZ7-Redna-30-2017-05-23.sp17">

               <speaker>PREDSEDNIK DR. MILAN BRGLEZ:</speaker>

               <p>Najprej moram povedati, da ne morem Vladi dati besede med poslanskimi stališči, ker
               smo že na tej točki, to je jasno, lahko ji dam po tistem, kot prvi v razpravi, in
               takrat se bo morala opredeliti iz klopi, ne kot običajno, ko so stališča. Dejstvo je
               … Okej, da slišim še drugi postopkovni predlog, preden se dokončno odločim.</p>
               <p>Gospod Peter Vilfan.</p>
            </sp>
            <sp xml:id="SDZ7-Redna-30-2017-05-23.sp18">

               <speaker>PETER VILFAN (PS DeSUS):</speaker>

               <p>Hvala za besedo.</p>
               <p>Moj postopkovni predlog bi bil podoben. Predlagam, če je nemogoče, da Vlada
               predstavi svoje stališče med predstavitvijo stališč poslanskih skupin, če do takrat
               ne bo predstavnikov ministrstva, da potem po predstavitvi stališč poslanskih skupin
               sejo prekinemo in jih počakamo.</p>
            </sp>
            <sp xml:id="SDZ7-Redna-30-2017-05-23.sp19">

               <speaker>PREDSEDNIK DR. MILAN BRGLEZ:</speaker>

               <p>Še en postopkovni predlog, gospod Jani Möderndorfer.</p>
            </sp>
            <sp xml:id="SDZ7-Redna-30-2017-05-23.sp20">

               <speaker>JANI (JANKO) MÖDERNDORFER (PS SMC):</speaker>

               <p>Spoštovani predsednik!</p>
               <p>Ali smo v poziciji ali smo v koaliciji, to ni pomembno. Dejstvo je, da si Državni
               zbor preprosto ne more dovoliti pri obravnavi zakonov, da so tiste klopi prazne. Za
               koga pa potem mi predstavljamo stališča? Za koga? Za nobenega? Se opravičujem, Vlada
               mora slišati, še posebej takrat ko gre za poslanski zakon. Pa veste, zakaj? Ker niso
               predlagatelji tega zakona in se morajo opredeliti in morajo slišati tudi predstavitve
               stališč poslanskih skupin. Edino učinkovito sredstvo je, da se prekine nemudoma in se
               enostavno da tudi jasno vedeti, kje Vlada mora sedeti. Hvala.</p>
            </sp>
            <sp xml:id="SDZ7-Redna-30-2017-05-23.sp21">

               <speaker>PREDSEDNIK DR. MILAN BRGLEZ:</speaker>

               <p>Mislim, da bom prekinil zaradi tega, da Vlada pride sem. Sicer mi sporočajo že
               stalno, da so na poti, ampak že dolgo mi sporočajo, da so na poti.</p>
               <p>Torej prekinjam sejo Državnega zbora. Nadaljujemo ob 9. uri in 50 minut.</p>
               <stage type="time">(Seja je bila prekinjena ob 9.36 in se je nadaljevala ob 9.50.)</stage>
            </sp>
            <sp xml:id="SDZ7-Redna-30-2017-05-23.sp22">

               <speaker>PREDSEDNIK DR. MILAN BRGLEZ:</speaker>

               <p>Spoštovane poslanke, spoštovani poslanci, gospe in gospodje! Nadaljujemo prekinjeno
               sejo zbora.</p>
               <p>Ker sem jo prekinil na tisti točki, ker pač ni bilo prisotnosti Vlade, bom vzel v
               zakup tudi to, da je včeraj pač Vlada v tej sestavi bila in je čakala, da bo prišel
               zakon na vrsto, danes je pa prišlo, žal, do nesporazuma. Upam, da bomo lahko sedaj
               nadaljevali v takšnem stilu, kot pravzaprav moramo pri takšnem poslanskem zakonu, kot
               je ta, ki tudi ne bi nastal brez sodelovanja Vlade, to pa vseeno moram odkrito
               priznati in to sem izvedel tudi od same predlagateljice.</p>
               <p>Vlada bo dobila besedo po vseh teh poslanskih stališčih na začetku same razprave in
               bo povedala svoje mnenje, tako da so vsi postopkovni pogoji in tudi vsebinski
               demokratične razprave izpolnjeni.</p>
               <p>Zato ima sedaj besedo Poslanska skupina Socialnih demokratov, zanjo gospa Marija
               Bačič.</p>
            </sp>
            <sp xml:id="SDZ7-Redna-30-2017-05-23.sp23">

               <speaker>MARIJA BAČIČ (PS SD):</speaker>

               <p>Spoštovani gospod predsednik, spoštovana gospa državna sekretarka, kolegice in
               kolegi, lepo pozdravljeni!</p>
               <p>Pred nami je Zakon o zgodnji obravnavi otrok s posebnimi potrebami, za katerega že
               nestrpno pričakujemo konec zakonodajnega postopka in začetke uporabe. Vsi tisti, ki
               smo kakorkoli povezani z otroki s posebnimi potrebami in smo se profesionalno
               ukvarjali z njimi ali preko nevladnih organizacij, se še posebej dobro zavedamo, kako
               nujno je potreben ta zakon. To področje namreč sistemsko ni urejeno, saj je zgodnja
               podpora novorojenčkom in malčkom razpršena po različnih institucijah. Starše se
               napotuje od specialista do specialista in to z daljšimi presledki, kar pomeni, da ne
               dobijo pravočasnih in predvsem ustreznih sistematičnih obravnav, ne dobijo pa niti
               napotkov za ravnanje s tovrstno pomočjo potrebnim otrokom. Pravočasno strokovna in
               kontinuirana celovita obravnava otroka omoči, da otrok bolje razvija svoje
               sposobnosti ter prepreči stopnjevanje težav. Razvite države imajo to področje urejeno
               že več desetletij, skrajni čas je, da k temu pristopimo tudi mi, saj je raziskava
               zgodnje obravnave otrok s posebnimi potrebami v članicah EU pokazala, da je Slovenija
               edina članica, ki tega programa zakonsko nima predpisanega. K temu nas zavezuje tudi
               26. člen Konvencije o pravicah invalidov, Habilitacija in rehabilitacija, ki namreč
               našo državo zavezuje, da invalidom zagotovi, da živijo, kolikor je mogoče, samostojno
               in zdravo življenje, da je rehabilitacija zagotovljena na najzgodnejši stopnji in
               temelji na multidisciplinarni presoji potreb in zmožnosti vsakega posameznika, da so
               storitve čim bližje bivališču uporabnika in njegove družine, da je osebje
               usposobljeno za kakovostno opravljanje storitev in da so dostopni ustrezni
               pripomočki.</p>
               <p>Pravica do zgodnje obravnave in večdisciplinarne stalne obravnave je sicer načelno
               zapisana v 12. členu Zakon o izenačevanju možnosti invalidov, vendar pa ta pravna
               norma pri nas še ni uresničena. Zato potrebujemo poseben zakon, ki bo jasno in
               konkretno definiral zgodnjo obravnavo, zagotavljal pravico do te obravnave, opredelil
               upravičence, obseg in storitve skupnosti ter odločevalce zavezal k oblikovanju
               celovitega in trajnega sistema zgodnje obravnave. Nevladne organizacije si že več kot
               20 let prizadevajo za dobro organizirano multidisciplinarno in v družino usmerjeno
               zgodnjo obravnavo te skupine otrok, vendar neuspešno, saj se vedno ustavi pri
               denarju. A ta zakon je nujno potreben. V Sloveniji živi približno 400 tisoč otrok v
               starosti od nič do 19 let in od tega ima skoraj 10 do 15 otrok posebne potrebe
               oziroma različne oblike motnje v razvoju.</p>
               <p>Končno je torej zakon pred nami. V naši poslanski skupini ga bomo seveda podprli,
               saj je nujno, da to zakonodajno sivo liso primerno naslovimo in skupaj naredimo korak
               naprej. Namen zakona je obstoječe pomoči v Sloveniji povezati v enoten sistem in jih
               dopolniti z vsebinsko najpomembnejšimi aktivnostmi znotraj obravnave najmanjših
               otrok, pri čemer se ne osredotočamo samo na otroka, pač pa na celo družino, v kateri
               otrok živi. Zelo pomembno je, da se nabor strokovnjakov v razvojni ambulanti širi in
               se k obravnavi pristopi multidisciplinarno. Seveda pa zakon v zgodnji obravnavi ne bo
               rešil vseh problemov in izzivov, s katerimi se spoprijemajo osebe s posebnimi
               potrebami in njihovi starši, daje pa vsekakor več od tega, kar imamo sedaj.</p>
               <p>Predvideno je, da bo v začetni fazi v pilotnem projektu zagotovljena mreža devetih
               centrov za zgodnjo obravnavo, v nadaljnji fazi pa bo zaradi boljše dostopnosti in
               regionalne razporejenosti potrebno obravnavo zagotoviti v vseh 21 ambulantah.
               Vzpostavitev centrov za zgodno obravnavo bo staršem omogočila boljšo seznanitev s
               celotno obravnavo njihovega otroka in jih opolnomočila, tako da mu bodo čim prej v
               pravo pomoč in podporo. Izrednega pomena je psihosocialna pomoč družini, ki jo zakon
               predvideva, saj so starši pogosto prepuščeni sami sebi in pogrešajo predvsem posluh
               in pomoč strokovnjakov. Veliko pomoč družinam bodo tudi predstavniki družin, izbrani
               iz nevladnih organizacij.</p>
               <p>Po mnenju naše poslanske skupine je zakon zelo široko in dobro zastavljen, a
               potrebuje podporo vseh treh ministrstev; tako za zdravstvo, šolstvo in za socialo.
               Vsako od njih mora prevzeti svoj delež v korist tistim, katerim je zakon namenjen.
               Zakon o zgodnji obravnavi je namenjen celostni obravnavi otrok v obdobju, ko je v
               njegovem razvoju mogoče doseči največ. Kar je izgubljeno v tem razvojnem obdobju, ima
               lahko težko popravljive posledice v poznejšem življenju. Zavedati se moramo, da je
               potrebno vlagati v preventivo, saj zaostajanje v razvoju ni nujno trajna situacija,
               zato je zgodnje prepoznavanje, obravnava in pravočasno ukrepanje nujno za
               preprečevanje nadaljnjega zaostajanje v razvoju.</p>
               <p>Spodbujanje otrokovega razvoja v najzgodnejši dobi pa pomeni veliko več od tega.
               Pomeni možnost, da bo določene otroke pestilo veliko manj težav v poznejših razvojnih
               obdobjih, da bodo imeli možnost razviti sposobnosti in funkcionalne veščine, ki jim
               bodo pomagale do večje stopnje samostojnosti ter lažje vstopiti v socialni in
               izobraževalni proces. Zaradi vsega navedenega bomo v naši poslanski skupini seveda
               podprli sklep, da je zakon primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-30-2017-05-23.sp24">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp xml:id="SDZ7-Redna-30-2017-05-23.sp25">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>V Združeni levici ta predlog zakona podpiramo. Strinjamo se s predlagateljem, da je
               kakovostna in celostna zgodna obravnava razvojnih težav izrednega pomena za nadaljnji
               razvoj otroka. Ravno v zgodnjem obdobju otroka je mogoče doseči največje napredke in
               razvojne preboje, zato je kakovostna pomoč otrokom in staršem temeljnega pomena za
               kasnejši optimalni razvoj. S kakovostno in celostno zgodnjo obravnavo otrok s
               posebnimi potrebami se tako znižujejo tudi kasnejši stroški, povezani s posebnim
               rednim izobraževanjem, institucionalizacijo in socialno stisko družin. Ključno je, da
               težave, odkrite v zgodnjem razvoju otroka, ne prispevajo k diskriminaciji in
               izključenosti otroka iz rednega izobraževanja. Tudi tukaj se strinjamo s stališčem,
               da socialnoekonomski dejavniki pogojujejo različne izzive otrokove oviranosti in
               vodijo v neenakost v zdravju. Z izboljšanjem storitev in dostopnostjo zgodnjega
               prepoznavanja, obravnave in celostne pomoči otroku z motnjami v razvoju in njihovim
               staršem, se kar v največji meri zagotavlja enakost in socialna pravičnost.</p>
               <p>Obstoječa ureditev razvojnih ambulant se je v praksi izkazala za nezadostno. Zaradi
               strokovne omejenosti je bil omejen tudi obseg pomoči, strokovno delo pa se je ponekod
               izkazalo za neustrezno, kar je privedlo tudi do nezadovoljstva na strani staršev.
               Zato podpiramo nadgradnjo trenutnega sistema razvojnih ambulant v javno dostopno in
               regionalno razporejeno mrežo centrov za zgodnjo obravnavo. Kot pomemben vidik
               nadgradnje izpostavljamo predvsem nadgradnjo obstoječih delovnih kolektivov s
               psihologi, pedagogi in socialnimi delavci. Obstoječa zgodnja obravnava je namreč
               osredotočena zlasti na zdravstveno oskrbo otroka in ne zajema socialnega varstva in
               pomoči staršem. No, ta trenutni predlog pa predvideva oblikovanje multidisciplinarnih
               timov, ki bodo sposobni celostne diagnostike razvojnih motenj otroka na eni strani in
               pomoči družini na drugi strani.</p>
               <p>Predlog uživa široko podporo tako v Državnem zboru kot v civilni družbi.
               Sooblikovala in podprla so ga tudi invalidska društva, ki menijo, da bodo centri za
               zgodnjo obravnavo, kot jih predvideva predlog, zagotavljala redno sistematično in
               multidisciplinarno ter v otroka in njegovo socialno okolje usmerjeno obravnavo. Ker
               je predlog usklajen tudi s pristojnimi ministrstvi, ne vidimo razloga, zakaj ne bi
               zakon dobro zaživel tudi v praksi. Hvala.</p>
            </sp>
            <sp xml:id="SDZ7-Redna-30-2017-05-23.sp26">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic bo predstavila stališče Poslanske skupine Nove Slovenije - krščanski
               demokrati.</p>
            </sp>
            <sp xml:id="SDZ7-Redna-30-2017-05-23.sp27">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovana državna sekretarka, kolegice, kolegi,
               predlagateljica!</p>
               <p>V Sloveniji po sedanji ureditvi zgodnji obravnavi otrok s posebnimi potrebami poteka
               v razvojni ambulantah, v praksi pa se je večkrat izkazalo, da zdravstveni delavci v
               razvojnih ambulantah niso dovolj strokovno usposobljeni, da bi pomagali staršem teh
               otrok in nudili strokovno in tudi čustveno oporo. Zgodnja obravnava mora biti v prvi
               vrsti usmerjena na družino, na mamo, očeta in tudi na otroka, saj je njen namen
               optimalna podpora otrokovega razvoja in izboljšanje kvalitete življenja družine.
               Zgodnja obravnava je pravica vsake družine in otroka, zato mora biti ustrezno
               sistemsko rešeno tudi financiranje. Otrok mora biti v svoji družini sprejet, zato
               tudi družina potrebuje psihosocialno pomoč in strokovno podporo tudi v domačem
               okolju.</p>
               <p>V Novi Sloveniji smo v svojem programu zapisali in seveda tudi postavljamo družino
               kot središče in temelj družbe. Družina ima nenadomestljivo vlogo pri vzgoji otrok,
               zato smo vsi poslanci Poslanske skupine Nove Slovenije tudi sopodpisali predlog tega
               zakona. Cilj predloga zakona je zagotoviti celostno obravnavo otrok s posebnimi
               potrebami v vstopnih točkah zgodnje obravnave, to je v centrih za zgodnjo obravnavo.
               V ta namen zakon predvideva okrepitev števila zdravstvenega osebja in razširitev
               osebja v teh ambulantah s strokovnjaki, ki niso del zdravstva, to je specialnim
               pedagogom in po potrebi z drugimi strokovnjaki. Razširjene razvojne ambulante bodo
               postale centri za zgodnjo obravnavo, v katerih bo otroka skupaj s strokovnjaki s
               področja zdravstva obravnaval tudi strokovnjak s področja vzgoje in izobraževanja in
               socialni delavec. Predlaga se individualna obravnava potreb otroka in celotne družine
               z izdelavo individualnega načrta pomoči celotni družini, ne samo otroku. Posamezne
               obravnave se bodo izvajale v centru za zgodnjo obravnavo, druge pa izven njega, v
               drugih institucijah, zlasti v vrtcih, v katerih se bodo oblikovale skupine za zgodnjo
               obravnavo, in v drugih zavodih oziroma institucijah, ki že sedaj izvajajo storitve
               zgodnje obravnave. Za usklajeno izvajanje načrta v pomoči družini bo skrbel
               koordinator, ki bo povezoval center za zgodnjo obravnavo, vrtec, center za socialno
               delo in druge institucije, ki bodo obravnavale otroke oziroma družino. Koordinator bo
               tudi družino obveščal o različnih oblikah pomoči, ki so ji na razpolago, zlasti na
               področju socialnega varstva.</p>
               <p>V Poslanski skupini Nove Slovenije resnično upamo, da bodo v teh 21 predvidenih
               ambulantah obravnave hitre in učinkovite in se starši ne bodo počutili, da so sami in
               osamljeni, da morajo sami iskati in odpirati vrata pri vseh institucijah, ampak
               resnično, da bodo dobili servis na enem mestu, pomoč na enem mestu. Pri skrbi za
               otroke s posebnimi potrebami je ključno, da se njihove težave oziroma posebne potrebe
               odkrijejo čim prej ter da se otrokom in tudi staršem takoj zagotovi ustrezna pomoč,
               zato bomo v Poslanski skupini Nove Slovenije predlog zakona soglasno podprli.</p>
               <p>V Novi Sloveniji smo zadovoljni, da po soglasno sprejetem Zakonu o osebni asistenci,
               ki smo ga vložili poslanci Nove Slovenije, zdaj obravnavamo zakon o celostni in
               zgodnji obravnavi predšolskih otrok s posebnimi potrebami in si želimo, da bi ga
               podprli vsi poslanci Državnega zbora. Prav tako smo pripravljeni aktivno sodelovati
               pri pripravi zakona o dolgotrajni oskrbi. Paket sprejetja vseh treh zakonov pa bo
               omogočil celostno obravnavo, socialno varnost in človekovo dostojanstvo vsakemu, ki
               to že potrebuje ali bo potreboval.</p>
            </sp>
            <sp xml:id="SDZ7-Redna-30-2017-05-23.sp28">

               <speaker>PODPREDSEDNIK MATJAŽ NEMEC:</speaker>

               <p>Dr. Mirjam Bon Klanjšček bo predstavila stališče Poslanske skupine nepovezanih
               poslancev. Izvolite.</p>
            </sp>
            <sp xml:id="SDZ7-Redna-30-2017-05-23.sp29">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovane kolegice in kolegi, prav lep pozdrav vsem!</p>
               <p>Naj današnjo razpravo o zakonu o celostni zgodnji obravnavi predšolskih otrok s
               posebnimi potrebami začnem s pesmijo Drobtinice Toneta Pavčka. Takole gre: »Na svetu
               si, da gledaš sonce. Na svetu si, da greš za soncem. Na svetu si, da sam si sonce in
               da s sveta odganjaš - sence.«</p>
               <p>Če boste vprašali starše otrok s posebnimi potrebami, vam bo nemalokdo odvrnil, da
               imajo doma posebnega sončka; sončka, ki je zasvetil, potem ko so starši premagali
               sence, sence dvoma, skrbi vse do razočaranja. In ravno v tem je srž zakona, ki ga
               danes obravnavamo; da kot družba poskrbimo za pomoč staršem pri soočenju z vsemi
               čustvi in napori, s katerimi se srečujejo pri vzgoji in negi otrok s posebnimi
               potrebami. Še bolj kot otroci namreč potrebuje družina ustrezno vodenje, da se
               sprijazni z drugačnostjo njihovega otroka in ga zmore podpreti v njegovem življenju
               in razvoju. Kot se vse v družbi spreminja, se na veliko srečo spreminja tudi odnos do
               drugačnosti oseb, ki imajo posebne potrebe. V stari Grčiji in vse do 18. stoletja so
               bili otroci in odrasli, če so sploh preživeli otroštvo, zasmehovani, odrinjeni na
               družbeni rob; skratka prepuščeni sami sebi. Z 18. stoletjem so nastale ustanove, v
               katerih so bili ljudje s težavami v duševnem razvoju sicer deležni medicinske
               obravnave, a so bili institucionalizirani predvsem zaradi skrbi za javni mir kot z
               namenom pomoči. Organizirana skrb za otroke s posebnimi potrebami se je v Sloveniji
               intenzivno razmahnila po drugi svetovni vojni. Sprva se je prilagajal učni načrt za
               šole, šele v drugi polovici 20. stoletja so se pojavili razvojni vrtci. In očitno smo
               spet na prelomnici.</p>
               <p>Med strokovnjaki je vse več govora o obravnavi ne samo otroka, temveč tudi družine,
               ki ima otroka s posebnimi potrebami. V praksi se namreč kaže, da je družina prvi in
               najpomembnejši faktor, ki otroka s svojimi nazori o življenju in dejavnostjo spodbuja
               ali pa zavira pri razvoju. Ponekod po svetu so otroci s posebnimi potrebami skupaj z
               njihovimi družinami že deležni multidisciplinarne zgodnje obravnave, tem trendom pa
               želimo slediti tudi v slovenskem prostoru in to iniciativo ter željo podpiramo tudi v
               Poslanski skupini nepovezanih poslancev.</p>
               <p>Zakon o celostni zgodnji obravnavi predšolskih otrok s posebnimi potrebami spreminja
               dosedanji pristop k otrokom s posebnimi potrebami in njihovim družinam. Od pravkar
               omenjenih multidisciplinarnih timov, ki bodo od samega začetka na voljo družini in
               njenim posebnostim, do vključevanja nevladnih organizacij z bogato prakso na področju
               pomoči družinam z otroki s posebnimi potrebami. V ta namen zakon vsaki obravnavani
               družini omogoča kar dva svetovalca, in sicer predstavnika družine in koordinatorja
               družine. Predstavnik družine bo iz vrst nevladnih organizacij. Pogoj, ki ga navaja
               zakon, je, da je to nekdo, ki je tudi sam starš otroka s posebnimi potrebami ali z
               rizičnimi dejavniki. Njegova naloga bo, da daje družini čustveno, moralno in
               psihološko podporo ter je mediator med družino in stroko. Poleg njega predvideva
               zakon še koordinatorja družine, ki pa bo član multidisciplinarnega tima. Snovalci
               zakona predlagajo, da je s področja, kjer bo družina najbolj potrebna pomoči.
               Koordinator bo skrbel za realiziranje individualnega načrta, ki ga bo oblikoval
               multidisciplinarni tim.</p>
               <p>Glede na to, da bodo naloge predstavnika in koordinatorja prepletene in se bodo
               večkrat stikale na istih področjih, kjer bo družina potrebovala podporo, pa v naši
               poslanski skupini upamo, da bo njuno delo in odnos do strokovnih odločitev dela
               enotno in usklajeno, pa čeprav je predstavnik družine mišljen kot neodvisna oseba.
               Najmanj, kar bi si želeli, je, da je družina postavljena pred nove dileme, kjer bosta
               predstavnik in koordinator različnega mnenja, kako naj bi obravnava otroka in družine
               potekala. Razumemo, da so predlagatelji zakona želeli družinam omogočiti čim močnejšo
               in številčnejšo podporo, a vseeno je dejstvo, da s količino vpletenosti različnih
               ljudi, če prištejemo še pediatra, vzgojitelje in strokovno skupino v vrtcu, narašča
               tudi raznolikost pogledov in mnenj na iste teme. Pomoč družini mora biti usklajena,
               različna strokovna mnenja se ne smejo razreševati v družini, temveč pred kontaktom z
               njo.</p>
               <p>Naslednja dilema, ki jo imamo v naši poslanski skupini, je sestava koordinacijskega
               sveta Vlade. Zaradi zahtevnosti obravnave otrok oziroma družin z otroki s posebnimi
               potrebami je v zakonu omenjeno, da bodo sodelovala tri ministrstva: ministrstvo,
               pristojno za socialne zadeve, za zdravje in za šolstvo. Povsem nujno je, da
               sodelujejo pri obravnavi strokovnjaki s svojega področja in je za to sodelovanje
               ministrstev potrebno. Imamo pa pomisleke, ker je koordinacijski svet Vlade sestavljen
               zgolj iz ministrov. Torej v krovnem telesu, ki bo spremljalo izvajanje zgodnje
               obravnave in kjer se bodo sprejemale pomembne odločitve za nadaljnji razvoj dela na
               tem področju, ni predstavnikov nevladnih organizacij, torej predstavnikov iz prakse.
               Zakon je dal nevladnim organizacijam pomembno vlogo in je postavil pozicijo partnerja
               Vladi pri zgodnji obravnavi otrok s posebnimi potrebami, zato bi po našem mnenju
               morali biti predstavniki tovrstnih institucij tudi člani koordinacijskega sveta.</p>
               <p>Ne glede na omenjene dileme bomo zakon v Poslanski skupini nepovezanih poslancev
               podprli, saj verjamemo, da se je za tako človeškim in dobrohotnim delom, kot je delo
               z otroki s posebnimi potrebami in z njihovimi družinami, ukvarjajo ljudje, ki
               stremijo k vedno boljši praksi in bo zakon v motivacijo, da združijo moči pri pomoči
               otrokom in družinam.</p>
               <p>Za konec bi želela razširiti pogled na današnjo tematiko. Pričujoči zakon se
               osredotoča na obravnavo predšolskih otrok, a tako kot vsak otrok odraste, odrastejo
               tudi otroci s posebnimi potrebami. Med njimi so tudi taki, ki si kljub svoji
               drugačnosti želijo opravljati neko delo. Nekateri so zmožni več kot rutinskih del, pa
               so zaradi svojih primanjkljajev ostali brez dela ali obsojeni zgolj na monotona dela.
               V Poslanski skupini nepovezanih poslancev bi si želeli podpreti tudi vladni predlog,
               ki bo poskrbel tudi za odrasle s posebnimi potrebami, da bodo vključeni v družbo in
               bivali kot njen enakopravni del. Hvala lepa.</p>
            </sp>
            <sp xml:id="SDZ7-Redna-30-2017-05-23.sp30">

               <speaker>PODPREDSEDNIK MATJAŽ NEMEC:</speaker>

               <p>Gospod Saša Tabaković bo predstavil stališče Poslanske skupine Stranke modernega
               centra. Izvolite.</p>
            </sp>
            <sp xml:id="SDZ7-Redna-30-2017-05-23.sp31">

               <speaker>SAŠA TABAKOVIĆ (PS SMC):</speaker>

               <p>Spoštovani predsedujoči, hvala za besedo. Spoštovane kolegice in kolegi, predstavniki
               Vlade!</p>
               <p>Danes na pobudo 61 poslancev cenjenega Državnega zbora obravnavamo Predlog zakona o
               celostni zgodnji obravnavi predšolskih otrok s posebnimi potrebami, ki je zelo
               pomemben mejnik za zagotovitev ustrezne obravnave oseb s posebnimi potrebami v
               družbi. Celostna zgodnja obravnava otrok – ne samo predšolskih, temveč vseh – s
               posebnimi potrebami namreč danes ni ustrezno urejena. Žal je trenutna slika takšna,
               da osebe s posebnimi potrebami niso deležne zadovoljive zdravstvene oskrbe oziroma
               oskrbe, ki bi odgovarjala na njihove potrebe. Ravno tako se te osebe težje vključijo
               v sistem izobraževanja, kar jih postavlja tudi v deprivilegiran položaj glede
               zaposlitvenih možnosti oziroma glede možnosti za prejemanje višjih dohodkov, ob tem
               pa visoki finančni izdatki za osebno podporo, zdravstvene storitve ter razne
               medicinske pripomočke ostajajo.</p>
               <p>Glavne vsebinske rešitve, ki jih predvideva predlog zakona, se nanašajo na izvajanje
               storitev zgodnje obravnave ter preoblikovanje razvojnih ambulant v centre za zgodnjo
               obravnavo, kjer bodo delovali multidisciplinarni timi: zdravstveni pediater,
               diplomirana medicinska sestra, srednja medicinska sestra, nevrofizioterapevt, delovni
               terapevt, klinični logoped, klinični psiholog, specialist pedagog in socialni
               delavec. Med drugim predlog zakona določa tudi določitev izvajalcev storitev zgodnje
               obravnave in njihovo povezavo preko koordinatorja pomoči družini, način prepoznavanja
               in napotitve v center za zgodnjo obravnavo, zagotovitev pomoči staršem s
               predstavnikom družine, določitev možnih vsebin individualnega načrta pomoči družini,
               povezovanje centra za zgodnjo obravnavo s strokovnimi delavci vrtca in centri za
               socialno delo ter ukinitev postopkov usmerjanja za predšolske otroke.</p>
               <p>To pomeni, da predlog zakona, ki sledi priporočilom Svetovne zdravstvene
               organizacije, za otroke s posebnimi potrebami ter za otroke z rizičnimi dejavniki in
               njihove družine v predšolskem obdobju zagotavlja in nadgrajuje storitve zdravstva,
               socialnega varstva ter vzgoje in izobraževanja. Osebe s posebnimi potrebami, z
               dodatnim poudarkom na predšolskih otrocih, bodo po novem imele dostop do vseh
               sistemov in storitev, ki jim bodo omogočale ustrezen razvoj, celosten dostop do
               storitev na področju zdravstva, izobraževanja in vzgoje ter socialnega varstva. Ker
               celostna obravnava zmanjšuje verjetnost kasnejše institucionalizacije teh oseb, saj
               zagotavlja tudi temelj za razvoj njihovih sposobnosti za čim bolj neodvisno življenje
               v družbi, bomo poslanci SMC predlog zakona podprli. Hvala lepa.</p>
            </sp>
            <sp xml:id="SDZ7-Redna-30-2017-05-23.sp32">

               <speaker>PODPREDSEDNIK MATJAŽ NEMEC:</speaker>

               <p>Končali smo predstavitev stališč poslanskih skupin.</p>
               <p>Sledi splošna razprava poslank in poslancev o predlogu zakona. Kot prva se je k
               besedi javila gospa državna sekretarka dr. Andreja Barle Lakota.</p>
            </sp>
            <sp xml:id="SDZ7-Redna-30-2017-05-23.sp33">

               <speaker>DR. ANDREJA BARLE LAKOTA:</speaker>

               <p>Najlepša hvala, predsedujoči.</p>
               <p>Najprej sem dolžna opravičilo. Nepravočasna udeležba ni nastala zaradi tega, ker bi
               kakorkoli podcenjevali delo poslancev ali pa ta konkreten zakon, ampak očitno želimo
               v prekratkem času narediti preveč stvari hkrati.</p>
               <p>Da ministrstvo podpira ta zakon, zares iskreno dokazujejo tudi vsi napori, ki smo
               jih vložili v času priprave tega zakona. Za kaj pravzaprav je šlo? Skupina poslancev
               s prvopodpisano dr. Jasno Murgel, ki je Državnemu zboru predložila v obravnavo
               Predlog zakona o celostni zgodnji obravnavi predšolskih otrok s posebnimi potrebami,
               je opravila enormno delo, čeprav se je zdelo, kot da so stvari, ki jih zakon ureja,
               že urejene. Namreč, kar nekaj diskusij je bilo o tem, da zakon v resnici ureja nekaj,
               kar imajo tri področja, ministrstvo za zdravje, ministrstvo za izobraževanje in
               ministrstvo za socialo, že urejeno. Zato je tisto, kar zakon zares prinaša in kar je
               posebnost tega zakona ter dodana vrednost tega zakona, pravzaprav uokvirjenje,
               definiranje celostne zgodnje obravnave otrok s posebnimi potrebami. Tisto, kar zakon
               zares prinaša, je ravno to, da se trije sistemi, in sicer izobraževanje, sociala in
               zdravje, povežejo v celostno obravnavo, zato da staršem ni potrebno prehajati iz
               enega sistema v drug in s tem vnašati nekaj negotovosti, na katero so starši
               opozorili. Se pravi, zakon čisto v resnici prinaša zagotovitev celostne obravnave in
               povezavo vseh teh treh sistemov, v resnici opredelitev tega področja in opredelitev
               storitev, ki se umeščajo v zgodnjo obravnavo, načine prepoznavanja in napotitve,
               vzpostavlja sitem, ki to omogoča, vzpostavlja oblikovanje multidisciplinarnih timov.
               To je tisto, česar v resnici do sedaj ni bilo in nismo imeli, predvsem pa zagotavlja
               tudi to, da niso obravnavani samo otroci, ampak je obravnavana družina; torej, da je
               družina tista, ki pridobiva posamične storitve. Prav zato menimo, da je zakon eden
               tistih, ki bo v resnici lahko pripomogel k zgodnji obravnavi otrok, kar bo seveda
               vplivalo na njihovo celotno življenje in na zmožnost vključevanja v sisteme, tudi v
               sistem vzgoje in izobraževanja. Zaradi tega je Ministrstvo za izobraževanje tisto, ki
               je bilo še posebej zainteresirano za to, da se zakon zares sprejme.</p>
               <p>Gre torej za nadgradnjo obstoječih sistemov, tako da se povezujejo zares veliki in
               velikokrat med seboj nepovezani sistemi v celoto, kar bo zagotovilo kakovostno
               obravnavo otrok. Prav zato Vlada Zakon v celoti podpira.</p>
            </sp>
            <sp xml:id="SDZ7-Redna-30-2017-05-23.sp34">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnica predlagateljev.</p>
               <p>Dr. Jasna Murgel, izvolite, imate besedo.</p>
            </sp>
            <sp xml:id="SDZ7-Redna-30-2017-05-23.sp35">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>Če je kdo sodeloval pri pripravi tega zakona, je to nedvomno ministrstvo za šolstvo
               in tudi vsem, ki so pri tem sodelovali se zdaj tukaj zahvaljujem. Tudi ministrica je
               nedvomno od samega začetka to zadevo podpirala in kot smo slišali, pač celotna Vlada
               podpira.</p>
               <p>Naj povem, kaj je tisto, kar štejem kot eno pomembno pridobitev zakona, je
               opredelitev tistih subjektov – kot pravnica pač ne morem drugače reči – , tistih
               otrok, na katere se ta zakon nanaša. Bistveno je, da nismo, kot je morda bilo pri,
               recimo, Zakonu o osebni asistenci, nekako zajeli ožji krog, na katere se zakon
               nanaša, in bistveno je, da gre za splošno skupino. Zakon opredeljuje otroke z
               rizičnimi dejavniki in otroke s posebnimi potrebami. Povedali smo že, kako se nekako
               te številke gibajo, torej splošna veljavnost, v splošnost je zajeta skupina otrok, ki
               imajo te rizične dejavnike oziroma posebne potrebe in torej ni kakršnekoli posebne
               skupine, ki bi zdaj pod ta zakon spadala. Imamo kar nekaj težav in dilem, ki se
               pojavljajo recimo v okviru Zakona o usmerjanju otrok s posebnimi potrebami, kjer pa
               so določene posebne skupine in je potem vedno problem, ali zdaj spadaš v tisto
               skupino ali ne, ali imaš obravnavo ali ne, ampak to je drugo področje.</p>
               <p>Tisto, kar je pomembno, da tukaj povemo je, da v bistvu gre za razširitev razvojnih
               ambulant, ki že sedaj obstajajo. Ko smo na začetku se začeli pogovarjati tudi z
               ministrstvi, kaj bi bila najboljša rešitev, kje bi bila vstopna točka za ta center za
               zgodnjo obravnavo, sem po pogovoru z ministrstvi ugotovila, Ministrstvom za zdravje
               predvsem, da moramo izkoristiti tisto, kar imamo. To so razvojne ambulante in te
               delujejo na nekaterih mestih bolje, na nekaterih slabše, na nekaterih mestih imajo
               bolj izpopolnjene time, na nekaterih ne, ampak vztrajanje – in to moram povedati –,
               je bilo predvsem Ministrstva za zdravje, da mora biti vstopna točka razvojna
               ambulanta. Tu se ne bi mogli drugo kot strinjati, ker če bi ustanavljali zdaj neke
               nove centre in preoblikovali in delali nek novi center, bi to bilo povezano s
               prevelikimi stroški, organizacijskimi težavami. Tako je tisti minimum, ki smo ga s
               tem zakonom želeli doseči, ta, da se razširijo razvojne ambulante in postanejo
               centri, preimenujejo se v centre za zgodnjo obravnavo, predvsem pa bo o tem, koliko
               teh razvojnih ambulant bo dejansko – torej centrov, koliko razvojnih ambulant se bo
               razširilo –, odločilo Ministrstvo za zdravje v soglasju z drugima dvema
               ministrstvoma, torej za delo in za izobraževanje. Namen je bil razširiti, da ne bodo
               samo delavci s področja zdravstva v tem centru za zgodnjo obravnavo, ampak tudi drugi
               delavci, torej s področja specialne in rehabilitacijske pedagogike in socialni
               delavci, ravno zato, da zagotovimo večdisciplinarno ali multidisciplinarno obravnavo,
               torej da ni samo poudarek na zdravstvu, ampak da razširimo in dobimo tim, ki bo
               obravnaval otroka in družino kot celoto. Nimajo otroci s posebnimi potrebami ali
               otroci z različnimi dejavniki samo zdravstvenih težav oziroma stvari, ki jih je treba
               urejati in obravnavati, ampak tudi te stvari segajo tudi na druga področja življenja.
               Kot vedno pravim, otrok in družina so eno in jih ne moremo razkosati na ta tri
               področja.</p>
               <p>Že zelo dolgo obstaja potrjen predlog razširjenega strokovnega kolegija za
               pediatrijo, ki nekako podobno, kot je v tem zakonu, določa razširitev timov v
               razvojnih ambulantah, ampak do uresničitve tega predloga ni nikoli prišlo. Torej,
               izkoristili smo tisto, kar že obstaja in kjer se otroci s posebnimi potrebami
               obravnavajo že zdaj. Namen je bil čim manj turbulenc in nekih reorganizacij, ker jih
               imamo zelo dosti, in konec koncev tudi s tem predlogom bi zelo težko uspeli, če bi
               zdaj popolnoma neke nove centre določali in preusmerili stvar nekam drugam, želeli
               smo izkoristiti tisto, kar obstaja. Mislim, prepričana sem, da če se bodo te razvojne
               ambulante oziroma centri za zgodnjo obravnavo razširili, kot je predvideno, bo
               seveda, ker se predvideva več tudi zdravstvenega osebja, več fizioterapevtov,
               nevrofizioterapevtov, več delovnih terapevtov in drugih strokovnjakov, da bo že
               zaradi tega na voljo več možnosti za samo obravnavo za te otroke.</p>
               <p>Torej, pridobitev je, marsikateri izmed vas je tudi že omenil v predstavitvi
               stališč, da se bo oblikoval individualni načrt za družino. To je tisto, kar je
               pomembno; da ni samo poudarek na obravnavi otroka, ampak na obravnavi celotne
               družine, ki bo v tem centru imela oporo, imela bo en center, na katerega se bo lahko
               obrnila in na tega koordinatorja, ki bo strokovnjak, del tega večdisciplinarnega tima
               in se bo nanj v vsakem trenutku lahko obrnila in bo ta koordinator potem dalje
               posredoval, kontaktiral centre za socialno delo in vrtec in vse druge izvajalce, ki
               bodo določeni v individualnem načrtu za zgodnjo obravnavo.</p>
               <p>Mislim, da je zelo pomembno tisto, kar sem na začetku omenila, ravno ta povezava, da
               imamo gravitacijski center, center za zgodnjo obravnavo, na katerega se bo navezovalo
               vse, kar se dogaja s tem otrokom in to družino. Prepričana sem, da bo to rešitev, ki
               bo družini omogočila občutek in da tudi dejansko, da bo temu tako; da bo imela
               nekoga, en center, na katerega se lahko obrne in kamor gravitirajo in so napoteni
               tudi otroci iz različnih institucij, ki jih obravnavajo, lahko iz družine, bolnišnice
               od koderkoli, da bodo vedno imeli ta center, da se lahko nanj obrnejo in kjer se bodo
               … Vseh stvari ne moremo predpisati, bodo potem potrebni seveda podzakonski akti,
               ampak bo lažje koordinatorju in članom tega tima poklicati, ne vem, na center za
               socialno delo, v vrtec, reči, poglejte, to se ne izvaja dobro, ali se lahko
               uskladimo, se lahko povežemo, lahko naredimo čim več, da se v bistvu tisto, kar je
               cilj zgodnje obravnave in potem tudi obravnave otrok s posebnimi potrebami, da se čim
               bolj realizira načrt, ki je za otroka predviden. Bistveno je to povezovanje teh vseh
               treh področij, vrtca, centrov za socialno delo in tega centra za zgodnjo obravnavo, h
               kateremu bo vse gravitiralo, kot sem rekla.</p>
               <p>Predstavnik družine je nekaj, o čemer smo se zelo dosti pogovarjali, ampak ko se
               pogovarjam tudi na okroglih mizah, še zdaj sem povabljena na veliko okroglih miz v
               zvezi s tem zakonom, da ga predstavim, in je odziv na tega predstavnika družine,
               moram reči, zelo dober, ker so si vsi nekako enotni v oceni, da potrebuje nekdo, ki
               ima eno izkušnjo s tem otrokom s posebnimi potrebami, nekoga, ki podobno izkušnjo
               ima. Zdaj, to stvar bo treba urediti s podzakonskim aktom, za katerega je odgovorno,
               je nosilec Ministrstvo za delo, družino in socialne zadeve, nekako na ta način, da bo
               določen en seznam predstavnikov družine, iz katerega ga bo lahko družina sama
               izbrala, če ga bo želela. Če ga ne bo želela, pač ga ne bo, ampak to je tudi način,
               da se nekako nevladne organizacije vključijo v ta sistem, saj so že prisotne, se
               ukvarjajo, tudi imajo zelo veliko izkušenj z zgodnjo obravnavo. Ampak to ne bo neko
               delovno razmerje, bo pogodbeno razmerje z minimalnimi stroški za par ur na mesec in
               to je to, Mislim, da na ta način bo omogočeno staršem, da imajo neko kontaktno osebo,
               ki jih na osebni, človeški ravni razume, ker je pač to situacijo že doživela, in tudi
               nekako predelala stvari, ki jih morda nekdo, s katerimi se na začetku, kar je
               razumljivo, še ne more se sprijazniti z zadevami, sprejela – kakorkoli že. Mislim, da
               je tudi to ena dobrodošla stvar – ker tudi sama imam tako izkušnjo, da sem, recimo,
               ker ni bilo kam se obrniti, se obrnila na Društvo Sonček, Maribor, in tam dobila neko
               psihološko oporo.</p>
               <p>Poskušali smo v zakonu zagotoviti tudi sodelovanje in koordinacijo vseh treh
               ministrstev, kar je nekako nujno, ker ves čas govorimo in osnovni razlog za nastanek
               tega zakona – poleg tega, da nekateri elementi sicer obstajajo in jih je treba
               nadgraditi, kot so te razvojne ambulante –, poleg tega, da ti elementi obstajajo, jih
               je treba povezati med seboj. Bodimo pač odkriti in skleniti, da je tega povezovanja
               in sodelovanja med ministrstvi na tem področju je manj, kot bi bilo nujno potrebno –
               kako naj se najlepše izrazim. Torej, predvideli smo zakonsko predpisano sodelovanje
               med ministri, ki pokrivajo področja. Zakaj? Ker so ministri tisti, ki so nosilci
               odločanja v svojih resorjih. Predvideli smo, da morajo podpisati dogovor o tem, kako
               se te stvari izvajajo. Poleg tega pa smo tudi predvideli, da ugotovijo ministrstva
               tudi interdisciplinarno usposabljanje strokovnjakov. Zakon, to me veliko ljudi
               sprašuje, ali boste zagotovili dovolj strokovnjakov s tem zakonom. S tem zakonom ga
               ne moremo zagotoviti, izobraževanja strokovnjakov, ker to potem tudi posega na
               različna področja. Jasno je, da primanjkuje nevrofizioterapevtov, logopedov in še
               kakšnih strokovnjakov, ampak če damo vsaj en okvir ministrstvom, da skupaj z drugimi
               vzvodi, ki jih lahko uporabijo, na to vplivajo, če damo en okvir v zakonu, bomo s tem
               začeli ta proces, da se bo, upam, bolje poskrbelo za izobraževanje kadrov na tem
               področju, ki so nujno potrebni.</p>
               <p>To bi nekako bilo to, potem bom še v nadaljevanju povedala glede na današnjo
               razpravo, kaj bo ...</p>
               <p>Samo to še povem. Ko smo začeli, ko sem začela ali pa začeli delati na tem zakonu,
               so bile želje zelo velike, da uredimo zgodnjo obravnavo ali pa in tudi celostno
               obravnavo, večdisciplinarno, od rojstva pa do 26. leta, ker Zakon o usmerjanju otrok
               s posebnimi potrebami sega do 26. leta, preko polnoletnosti. Zakaj je temu tako, bi
               zdaj pustili. Potem pa smo ugotovili, da enostavno in tudi sama, ko se lotim nekega
               dela, si postavim jasen cilj, ali je možno določen cilj v realnem času realizirati.
               Če bi šli popravljat, spreminjat še celoten sistem usmerjanja otrok s posebnimi
               potrebami, je tukaj preveč deležnikov, na katere bi morali vplivati. Recimo samo,
               morali bi se ukvarjati z minimalnim izobrazbenimi standardi in ne vem čim še, kar je
               vse povezano z rednim izobraževanjem, tudi otrok s posebnimi potrebami in vseh drugih
               otrok. Enostavno bi bil to prevelik zalogaj, da urejamo celoten sistem, ker ga z enim
               tem zakonom dejansko niti ne bi mogli.</p>
               <p>Je pa mišljen ta zakon, ki je tudi baziran na pilotnem projektu zgodnje obravnave
               otrok s posebnimi potrebami, katerega nosilec je Ministrstvo za zdravje, ampak v
               sodelovanju z ministrstvom za šolstvo, za delo, družino in socialne zadeve, ki se
               začne izvajati 1. 7. letos in se bo izvajal v vzhodni in zahodni regiji, je podlaga
               za to, da ugotovimo v tem predšolskem obdobju, ki je tudi najbolj občutljivo in
               potrebuje največ povezave, ali se da tudi ta model, ko ga bomo preizkusili v pilotnem
               projektu in začeli izvajanje zakona, ali se da ta model zgodnje obravnave in
               obravnave v večdisciplinarnih timih, ki obstajajo v določenih centrih in so
               stacionarni – niso to neke komisije, ki se sestajajo po potrebi –, ali se da ta
               sistem usmerjanja otrok s posebnimi potrebami morda nadgraditi na podoben način.
               Ampak zdaj je prezgodaj, da bi se ukvarjali s celotno verigo šolanja oziroma vzgoje
               in izobraževanja.</p>
               <p>Mislim, da je tu treba narediti zdaj dober temelj v okviru zgodnje obravnave,
               poskrbeti za to, da preizkusimo te stvari, ali delujejo, in se potem nadalje lotiti
               sistema. Zato je bilo upoštevano predšolsko obdobje, ker je še prezgodaj za
               kakršnekoli dokončne diagnoze, in je po tem predšolskem obdobju mogoče določiti tudi
               diagnoze otrokom s posebnimi potrebami in z rizičnimi dejavniki.</p>
               <p>Model je zamišljen tako, da ga v praksi najprej preizkusimo s pilotnim projektom.
               Zamišljen je tako, da poveže vse storitve, ki obstajajo, in nadgradi nekatere. Še
               posebej je treba izpostaviti to, da od leta 2019, ko bo zakon stopil v veljavo, ne
               bodo več teh oddelkov, vrtcev s prilagojenim programov, sofinancirale občine, ampak
               jih bo od takrat dalje financirala država – to je približno milijon 800 evrov
               stroškov na letni ravni –, in bo od takrat naprej tudi možno bolj enakomerno
               razporejanje teh oddelkov po državi. Tisto, kar je mišljeno s tem zakonom, je
               dopolnitev, dodatek nekaterim storitvam in okrepitev timov, zagotovitev večje
               možnosti izvajanja storitev. Ni to zdaj čarobna palica, ki bo popravila celotno
               zgodnjo obravnavo in sploh morda še inkluzijo otrok s posebnimi potrebami, je pa
               pomemben temelj, na katerem lahko ocenimo obravnavo ne samo otrok, ampak, kar je zelo
               pomembno, tudi družin, in potem ugotovimo, ali je mogoče te stvari prenašati naprej,
               te dobre izkušnje, ki jih bomo na tem področju dobili, in potem graditi zadevo tudi
               za naprej, za naslednja obdobja. Strinjam se, v Sloveniji pač delamo te zadeve, kar
               zadeva osebe s posebnimi potrebami, tako da sprejmemo en zakon, pa sprejmemo drug
               zakon, pa malo popravljamo, pa še en zakon. Treba bi bilo sprejeti strategijo. Vem,
               da ljudje ne marajo nekih strategij in besed na splošno, pač pa neko resno
               strategijo, kar smo ugotavljali tudi v pogovorih s strokovnjaki, kaj želimo narediti
               z osebo, za katero ugotovimo, da ima posebne potrebe, od rojstva do smrti. Torej,
               najprej jo bomo zgodnje obravnavali, zdaj imamo usmerjanje otrok s posebnimi
               potrebami, ki ima tudi svoje dobre strani. Jaz sem vedno hvaležna, da ta postopek je,
               da ga imamo, ker imam zelo dobre izkušnje z njim, ampak je potrebno tudi
               nadgrajevanje. Potem pa, ko gremo iz izobraževanja, z različnimi stopnjami oziroma
               izobrazbenimi standardi; kaj se potem zgodi s temi osebami: ali se zaposlijo, kako
               prehajajo, ali lahko ali ne morejo – to je predmet, recimo, Zakona o socialnem
               vključevanju –, da imamo nek sistem, kaj želimo s temi osebami narediti. To bi bilo
               nujno potrebno in zelo dobrodošlo in na tem bomo še delali.</p>
               <p>Ampak danes smo v splošni obravnavi enega nujnega koraka, ki ga za moje pojme moramo
               imeti, in vesela sem, da se vas velika večina strinja, da je ta zakon potreben. Vse
               tisto, kar boste povedali danes, pa bomo seveda upoštevali, razmislili o tem – to je
               splošna razprava, ki je temu namenjena –, da tudi zakon dopolnimo in popravimo,
               upoštevamo predloge. Gre za nekaj, kar bo zadevalo veliko število otrok in njihovih
               družin. Pomembno je, da se o tem pogovorimo in tudi najdemo skupni jezik in morda
               seveda še kaj popravimo, da bi zadeva bila dejansko dobra za vse in dejansko
               izvedljiva ter imela učinek za otroke, za ljudi; tisto kar si želimo. Hvala.</p>
            </sp>
            <sp xml:id="SDZ7-Redna-30-2017-05-23.sp36">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Janja Sluga, pripravita naj se mag. Bojana Muršič in gospod Jožef
               Horvat.</p>
               <p>Gospa Sluga, izvolite.</p>
            </sp>
            <sp xml:id="SDZ7-Redna-30-2017-05-23.sp37">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Ja, končno, lahko rečemo, danes imamo ta zakon na mizi, kolegica Jasna se je zelo
               dolgo zanj trudila. Prisostvovala sem kar na nekaj, kot jim ona reče, okroglih mizah
               in pogovorih na to temo in slišala vsa ta mnenja, vse te predloge, vsa ta nestrpna
               pričakovanja, da končno zadevo dobimo na svoje klopi. Vesela sem tudi sodelovanja
               Ministrstva za delo, ki je bilo, po besedah kolegice Jasne, konstruktivno, in pa tudi
               vsakega od 68 podpisov pod tem zakonom. To je zopet ena zgodba, kjer smo nekako
               združili skupaj svoje moči in mislim, tako kot sem že večkrat povedala v podobnih
               primerih, da je to tista prava pot in pravi način.</p>
               <p>Tako kot je rekla Jasna, ne gre govoriti, da v Sloveniji še ničesar od tega, kar
               sedaj tu notri sprejemamo, nimamo. Seveda neke stvari obstajajo, obstaja pa tudi vse
               več otrok s takšnimi in drugačnimi motnjami v razvoju z nekimi, bom rekla, dodatnimi
               potrebami in ta številka je, na žalost, v porastu. Kaj so razlogi za to, bi bilo na
               tem mestu mogoče škoda izgubljati besed. Dejstvo pa je, da takšni otroci od prvega
               trenutka dalje, od rojstva naprej, potrebujejo neko posebno varstvo, posebno skrb in
               neke dodatne spodbude, da v bistvu ta siceršnji primanjkljaj nekako nadoknadijo.
               Tukaj se stroka seveda strinja, da je ta odziv, ta obravnava za vsakega otroka
               čimprejšnja, zelo pomembna, se pravi čim bolj zgodaj. Tu je tudi bistvena poanta tega
               besedila, ki ga imamo danes na mizi.</p>
               <p>Kaj je še v tej celotni obravnavi pomembno? Pomembno je to, da se obravnava celotno
               družino. Torej, ne samo otroka, tako kot je bilo do sedaj nekako vse skupaj
               kocentrirano zgolj na otroka, pač pa tudi na starše in tudi na morebiti sorojence, ki
               se seveda tudi v takšnem primeru soočajo z nekimi vprašanji, nekimi težavami in tako
               naprej.</p>
               <p>Vesela sem, da je zadeva v tem zakonu urejena tako, kot je. Sicer kot je rekla
               Jasna, želeli bi si, da bi lahko v enem koraku, z enim zamahom uredili celotno
               zadevo. Tukaj se pač koncentrira na čas pred vstopom v šolo, ampak nekje je pač treba
               začeti. Mislim, da je to že bistven korak naprej, glede na to, kar je bilo danes
               rečeno in kot imamo informacije s terena. Kolegica je morala napisati celo vodič po
               pravicah otrok, to že veliko pove o samem stanju, v katerem se v tem trenutku zadeva
               nahaja. Upam, da po sprejetju tega predpisa, tega vodiča ne bomo več potrebovali ali
               ga ne bodo več potrebovali. Kaj je najbolj pomembno? To, da se ta vsa področja, ki
               sem jih sedaj naštela, med seboj povežejo. Da se vse skoncentrira na eno mesto, na
               eno vstopno točko, kamor se starši obrnejo, kjer dobijo vse potrebne informacije, vso
               potrebno podporo, kjer dobijo tudi nekoga, ki govori v njihovem imenu in zanje. Se
               pravi, tisto bistveno, da se ne spopadejo z zadevo sami, pač pa, da imajo nekoga, ki
               to počne za njih in namesto njih. Neke točke, ki smo jih že do sedaj imeli, tako kot
               je Jasna tudi rekla, se pravi, ne gre zadeve postavljati iz nič. Gre seveda razumsko
               uporabiti tisto, kar že obstaja in kar že imamo in izhajati iz tega. Ravno zaradi
               tega se bodo te obstoječe razvojne ambulante preoblikovale v centre za zgodnjo
               obravnavo, kjer se bo spremljajo, tako kot sem rekla, in otroka in celotno družino
               individualno, z individualnim načrtom, s predstavnikom družine in s koordinatorjem.
               Naloga koordinatorja je pa povezovati vse deležnike med seboj, se tudi povezati z
               vrtcem, s pristojnim centrom za socialno delo in nekako spremljati, usklajevati in,
               če hočete, v določenih trenutkih tudi spodbujati ukrepe, ki se nanašajo na tega
               otroka oziroma na to družino.</p>
               <p>Pomembno je, da bo ta multidisciplinarni tim sestavljen ravno iz tistih
               strokovnjakov, za katere danes slišimo in se pogovarjamo, da jih je mogoče premalo,
               da niso dostopni vsakemu otroku, da nekje so že vključeni v time, drugod pa še ne, in
               to so zdravnik specialist pediater, diplomirana medicinska sestra, srednje medicinska
               sestra, nevrofizioterapevt, delovni terapevt, klinični logoped, klinični psiholog,
               specialni pedagog in tako naprej. To so tisti profili, za katere danes poslušamo, da
               ponekod niso vključeni, da jih ni, da jih primanjkuje, in to je tisti bistveni
               preskok, ki bo pomenil – mislim da – nadgradnjo tega, kar imamo danes in bistveno
               zvišanje kvalitete storitev in obravnave, ki se jo nudi posameznemu otroku ali
               družini. V samem besedilu se določi tudi izvajalce storitev, ki so povezani preko
               koordinatorjev – tudi tega danes nimamo in tudi to se mi zdi zelo pomembno – in se
               hkrati tudi opredelijo storitve zgodnje obravnave, ki jih tudi danes nimamo nikjer.
               Center za zgodnjo obravnavo, kot sem rekla, se poveže tako z vrtcem kot tudi s
               pristojnim centrom za socialno delo.</p>
               <p>Pod črto bi lahko rekla samo to. Mislim, da je to za naše otroke, za naše vse otroke
               bistven korak naprej, bistvena pomoč staršem, bistvena pomoč celotni družini, kjer
               bodo res našli vse na enem mestu. Kjer bodo lahko izrazili svoje potrebe, svoje
               želje, kjer bodo lahko sodelovali pri oblikovanju programa, ga spodbujali, ga mogoče
               tudi preusmerili v določenem trenutku, vse pa v pogovoru z vsemi temi strokovnjaki, v
               pogovoru s koordinatorjem in v sodelovanju, kakršnega bi si želeli tudi na več drugih
               področjih. Hvala lepa.</p>
            </sp>
            <sp xml:id="SDZ7-Redna-30-2017-05-23.sp38">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Bojana Muršič. Pripravita naj se gospod Jožef Horvat in mag. Alenka
               Bratušek.</p>
               <p>Izvolite, gospa Muršič.</p>
            </sp>
            <sp xml:id="SDZ7-Redna-30-2017-05-23.sp39">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Spoštovane kolegice, državna sekretarka! Vsem
               lep pozdrav!</p>
               <p>Najprej želim poudariti, da je celostna obravnava otrok v predšolski vzgoji še kako
               pomembna in več kot nujna, saj po več kot 20 letih prizadevanja nevladnih
               organizacij, da se to področje uredi tudi na zakonski ravni, zato gre na tem mestu še
               posebna pohvala predlagateljici, da se je končno soočila s to zelo zahtevno nalogo in
               pričela usklajevati ta zakon s pristojnimi ministrstvi. Moram reči, da se zahvaljujem
               ministrstvu za šolstvo, da je prevzelo pod svoje okrilje ta zakon, kljub temu da
               moram obžalovati, da dejansko Ministrstvo za zdravje na tem mestu ni pokazalo dovolj
               razumevanja, da bi ga vzelo pod svojo okrilje. Zakaj tako menim?</p>
               <p>Menim, da dejansko je zdravstvo tisto ključno. Še preden se otrok rodi, dejansko je
               spremljan v zdravstveni ustanovi. Nato ob rojstvu otroka takoj vemo oziroma
               zdravstveno osebje oceni, kakšno je njegovo stanje. Tako se mi zdi, da na tem mestu
               bi nekako to področje zgodnje obravnave otrok v predšolski vzgoji spadalo pod
               Ministrstvo za zdravje, vendar vsekakor je zelo pohvalno, da tudi spada pod
               Ministrstvo za izobraževanje, kajti v nadaljevanju od enajstega meseca dalje se
               otroci vključujejo v ta sistem predšolske vzgoje, v vrtčevsko obravnavo. Menim, da je
               to tudi dobro.</p>
               <p>Seveda gre na tem mestu tudi vključevati ministrstvo za socialo, ob vsem tem pa žal
               moram omeniti, da kljub temu da se bodo ta tri ministrstva vključevala, je ključno
               tudi Ministrstvo za finance, vsaj po moji presoji, kajti v kolikor Ministrstvo za
               finance ne bo zagotovilo dodatnih sredstev, ki jih bomo potrebovali za več fiziatrov,
               delovnih terapevtov, psihologov, logopedov, potem se nam kaj kmalu lahko zgodi, da ta
               zakon ostane mrtva točka na papirju, kajti tega pa si nikakor ne želim in tako, kot
               je že kolega v stališču poslanskih skupin povedal, tega tudi ne bomo dopustili.</p>
               <p>Predlagateljica je na začetku omenjala, da ta projekt jemlje zelo osebno, kajti je
               mati dveh otrok s posebnimi potrebami in vse od rojstva se sooča s problemi in še
               kako ve, da je vključevanje multidisciplinarno še kako pomembno. Ob tem ne gre
               spregledati, da je več kot 400 tisoč takšnih otrok v Sloveniji, zato je toliko bolj
               pomembno, da se čim prej ta zakon tudi sprejme, okrepi možnost družine, da se sooči s
               takšnimi problemi, da se zagotovi otrokov osebnostni razvoj, pri tem pa še ključno:
               da se spodbuja socialna vključenost otroka kot tudi celostne družine.</p>
               <p>Žal je Slovenija edina članica Evropske unije, ki tega nima na zakonski ravni
               urejenega, kljub temu da imamo nekatere določbe v Zakonu o izenačevanju možnosti
               invalidov, vendar pri nas še ta norma ni bila uresničena. Program zgodnje obravnave
               je bil v preteklosti osredotočen zgolj na otroka samega in pomoč, ki jo nudijo
               posamezni strokovnjaki. Izhodišče je sicer zelo spodbudno, otroku sicer omogoča, da
               bolje razvije svoje sposobnosti in jih ima in tudi prepreči posamezne težave, ki
               nastajajo ob rojstvu, vendar moramo k temu pristopiti z vsemi aktivnostmi, da
               poskušamo odpraviti težave. Res je pomembna zgodnja obravnava, saj se otrokovi
               možgani do 6. leta najbolj razvijajo, kljub temu pa ne smemo pozabiti, in temu je
               tudi namenjen ta zakon, da se v ta program vključi celotna družina, v kateri otrok
               živi.</p>
               <p>Družini bi morali ob otrokovem rojstvu pomagati pri sprejemanju novih okoliščin.
               Nikakor si ne znamo predstavljati, kaj doleti takšno družino, ko se ji rodi takšen
               otrok. Postavljena je pred dejstvo, da bo potrebno otroka vzgajati tako ali drugače,
               vendar pomoči nekako v sedanjem sistemu je zgolj malo oziroma nudile so jim nevladne
               organizacije, Društvo Sožitje in Društvo Sonček sta na tem mestu zelo pomagala tem
               družinam. Velikokrat se išče krivda pri samih starših, kaj se je zgodilo, da se je
               otrok rodil takšen, zato je toliko bolj pomembno, da pomagamo takšnim staršem, da jih
               postavimo na realna tla, da jim ponudimo support, da so pripravljeni sprejemati
               otrokovo drugačnost, in jim pomagati v teh najtežjih trenutkih. Seveda otroci so naše
               največje bogastvo, ne glede na to, kakšni so, zato je treba staršem pomagati, zato na
               tem mestu še enkrat zelo pozdravljam ta predlog zakona.</p>
               <p>Kot sem omenjala, so prvi meseci za otroka in tudi za družino najpomembnejši.
               Izredno pomembna je tudi ta psihosocialna pomoč družini, ki jo ta zakon predvideva, s
               čimer lahko upravičeno pričakujemo, da se bo stiska staršem vsaj malce omilila. Ob
               tem bodo nevladne organizacije še naprej pomagale z vsem svojim znanjem, ki so ga v
               vseh teh 20 letih njihovega prizadevanja s koristjo prenašale na starše. Zato res
               moram reči, da ta zakon podpiram od vsega začetka, vsekakor pa menim, da bi že moral
               biti sprejet bistveno, bistveno prej, kajti vsak dan, izgubljen, v otrokovem
               življenju lahko ima nepopravljive posledice v kasnejšem življenju. Zato je toliko
               bolj pomembno, da vlagamo v preventivo, zgodnje prepoznavanje, obravnavo in
               pravočasno ukrepanje za preprečitev zaostajanje otroka v razvoju. Kot sem že na
               začetku omenila, seveda ja ključna podpora oziroma v zakonu se predvideva podpora
               najmanj treh ministrstev, zdravstvenega, socialnega in izobraževanja. Na tem mestu še
               enkrat poudarjam, finančno ministrstvo bo tukaj tudi odigralo ključno vlogo.</p>
               <p>Pomembno pa je, naj zaključim, da starši opravljajo vlogo starša in ne igrajo vlogo
               terapevta, kajti vse prepogosto se v dandanašnjem času ob tej dani situaciji to tudi
               dogaja. Hvala lepa.</p>
            </sp>
            <sp xml:id="SDZ7-Redna-30-2017-05-23.sp40">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jožef Horvat, pripravita naj se mag. Alenka Bratušek in dr. László
               Göncz.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-30-2017-05-23.sp41">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Najprej želim izraziti priznanje in hvaležnost naši kolegici, dr. Jasni Murgel, da
               nas je pravzaprav veliko večino parlamentarcev povezala in nekako poenotila okrog
               Predloga zakona o celostni zgodnji obravnavi predšolskih otrok s posebnimi potrebami.
               Kritičnim besedam kolegice Bojane Muršič do Ministrstva za zdravje pa dodajam še
               kritiko na Ministrstvo za delo, družino in socialne zadeve. Razumem in mi v Novi
               Sloveniji razumemo, da ta zakon spada v nek okvir pravzaprav tudi družinske politike
               in tukaj res pred Evropo zardevamo, da smo edini, ki tega področja še nimamo na
               primeren način rešenega. Pa da ne bom samo kritičen, bom seveda ta uvod zaključil s
               pohvalo Ministrstvu za izobraževanje oziroma tukaj prisotni državni sekretarki dr.
               Andreji Barle Lakota, da je prevzela oziroma ministrstvo prevzelo v svoje okrilje ta
               zakon. Verjamem, nekako napovedujem, tudi 100-odstotno podporo temu zakonu. Kar se
               tiče Nove Slovenije, je to itak že bilo izrečeno.</p>
               <p>Kolegice in kolegi! To soboto sem imel kar dve poroki. Poročal sem dva mlada para in
               v priložnostnem nagovoru je tudi misel, ki se glasi: »K ustvarjanju toplega doma in
               družinske sreče pa bodo pripomogli tudi vajini otroci, ki so največja sreča vsakega
               zakona.« Otroci so naše največje bogastvo. Ne delamo razlik. Otroci so naše največje
               bogastvo in resnično so, če si to dovolimo, če si upamo priznati in začutiti, da v
               sebi nosijo veliko več, kot lahko vidimo, več od vsega, kar smo mi videli in slišali
               ali doživeli kot otroci. Otrok je naš največji zaklad, je neprecenljiv. Njegova
               vrednost je neskončna. Ne zamerite nekoliko čustvenemu temu delu mojega govora, ampak
               ko govorimo o otrocih, ko govorimo o otrocih s posebnimi potrebami, ko govorimo o
               družini, se gotovo vklopijo tudi naša čustva, če hočemo ali ne. Ko sprejemamo
               zakonodajo, pa mora delovati predvsem ratio.</p>
               <p>Zgodnjo obravnavo otrok z motnjami v razvoju v slovenski zakonodaji trenutno ureja,
               ampak ne na zadovoljiv način, zgolj Zakon o zdravstvenem varstvu in zdravstvenem
               zavarovanju, v katerem pa ni natančno določeno, kaj zgodnja obravnava zajema, kako je
               organizirana in komu je dostopna. Seveda si gotovo tisti, ki nas spremljajo, ki
               spremljajo ta zakon, postavljajo vprašanje, kaj pravzaprav je zgodnja obravnava in
               komu je namenjena; zgolj otroku ali tudi staršem oziroma družini. Evropska agencija
               za posebne potrebe in inkluzivno izobraževanje ugotavlja, da je zgodnja obravnava
               pravica vsakega otroka. Pravica vsakega otroka! Celostna zgodnja obravnava je
               namenjena otrokom s posebnimi potrebami in njihovim družinam, saj so prav družine
               tiste, ki dajo otroku s posebnimi potrebami osnovno okolje za razvoj. Obstoječa
               zgodnja obravnava v Sloveniji je osredotočena zlasti na zdravstveno oskrbo otroka in
               ne zajema celotne družine. Prav tako je obravnava otroka s posebnimi potrebami
               razkropljena med različne institucije, ki svojih dejavnosti ne usklajujejo. Ta zakon
               prinaša dobre rešitve, gotovo pa ga bodo morale na podlagi izkušenj iz praktičnega
               življenja, na podlagi izkušenj, ko bo ta zakon implementiran, naslednje sestave
               Državnega zbora prilagajati, izboljševati.</p>
               <p>Nekako se pojavlja neka paralela, ko obravnavamo ta zakon, tudi z Zakonom o osebni
               asistenci, ki ga je ta državni zbor na predlog Nove Slovenije sprejel na decembrski
               seji. Jaz sem zadovoljen, da znamo kljub nekaterim različnim ali pa zelo različnim
               pogledom nekakšna vprašanja, pa ko gre za človeka, stopiti skupaj in tukaj pri tem
               zakonu gre za človeka. Še več, gre za otroka s posebnimi potrebami.</p>
            </sp>
            <sp xml:id="SDZ7-Redna-30-2017-05-23.sp42">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Alenka Bratušek, pripravi naj se dr. László Göncz.</p>
               <p>Izvolite, gospa Alenka Bratušek.</p>
            </sp>
            <sp xml:id="SDZ7-Redna-30-2017-05-23.sp43">

               <speaker>MAG. ALENKA BRATUŠEK (PS NP):</speaker>

               <p>Hvala in tudi v mojem imenu lep pozdrav, kolegice in kolegi!</p>
               <p>Zelo sem vesela te enotnosti, ki jo danes lahko slišimo in vidimo, in tudi sama bi
               si želela, da bi ta zakon v tej prvi obravnavi in tudi v nadaljevanju bil sprejet
               brez glasu proti. Še bolj si pa želim in še bolj bom vesela, ko bo ta zakon stopil v
               veljavo in začel na nek način dosegati cilje, o katerih danes tukaj vsi govorimo.
               Kolegica je prej omenila denar. Mislim, da država mora poskrbeti za najšibkejše, to
               je njena osnovna naloga – in kdo, če ne otroci, so najšibkejši člen naše družbe in
               kdo, če ne otroci s posebnimi potrebami? Tako denar ne more in ne sme biti problem;
               in da ne bo dvoma, tukaj ne govorimo o stotinah milijonov evrov, tukaj govorimo o
               relativno majhnih zneskih, če pogledamo državni proračun.</p>
               <p>Tudi sama sem se podpisala pod predlog kolegice Murgel, ker kdo, če ne mama otrok s
               posebnimi potrebami, ve, kaj potrebuje družina, kaj potrebujejo otroci, in predvsem
               ve, kaj danes, od tega kar bi morali, ne dobijo. Sama sem mama dveh otrok brez
               posebnih potreb, pa vam povem, da sem včasih rekla, da je težko, da je naporno in
               tako naprej, pa si verjetno, ne verjetno, gotovo ne znam niti predstavljati, kaj vse
               je do danes naša kolegica Jasna naredila.</p>
               <p>Zato, spoštovana kolegica, sem se z veseljem podpisala pod ta zakon, nekdo je pač
               moral narediti ta napor in kot sem rekla, kdo, če ne mama, ki ve, kaj ti otroci
               potrebujejo. Tako hvala za iniciativo, trud in – kapo dol za vse do sedaj
               narejeno!</p>
            </sp>
            <sp xml:id="SDZ7-Redna-30-2017-05-23.sp44">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. László Göncz, pripravi naj se gospod Peter Vilfan.</p>
               <p>Izvolite, gospod Göncz.</p>
            </sp>
            <sp xml:id="SDZ7-Redna-30-2017-05-23.sp45">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod podpredsednik! Spoštovana gospa državna sekretarka,
               kolegice in kolegi!</p>
               <p>Pravzaprav skorajda k temu ni potrebno kaj dosti dodati, kar je pred mano Alenka
               Bratušek pač poudarila, ker v tem trenutku je najvažneje, da je ta zakon šel na svojo
               pot in da je pri tem izražena zelo visoka podpora. Upajmo, da bo tako tudi v fazi
               nadaljnjega sprejemanja. Predvsem menim, da bodo v drugem branju še marsikatere
               vsebinske zadeve in elementi popravljeni. Me pa veseli tudi že napovedana namera, da
               vsi skupaj vemo, da zaradi kompleksnosti tega vprašanja in zelo široke palete
               zainteresirane strokovne javnosti verjetno tega zakona ne bo mogoče v tej fazi tako
               izpiliti, da bodo vsa vprašanja dokončno urejena, ampak se bo to pozneje sproti
               nadgrajevalo. Menim, da je v tej fazi najbolj važno, da bodo ti glavni elementi
               pravilno zajeti.</p>
               <p>Z najine strani sploh ni bila vprašljiva podpora, glede na to, da osebno menim, da
               gre za nekakšen lakmusov papir družbe, razvitosti družbe, naprednosti družbe, čeprav
               se zavedam tega, da je v Sloveniji marsikaj parcialno že narejenega na tem področju.
               Torej, resda formalnopravno morda v enem zakonu to ni strnjeno, marsikatera zadeva je
               pa primerno rešena. Torej, mi tu Slovenije ne moremo uvrščati v neko skupino držav,
               ki na tem področju zelo zaostajajo. Vendar tovrstno reševanje, torej zakonsko
               reševanje, enovito reševanje in ta pristop je pa nedvomno zelo pomemben. Presenetil
               me je podatek, moram priznati, kar je gospa Murgel danes navedla, da je posredno
               praktično več kot 10 odstotkov prebivalstva soočenega s tem problemom; ne zgolj
               otroci, ampak tudi, če tu upoštevamo družine, družinske člane, ki pri tem nosijo
               ogromno breme.</p>
               <p>Za nadaljnjo razpravo bi opozoril zgolj na dve stvari. Prva stvar, danes se je že
               odpiralo vprašanje organiziranosti centrov za zgodnjo obravnavo. Vem, da se tu
               poskušajo najti že obstoječe organizacije ali pa vzvodi, da se nekako gradi na tem,
               kar je pomemben vidik in pomemben pristop. Opozoril bi zgolj na eno stvar – ne
               napraviti te napake, da periferijalna območja izvisijo. Predvsem socialno šibkejša
               območja in tisti predeli, kjer je sicer težava, gospodarsko, socialno in drugače
               gledano slabše, predstavljajo še večje breme za reševanje tovrstnega vprašanja. Tam,
               žal, otroci marsikdaj lahko ostanejo najbolj izven konteksta, kot se temu reče.
               Torej, na to bi posebej opozoril. Opozoril bi tudi na to, da s tem, če v tej zgodnji
               fazi rešujemo večino težav, ki se jih rešiti da, saj se vsi skupaj zavedamo, da
               marsikdaj imamo primere, ko je še vedno hendikep velikanski in ga nedvomno ne bomo
               mogli zakonsko urejati niti strokovno, ampak če se v tej fazi marsikatera zadeva
               odkrije in se pravilno naravnano tudi rešuje, obstaja tudi velika verjetnost – poznam
               kar nekaj primerov –, da bodo taki ljudje v poznejšem življenjskem obdobju na
               marsikaterem področju lahko naredili velikanske korake v prid družbe. Torej, ne le,
               da bodo sami uspešni na nekem področju, ampak bodo v bistveni meri prispevali k
               razvoju celotne družbe. Tu je ta faza in to obdobje izredno pomembno. Vesel sem, da
               je do tega zakona prišlo. Osebno bom izražal in dajal maksimalno podporo tudi v fazi
               nadaljnjega sprejemanja. Hvala lepa.</p>
            </sp>
            <sp xml:id="SDZ7-Redna-30-2017-05-23.sp46">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Peter Vilfan. Pripravi naj se gospod Saša Tabaković.</p>
            </sp>
            <sp xml:id="SDZ7-Redna-30-2017-05-23.sp47">

               <speaker>PETER VILFAN (PS DeSUS):</speaker>

               <p>Hvala za besedo.</p>
               <p>Najprej tudi z moje strani pozdrav predstavnicama ministrstva za izobraževanje,
               znanost, šport in mladino, ministrstva, ki je res ves čas sodelovalo pri pripravi
               tega zakona in ga tudi podpira. Tako absolutno sprejemam argumente, ki ste jih
               navedli glede vaše odsotnosti na začetku te seje. Še vedno pa pogrešam predstavnika
               Ministrstva za delo in Ministrstva za zdravje, ampak to, bi rekel takole, več pove o
               njih, kot pa seveda o nas.</p>
               <p>Danes ne bom veliko govoril o vsebini tega predloga zakona, ker mislim, da je bilo
               veliko povedano že v predstavitvah stališč poslanskih skupin. Predlagateljica oziroma
               prvopodpisana kolegica Jasna Murgel je o tem že govorila, pa bo zagotovo še govorila
               v nadaljevanju in tudi kar nekaj razprav bo zagotovo takih vsebinskih.</p>
               <p>Tisto, o čemer bi jaz rad danes nekaj povedal, so pravzaprav tiste čeri in ovire, ki
               velikokrat čakajo tak zakon, potem ko zapusti poslanske klopi in ta parlament. Pa bom
               to opisal kar na primeru. Leta 2012 sem v tem državnem zboru ugotovil, da smo mi že
               leta 2010 – ne mi, ampak tisti pred nami – sprejeli zakon o otrocih s posebnimi
               potrebami, ampak da ta zakon pravzaprav ni začel veljati. Seveda sem takoj sprožil to
               vprašanje, ne samo v svoji poslanski skupini, ampak tudi na pristojnem odboru in
               najprej dobil odgovor – veste kakšen? –, da niso pripravljene strokovne, pravne,
               finančne in ne vem kakšne še podlage, da bi zakon lahko začel veljati. Potem sem
               seveda vztrajal na tem, o tem razpravljal tudi na odboru in moram reči, da sem imel
               občutek, da imam veliko razumevanja s strani članic in članov tega odbora. Namreč, ob
               moji razpravi so vsi prikimavali. Nekateri so sicer gledali v tla, mogoče jim je bilo
               tudi malo nerodno, ampak pravi šok pa sem doživel, potem ko je prišlo do glasovanja.
               Od 18 članov, mislim, da jih je bilo 18, jih je 16 glasovalo proti temu, da bi zakon
               začel veljati. Samo dva, jaz in bivša kolegica Majda Potrata, pa sva glasovala za.
               Tako zakon seveda leta 2012 ni začel veljati. Potem je prišlo leto 2013 in če rečem
               temu tako, naša vlada. Tudi takrat sem takoj sprožil, seveda, to vprašanje, ponovno
               dobil bolj ali manj enak odgovor, da vse te že prej omenjene podlage še vedno niso
               pripravljene. Ja, tudi nisem dobil odgovora na vprašanje, kdo pa je tisti, ki je
               zadolžen za pripravo teh podlag.</p>
               <p>V glavnem, da skrajšam, med drugim sem dobil celo en dopis, v katerem je na vrhu
               pisalo naslednje: »Vse negativne posledice za državo, ki jih boste povzročili s
               svojim vztrajanjem na začetku veljavnosti zakona …« Seveda nisem popustil. Na koncu
               je bilo tako, da sem v nekem trenutku samo dobil sporočilo, ja, bo pač zakon začel
               veljati oziroma je začel veljati. Res upam, da se kaj podobnega ne bo zgodilo s tem
               zakonom. Zato seveda predlagam oziroma se tudi sam na nek način zavezujem, da bom
               vse, kar se bo s tem zakonom dogajalo, potem ko bo zapustil ta parlament, ko bo –
               mislim, da je postopek tak – objavljen v Uradnem listu in ko bo po 14 dneh dejansko
               moral začeti veljati, spremljal seveda dnevno. Predlagam, da to počnemo vsi tisti, ki
               smo sopodpisniki tega predloga, pa tudi tisti, ki niso sopodpisniki, pa bodo očitno
               ta predlog zakona podprli. Kajti sila pomembno je, da ne samo govorimo tule, kako
               podpiramo, ampak da se zakon tisti trenutek, ko bo to mogoče, dejansko praksi začne
               izvajati.</p>
               <p>Prej je bilo rečeno s strani kolegice iz SD, da bo pomembno tudi stališče
               Ministrstva za finance. Ja, seveda, kajti ta zakon bo imel finančne učinke. Ti
               finančni učinki niti niso tako majhni, ampak se strinjam s svojimi predhodniki, ti
               finančni učinki, bom rekel takole, sploh niso pomembni in nas v tem trenutku tudi ne
               zanimajo. Mogoče ni pravi izraz »nas ne zanimajo«, ampak veste, če v tej državi nismo
               sposobni najti denarja za izvajanje takega zakona, kot je ta, potem pa ne vem, ali
               sploh tako državo še potrebujemo.</p>
               <p>Tisto, kar mene veseli pri tem zakonu, je to, da Vlada podpira ta predlog zakona. To
               je v redu, to je super pravzaprav, ampak veste, nikoli ni Vlada tista, predsednik
               Vlade pa ministri, ki odločajo o tem, ali bo nek zakon šel potem v nadaljevanju po
               tisti poti, kakor je začrtana. Mene seveda skrbi ta izjava Ministrstva za zdravje, v
               kateri so, recimo, rekli, in to sem povedal že v stališču poslanske skupine, da
               izraza »otrok s posebnimi potrebami« v Sloveniji sploh ne poznamo in da ministrica za
               zdravje meni, da ne rabimo nobene posebne zakonodaje s področja otrok s posebnimi
               potrebami. Saj mislim, da tu pravzaprav ni kaj več dodati.</p>
               <p>Na koncu naj povem samo še to, da tudi jaz seveda govorim iz osebne izkušnje, mi, v
               moji družini, tako kot sem že nekajkrat rekel, dnevno živimo s to problematiko, vsak
               dan, vsak teden, mesec, leto in bomo tudi v prihodnje. In seveda vemo, kaj se zgodi,
               ko v neki družini v nekem trenutku ugotoviš, da z otrokom stvari ne gredo tako, kot
               si si predstavljal, da se z njim nekaj dogaja, da stvari ne tečejo v pravi smeri
               oziroma če skrajšano rečem, da je seveda tvoj otrok ali vaš otrok drugačen. Zato smo
               mi tak zakon potrebovali ne danes, ne včeraj, ne pred enim letom, ampak verjetno že
               pred desetimi ali dvajsetimi leti.</p>
               <p>Za nekatere od nas je sedaj že prepozno, da bi lahko tiste otroke, s katerimi smo se
               takrat ukvarjali in se še vedno ukvarjamo, da bi lahko šli skozi to proceduro, sem pa
               izredno zadovoljen in vesel, da bodo pa vsi tisti, ki se jim to dogaja danes in se
               jim bo zgodilo v prihodnosti, sedaj imeli seveda to možnost, da lahko skozi to
               celostno zgodnjo obravnavo dobijo tisto potrebno pomoč, da dobijo nasvet, da dobijo,
               če hočete, upanje, da je lahko življenje tudi s takimi otroci zelo v redu. Hvala.
           </p>
            </sp>
            <sp xml:id="SDZ7-Redna-30-2017-05-23.sp48">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Saša Tabaković. Pripravi naj se mag. Julijana Bizjak Mlakar.</p>
               <p>Izvolite, gospod Tabaković.</p>
            </sp>
            <sp xml:id="SDZ7-Redna-30-2017-05-23.sp49">

               <speaker>SAŠA TABAKOVIĆ (PS SMC):</speaker>

               <p>Spoštovani, hvala za besedo. Kolegice in kolegi!</p>
               <p>Tudi sam bom, kot sopodpisnik, ta zakon podprl. Gre za zakon, ki natančneje
               opredeljuje pomoč pri prepoznavanju v prvih letih otrokovega življenja, ki je seveda
               usodno za njegov nadaljnji razvoj, večje oblike bioloških, telesnih, kognitivnih
               pomanjkljivosti, še posebej zato, ker je danes obravnava teh otrok nekako
               prerazpršena in zato tudi povzroča nemalo nelagodja, prvenstveno seveda otrokom,
               predvsem pa tudi njihovim staršem kot tudi strokovnim službam, ki se s tem pojavom
               profesionalno ukvarjajo. Tudi v resornem smislu je ta pojav razdeljen na tri
               ministrstva, zato povezovanje ima toliko večji poudarek. Slišali smo od nekaterih
               različne kritike na ministrstva, ki se v resnici na nek način niso dobesedno stepla
               med seboj, katero bo prevzelo osrednjo vlogo pri tem projektu, ki je družbeno
               občutljivo vprašanje. Najbolj pomembno se mi zdi, kot je že povedal kolega iz Desusa
               Vilfan, da mora vsako ministrstvo v resnici prepoznati, dobesedno prepoznati svojo
               vlogo in tudi primerno z vsemi sredstvi, ki jih imajo na razpolago, tudi ta projekt
               sooblikovati.</p>
               <p>Z zakonom se seveda zasleduje cilj, da se zagotovijo in nadgradijo storitve
               zdravstva, socialnega varstva ter vzgoje in izobraževanja za otroke s posebnimi
               potrebami, za otroke z rizičnimi dejavniki in seveda njihove družine v predšolskem
               obdobju. Poglavitne rešitve zakona so, da se bo razvojna ambulanta preoblikovala v
               center za zgodnjo obravnavo otrok. Gre za javno dostopno in regionalno razporejeno
               mrežo. Tudi zagotovila se bo na ta način z zakonom celostna obravnava za otroke s
               posebnimi potrebami, za otroke z rizičnimi dejavniki in njihove družine od rojstva do
               vstopa v šolo. Z zakonom se bo določilo izvajalce storitev zgodnje obravnave in potem
               tudi njihove povezave preko koordinatorja pomoči družini, ki bo zagotavljal
               informacije staršem in izvajalcem za posameznega otroka. Na tak način se bo tudi
               opredelila sama zgodnja obravnava otrok in pa način prepoznavanja in napotitve v
               center za zgodnjo obravnavo. Znotraj teh centrov se bodo oblikovali
               multidisciplinarni timi, kjer se bo tudi v nadaljevanju jasneje določila njihova
               naloga. Določile se bodo tudi možne vsebine individualnega načrta pomoči družini,
               enostavno zato, ker so potrebe za vsakega otroka seveda različne. Zdi se mi tudi
               dobro to, da se bodo ti centri potem s strokovnimi delavci tudi povezali z vrtci in
               centri za socialno delo.</p>
               <p>Mi se v tem mandatu tudi zelo veliko pogovarjamo o dolgih čakalnih vrstah in
               časovnih omejenosti za obravnavo v zdravstvu. Tukaj bi rad poudaril, da trenutno v
               razvojnih ambulantah vsako leto obravnavajo okoli 18 tisoč otrok, približno 900 na
               ambulanto in zaradi specifike razvoja možganov je seveda pomembno, da se z razvojno
               nevrološko obravnavo začne čim prej, vsaj tja do 3 meseca starosti. V razvojnih
               ambulantah si posledično prizadevajo, da bi otroci prišli na vrsto, na pregled v roku
               vsaj enega meseca, kar pa seveda potem omejuje samo število in krajša čas kontrolnih
               pregledov, kar posledično ni dobro, zato ker se potem tudi vse nadaljnje potrebne
               terapije lahko zamaknejo oziroma niso dovolj pogoste. Zato v tem smislu tudi
               pozdravljam zakon, ker zakon predlaga rešitev, da se, kot rečeno, potem razvojna
               ambulanta preoblikuje v center za zgodnjo obravnavo otrok, s čimer se potem
               zagotavljajo enotne vstopne točke za celostno obravnavo in se potem na tak način tudi
               zagotavlja tudi krajšanje časovnih razmikov pri prepotrebnih terapijah, še posebej
               zato, ker te vstopne točke delujejo multidisciplinarno. In to je, kot rečeno, samo
               ena od rešitev.</p>
               <p>Seveda je tako, da tak otrok potrebuje neko celo paleto dodatnih spodbud, da bo
               lahko od samega začetka nekako kompenziral ta svoj, recimo temu, prirojeni
               primanjkljaj, na drugi strani pa se bo tudi staršem nekako poskušalo olajšati njihov
               vsakdan.</p>
               <p>Tu bi rad še dodatno poudaril, da se ni pozabilo tudi na oddaljene kraje, kjer
               otroci ravno tako potrebujejo to obravnavo in so bili na nek način zaradi geografske
               lege tudi, recimo temu, zapostavljeni. Tako bodo na voljo tudi manjše regijske enote,
               ki bodo nekako imele dobro usposobljene terapevte, tako da se v tem smislu tudi
               poskuša nasloviti na to neko, če lahko tako rečem, regijsko oziroma geografsko
               vprašanje.</p>
               <p>Predlog zakona zagotovo ni zdravilo za vse, tega se seveda zavedamo verjetno vsi, ki
               danes smo prisotni na tej obravnavi. Je pa zagotovo korak, da se bo v to tematiko
               dejansko, tako medresorsko, predvsem pa dejansko delovno tudi zagrizlo. Mislim, da je
               predlagateljica kolegica dr. Jasna Murgel naredila zagotovo veliko delo, seveda ravno
               tako v sodelovanju z Ministrstvom za izobraževanje kot z ostalima obema
               ministrstvoma, tako za zdravje, kot delo, družino, socialne zadeve. Zato se mi seveda
               zdi več kot prav, da gre zakon tudi naprej v nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-30-2017-05-23.sp50">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Julijana Bizjak Mlakar, pripravi naj se gospa Erika Dekleva.</p>
               <p>Izvolite, gospa Mlakar.</p>
            </sp>
            <sp xml:id="SDZ7-Redna-30-2017-05-23.sp51">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod predsedujoči. Spoštovane poslanke, poslanci,
               predstavniki ministrstva in ostali prisotni!</p>
               <p>Predlog zakona, ki ga danes obravnavamo, smo ob njegovi vložitvi v parlamentarni
               postopek s podpisi podprli vsi poslanci Poslanske skupine Desus. Veseli me, da je
               zakon usklajen še s številnimi drugimi deležniki, ki zakon podpirajo. Seveda pa je
               zelo pomembno, da zakon podprejo pristojna ministrstva, to je Ministrstvo za zdravje,
               Ministrstvo za izobraževanje, znanost in šport, ki sta oba v rokah stranke SMC, in
               Ministrstvo za delo, družino, socialne zadeve in enake možnosti. Vlada je predlog
               zakona podprla, me je pa začudila zadržanost do zakona, ki je bila opazna s strani
               nekaterih pristojnih ministrstev. Upam, da so ti zadržki že odpravljeni. Brez
               ustreznega sodelovanja med ministrstvi zakon v praksi ne bo mogel zaživeti.
               Ministrstva imajo namreč po predlogu zakona zelo pomembno vlogo zagotovitve
               podzakonskih predpisov, ki bodo izvajanje zakona sploh omogočili. Da ne omenjam
               dodatnih finančnih sredstev, ki jih bo treba dodatno zagotoviti.</p>
               <p>V Sloveniji je okoli 40 tisoč do 60 tisoč otrok z rizičnimi dejavniki v razvoju; 7
               odstotkov je nedonošenčkov, sledijo otroci z obporodnimi zapleti, infekcijami in tako
               dalje, okoli 8 tisoč do 12 tisoč je otrok z motnjami v duševnem razvoju, otrok s
               cerebralno paralizo je od 800 do tisoč 600, okoli 4 tisoč je otrok z avtizmom, od 100
               do 200 otrok ima epilepsijo. Nato so še otroci z okvaro sluha in motnjo vida, otroci
               s prirojenimi okvarami gibalnega aparata, z razvojno motnjo koordinacije ter z motnjo
               v govornem razvoju. Njihovo število naj bi še naraščalo. Vse te skupine otrok se
               obravnava v razvojnih ambulantah. Poleg omenjenih skupin otrok se v razvojnih
               ambulantah obravnava tudi otroke z živčno-mišičnimi, nevrometabolnimi in drugimi
               nevrološkimi boleznimi ter otroke po poškodbah glave.</p>
               <p>Že dejstvo, da točnih podatkov o številu otrok s posebnimi potrebami oziroma otrok z
               rizičnimi dejavniki v razvoju ne poznamo, pove veliko o tem, kako se danes skrbi za
               to področje. Čeprav imamo v Sloveniji mrežo zdravstvenih institucij in institucij
               otroškega varstva, ki naj bi skrbele za to dejavnost, te na težave omenjenih otrok in
               njihovih staršev ne odgovarjajo v zadovoljivi meri. Na potrebo otrok in njihovih
               staršev v zadovoljivi meri tudi ne odgovarjajo razvojne ambulante, mentalno-higienski
               oddelki oziroma druge specializirane ambulante ter razvojni oddelki vrtcev v
               Sloveniji, ki opravljajo nekatere programe zgodnje obravnave otrok. Pomanjkljivost
               obstoječih zgodnjih pomoči družinam z otroki s posebnimi potrebami je tudi ta, da je
               pomoč zagotovljena z različnimi zakoni ali pa sploh ni zakonsko zagotovljena. Prav
               tako tudi ni preglednega usklajevanja potrebnih pomoči. Zato bi bilo treba povezati
               obstoječo mrežo razvojnih ambulant s službami in institucijami, ki delujejo na
               področjih socialnega varstva ter vzgoje in izobraževanja. Za celostno obravnavo otrok
               s posebnimi potrebami bi bilo treba bolj podrobno opredeliti klinične poti in
               obravnavo otrok z motnjami v razvoju in s protokoli o sodelovanju služb s področja
               zdravstva, šolstva in izobraževanja ter socialnega varstva.</p>
               <p>Zakon o celostni zgodnji obravnavi predšolskih otrok naj bi torej rešil težave teh
               otrok. Po uvedbi zakona o celostni zgodnji obravnavi predšolskih otrok s posebnimi
               potrebami torej ne bi bilo več sedanjega postopka usmerjanja otrok, temveč bi v
               centru za zgodnjo obravnavo otrok s posebnimi potrebami oziroma otrok z rizičnimi
               dejavniki oblikovali načrt za posameznega otroka, ki bo podlaga za pomoč otroku in
               družini na različnih področjih življenja. Začetna odsotnost predstavnika Vlade in
               vseh treh pristojnih ministrstev, ki jih čaka še veliko dela, da bi lahko zakon
               zaživel v praksi, je sicer nenavadna popotnica predlogu zakona, je pa opozorilo, da
               bo treba sodelovanje med ministrstvi še okrepiti.</p>
               <p>Ker je zgodnje otroštvo najbolj pomembno za razvoj človeka, je treba ogrožene otroke
               in otroke s posebnimi potrebami čim prej ustrezno obravnavati. Zato smo v Poslanski
               skupini Desus zakonu naklonjeni in bomo glasovali, da je predlog zakona primeren za
               nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-30-2017-05-23.sp52">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Erika Dekleva, pripravi naj se gospa Marija Antonija Kovačič.</p>
               <p>Izvolite, gospa Dekleva.</p>
            </sp>
            <sp xml:id="SDZ7-Redna-30-2017-05-23.sp53">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Nesporno dejstvo je, to smo danes že večkrat slišali, da so prva leta otrokovega
               življenja najpomembnejša in da ključno vplivajo na njegov razvoj in to je verjetno še
               toliko bolj res, ko govorimo o otrocih s posebnimi potrebami. Ti otroci in te družine
               gotovo potrebujejo celostno obravnavo, ker se soočajo z nekim novim načinom življenja
               in v tem načinu življenja je tveganje za socialno izključenost še mnogo večja, kot je
               v nekih drugih primerih. Da je ustrezna obravnava otrok s posebnimi potrebami zelo
               pomembna, opozarja tudi Svetovna zdravstvena organizacija in zato tudi oblikovala in
               poslala priporočila državam za zagotovitev ustrezne obravnave oseb s posebnimi
               potrebami v družbi. In ta zakon tudi sledi tem priporočilom tako, da bodo imeli vsi
               dostop do vseh storitev in vseh sistemov, tako jim bo omogočen ustrezen razvoj. Morda
               je izpostavljeno predvsem področje zdravstva, saj trenutno terapije niso dovolj
               dostopne, obravnav imajo premalo, pa tudi te najbrž niso na dovolj visoki ravni, kar
               mnoge starše zato usmerja v zasebni sektor ali pa k terapevtom, ki delujejo celo na
               črno.</p>
               <p>V procesu celostne zgodnje obravnave imajo pomembno vlogo tudi centri za zgodnjo
               obravnavo in tu zakon predvideva povečanje kapacitet, kapacitete človeških virov, kar
               bo dodatno olajšalo dostop do teh storitev. Zakon tako povezuje že obstoječe pomoči v
               nek enoten sistem, saj prav to povezovanje razvojnih ambulant s službami in pa
               institucijami na področju zdravstva, šolstva in socialnega varstva ključnega pomena
               za doseganje zastavljenih ciljev. Predlog zakona zato vzpostavlja centre za zgodnjo
               obravnavo, kjer bodo delovali multidisciplinarni timi in predstavljali tudi vstopne
               točke za celostno zgodnjo obravnavo otrok, saj je nesporno, da otroci potrebujejo
               celo paleto nekih storitev in dodatnih spodbud, in prav je, tako je tudi varuhinja v
               svojem poročilu zapisala, da je vsakemu otroku dana možnost, da svoje zmogljivosti
               izkoristi v največji možni meri, vsekakor pa tako, da je to v njegovo največjo
               korist.</p>
               <p>Mene veseli, da ima zakon tako široko podporo tako s strani politike kot stroke in
               vseh ostalih deležnikov in predstavlja nek pomemben in prvi korak naprej. Ravno
               včeraj sem brala članek z naslovom Otroci daleč od enakih možnosti, v katerem družina
               izpostavlja svojo stisko, saj so bili kot družina z otrokom s posebnimi potrebami
               prepuščeni sami sebi in so morali sami iskati odgovore na vprašanja, kako učinkovito
               pomagati otroku, kje dobiti pravo pomoč za prav njegove težave, kako mu jih olajšati.
               Mamica pravi, da je v prvi fazi soočanja z dejstvom, da ima njen otrok težave v
               razvoju, najbolj pogrešala pomoč strokovnjakov.</p>
               <p>Ravno to je tisto, kar prinaša ta zakon, ki se bo v prihodnje gotovo še spreminjal,
               izboljševal, sedaj pa ponuja prvo sistemsko rešitev na tem področju in tudi z moje
               strani pohvala Ministrstvu za šolstvo, ki je prepoznalo potrebo, če že ne nujnost po
               takem zakonu, in seveda aktivno sodelovalo pri samem nastajanju. Seveda tudi hvala
               kolegici Jasni.</p>
            </sp>
            <sp xml:id="SDZ7-Redna-30-2017-05-23.sp54">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marija Antonija Kovačič, nato se pripravita še gospod Branko Zorman
               in gospa Irena Grošelj Košnik.</p>
               <p>Izvolite, gospa Marija Antonija Kovačič.</p>
            </sp>
            <sp xml:id="SDZ7-Redna-30-2017-05-23.sp55">

               <speaker>MARIJA ANTONIJA KOVAČIČ (PS SMC):</speaker>

               <p>Hvala za besedo.</p>
               <p>Zelo kratek čas imam in sem rekla, da se oglasim samo zato, da pohvalim kolegico, ki
               se je opogumila in seveda z ostalimi uspela ta zakon spraviti na svetlo. Nisem se
               mislila posebej o vsebini zakona oglašati, pač pa sem želela nanizati nekaj svojih
               izkušenj iz 41-letne dobe, ki je bila posvečena samo otrokom s posebnimi
               potrebami.</p>
               <p>V prvem delu svojega službovanja v Mariboru sem delovala v zdravstveni organizaciji
               in takrat mi je bila zaupana naloga, med drugim seveda, da sem proti koncu
               sedemdesetih in v začetku osemdesetih leti delala z dojenčki. Res, z dojenčki od
               rojstva in tja do leta, leta in pol. Seveda so bile to izjemne izkušnje, ker so bili
               neposredno zraven starši, včasih samo mama, včasih samo ata, včasih dedek, babica. Te
               naveze so delovale in večkrat smo skupaj jokali, vendar so to dobre izkušnje iz tega
               obdobja. Moram reči, da je ena od deklic danes profesorica likovnega pouka na osnovni
               šoli za slušno prizadete, kar mi je v izjemno veselje in ponos.</p>
               <p>Še to naj povem, stiske, ki jih imajo starši na začetku, so izjemne, in moram reči,
               da mi je tudi tu uspelo dva partnerja obdržati skupaj kot družino, kar mi je tudi v
               veliko veselje in ponos, in še danes se z njimi srečujemo. Hvala.</p>
            </sp>
            <sp xml:id="SDZ7-Redna-30-2017-05-23.sp56">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Branko Zorman. Pripravi naj se gospa Irena Grošelj Košnik.</p>
            </sp>
            <sp xml:id="SDZ7-Redna-30-2017-05-23.sp57">

               <speaker>BRANKO ZORMAN (PS SMC):</speaker>

               <p>Hvala, gospod predsedujoči.</p>
               <p>Vnaprej se opravičujem, ker ne bom tako pozitiven, kot ste bili vsi govorci do zdaj,
               bom tudi obrazložil, zakaj.</p>
               <p>Za razumevanje nadaljnje debate in mojega razmišljanja naj povem, da sem tudi jaz,
               tako kot predlagateljica, starš otroka s posebnimi potrebami. In verjemite, če sem
               jaz kritičen do kakšne vsebine, potem verjetno tu nek razlog obstaja, ker nisem a
               priori proti ničemur oziroma če imam kakšno pripombo na nekaj, nisem a priori proti.
               Ker to področje zelo dobro poznam ne samo preko delovanja v parlamentu, ampak
               predvsem preko življenjske izkušnje zadnjih 12 let. In da ne bo potem napačno
               interpretirano, bi rad samo še dopolnil, da je to zakon, ki ga je predlagala
               predlagateljica in je sopodpisan s strani toliko in toliko poslancev in to ni SMC
               zakon, tako da ne bo slučajno interpretirano, da jaz nasprotujem našemu zakonu
               oziroma da kritiziram karkoli iz našega zakona. To je moje osebno mnenje in moje
               osebno razmišljanje. Iz tega naslova bom poskušal biti zelo objektiven, kar se ne
               nazadnje s stališča poslanca Državnega zbora od mene tudi pričakuje, ne da sprejemam
               zgolj samo všečne vsebine, pač pa sem do njih objektiven in z distanco racionalen.</p>
               <p>Zdaj obravnavamo področje, ki ga pokrivajo tri ministrstva. Na vsakem od teh
               področij, tako socialnovarstvenem področju, zdravstvenem področju kot področju
               izobraževanja, imamo sisteme, ki so relativno dobri in funkcionirajo relativno dobro.
               Občasno je problem povezava med temi sistemi. Problem je v tem, da so starši
               prevečkrat prepuščeni sami svoji iznajdljivosti in zbiranju informacij. Moram
               priznati, zopet iz osebne izkušnje, da še dandanes izvem za kakšno pravico, ki bi jo
               lahko izkoristili v nekem drugem obdobju starosti, za katero sploh nismo vedeli, pa
               obstaja že vrsto let. Poleg tega pa imamo tudi nevladne organizacije, ki se s tem
               področjem in družinami, kjer so otroci s posebnimi potrebami, že danes ukvarjajo in
               pomagajo na razne načine, kar je nedvomno zelo plemenito in pohvalno.</p>
               <p>Ta zakon ureja sistem na način, kot če bi se usedli zdaj pred prazen list papirja in
               napisali, kako mi vidimo rešitev tega problema, tako iz osebnih stališč kot iz
               pripovedovanja drugih staršev, pa tudi iz pripomb udeleženih iz organov posameznih
               ministrstev, in potem nastane neka zakonska rešitev. Jaz imam probleme, kot bom v
               nadaljevanju povedal, pri tem zakonu, da se s tem zakonom: prvič, posega na neke
               področne zakonodaje in se preskakuje neke čisto ustaljene sistemske rešitve, hkrati
               se nekomu jemlje pristojnosti, ki jih po zakonu že vrsto let ima, in se daje
               pooblastila nekomu, ki po nobenem zakonu teh pooblastil nima. In to je prva zadeva,
               ki me kot poslanca enostavno lahko zmoti.</p>
               <p>Seveda bilo je omenjeno, mislim, da je bilo omenjeno, da bo pričel teči pilotni
               projekt vzpostavitve enotnih vstopnih točk za celostno zgodnjo obravnavo, ki bo
               financirana z EU sredstvi, ki naj bi seveda pokazal s svojimi izsledki, kako naj bi
               ta sistem zgodnje obravnave funkcioniral in kakšne so dejansko potrebe. Dogovor, ko
               se je začelo o tem področju pogovarjati, je bil takšen, da se počaka vsaj delne
               izsledke, da ta pilotni projekt teče vsaj po leta in dejansko potem vidimo, kaj
               potrebujemo. Ne bom se spuščal, zakaj pilotni projekt bo stekel šele sedaj, ampak
               sprejemati in pisati v zakon rešitve samo na podlagi tega, kar se nam zdi, da je
               prav, je lahko tudi nevarno ali neodgovorno, če želite. Mi imamo že danes v Sloveniji
               neke prakse nekih razvojnih ambulant, ki so že danes organizirane, tako kot ta zakon
               predvideva. In samo potrebno bi se bilo poglobiti v ta njihov sistem, kako to
               funkcionira, in v sklopu obstoječe zakonodaje, v sklopu obstoječih zakonskih možnosti
               in v sklopu obstoječih organov urediti to, kar je. Ker če mi potrebujemo in vemo, da
               je premalo, ne vem, fizioterapevtskih obravnav teh otrok, potem mi zaradi tega ne
               rabimo zakona. Mi imamo Zdravstveni svet, pod Zdravstvenim svetom so razširjeni
               strokovni kolegiji, ki najprej predlagajo Zdravstvenemu svetu nekaj, ta predlaga
               potem ministrstvu oziroma ZZZS, ki je seveda plačnik teh storitev, in se ti timi
               obstoječi lahko razširijo, zato ne rabimo novega zakona. To lahko storimo že v
               sistemu obstoječe zakonodaje.</p>
               <p>To, da povezave med razvojno ambulanto, torej med zdravstvenimi delavci in na primer
               razvojnimi vrtci ali pa potem v nadaljevanju tudi šolskimi otroci, ni praksa, pa bi
               morala biti, je tudi dejstvo. Vem za eno razvojno ambulanto, kjer to poteka, kjer
               razvojni pediatri in fizioterapevti in logopedi hodijo v vrtec, hodijo v šolo in v
               bistvu tam pregledujejo in obravnavajo tudi te otroke. Celo več, z njimi hodijo še
               potem na rehabilitacijsko, to se pravi v URI Soča, ko se predpisuje nek tehnični
               pripomoček, na primer, in tam seveda aktivno sodelujejo. To je nedvomno primer dobre
               prakse. To je nedvomno nekaj, kar je možno tudi že v okviru obstoječe zakonodaje.</p>
               <p>Tudi sodelovanje z nevladnimi organizacijami. Jaz prihajam iz gorenjske regije, iz
               Kranja konkretno, kjer moram reči, da je sodelovanje med razvojno ambulanto in na
               primer Sožitjem in Sončkom izredno izredno dobro, izredno zgledno. Vsako leto
               prirejajo tudi kolonije večkrat letno za te otroke in tako naprej, nudijo pomoč
               staršem. Vse to, kar je v zakonu predvideno, da naj bi počel predstavnik družine, vse
               to že danes pri nas delajo te nevladne organizacije.</p>
               <p>Namesto da bi torej izboljšali obstoječi sistem in dejansko ljudi, ki so že sedaj v
               sistemu, samo aktivirali, da počnejo tisto, kar bi v osnovi že morali. Jaz sem ves
               čas že itak kritičen, na primer, do ljudi na centrih za socialno delo, ki iz pisarn
               izdajajo odločbe in presojajo upravičenosti, neupravičenosti nekih socialnih pravic,
               namesto da bi šli na teren. Saj verjetno kdaj tudi gredo, ampak se verjetno vsi
               strinjate, da gredo premalokrat. Tudi zaradi tega novega zakona ne potrebujemo, ker
               se ne bo nič spremenilo. V bistvu jim dajemo še potuho, če smo ravno na tem področju.
               Centri za socialno delo bodo delovali tako, kot bodo, ker pa bi v sklopu
               multidisciplinarnega tima na novo bil vključen še socialni delavec, bo pa on za njih
               opravil vse tisto informiranje, ki bi ga tako in tako oni lahko opravili že danes in
               ga imajo čas opraviti že danes.</p>
               <p>Nadalje me je zmotilo tudi to, in kot opravičilo, ki je bilo podano, pač ga
               enostavno ne kupim. Lani poleti je bila formirana delovna skupina za sistemsko
               ureditev celostne obravnave otrok s posebnimi potrebami, in sicer za otroke od nič do
               26 let. Strinjam se, da je področje predšolskih otrok, se pravi v tej starosti,
               izredno pomembno, ker takrat seveda nevrofizioterapevtske obravnave, logopedske
               delovne terapije in vse to so sigurno takrat potrebne zelo intenzivno in definitivno
               pustijo posledice potem na kvaliteto življenja tega otroka. Ampak jaz vam pa zopet iz
               prakse povem, da veliki problemi pridejo v osnovni šoli, še večji v srednji šoli in
               potem naprej do 26. leta, da po 26. letu naprej niti ne razlagam. In se ne strinjam s
               tem, da parcialno urejamo nekaj, za kar bi mogoče bilo za porabiti nekaj mesecev več,
               pa bi lahko uredili celotno področje, ker otrok ne neha živeti pri 6 letih, ko gre v
               šolo, ampak živi do konca svojega življenja. In samo zato, da nekaj damo od sebe, in
               pač vzamemo tisto, kar je relativno možno urediti, to se mi enostavno ne zdi prav.
               Parcialno smo rešili eno skupino, ti isti otroci od 6. leta naprej pa potem padejo,
               in družine seveda z njimi, v nek zopet drug problem, kjer pa te koordinacije in vsega
               tega ne bodo imeli.</p>
               <p>Nadalje, sem že omenil, poseganje v področno zakonodajo in presojanje, kdo bo kaj
               delal in kdo bo kaj določal. Določanje mreže, ki je predvidena, teh centrov za
               celostno obravnavo, je naloženo Ministrstvu za zdravje v soglasju z Ministrstvom za
               izobraževanje in Ministrstvom za delo, družino, socialne zadeve. Naj vas spomnim, ker
               je pač to bolj moje področje, da uveljavitev novih programov odobri in predlaga
               Zdravstveni svet kot strokovni organ. Mi tukaj nismo strokovni, da bi lahko
               determinirali, kaj vse mora v nekem zdravstvenem timu biti in koliko posameznega
               kadra mora znotraj biti. Ta zakon preposega čez vse to in to, kar zakonsko uredi.
               Sprašujem se, ali bomo potem zdaj v nadaljevanju na zdravstvenem področju, zdaj ne
               vem, za bolnike s parkinsonovo boleznijo sprejeli svoj zakon, kjer bomo kar določili,
               koliko mora biti zdravnikov kje, koliko mora biti teh njihovih obravnav in tako
               naprej, pa da ne govorim še o drugih skupinah teh pacientov, ki jih je zelo veliko.
               In seveda, tudi organizacija zdravstvenega varstva se s tem zakonom spreminja. Zopet
               – tukaj pa moram stopiti v bran Ministrstvu za zdravje, kljub temu da sem kdaj
               kritičen do njih – mimo njihovega mnenja, ampak k temu še pridemo.</p>
               <p>Ne nazadnje pogrešam seveda tudi neaktivnost ZZZS – Zavoda za zdravstveno
               zavarovanje Slovenije, ki po uveljavitvi tega zakona bi bil največji plačnik. Za
               širitev teh razvojnih ambulant je predvideno nekje cirka dodatnih 4,5 milijone evrov
               več na leto, ki jih mora ZZZS plačati. To jih ne plača proračun in tukaj Ministrstva
               za finance ne potrebujemo, kot ste večkrat omenjali. ZZZS je po navadi zelo aktiven,
               pa zelo hitro nam pošilja kakšna mnenja. Tukaj ne vem, ali so spregledali, ker pač ni
               bilo čisto iz njihovega delokroga, ampak me izredno zanima seveda ta njihov feedback,
               pa ne gre zdaj tule samo za finance; finance se na koncu najdejo, ampak mnenje
               nekoga, ki pa mora plačati, bi me pa seveda izredno zanimalo.</p>
               <p>Potem je bilo rečeno, da je se seveda, ker imamo zelo čustveno področje, vsi vidimo
               te otroke s posebnimi potrebami in seveda zelo lahko se je identificirati in zelo je
               lahko tukaj nek čustveni moment vzbuditi in seveda bomo roke dvigovali za vse, kar bo
               s tega področja in bomo rekli, da je dobro. In prav je, da tako dojemamo to področje,
               samo v končni fazi mi pa moramo nekaj uzakoniti, sprejeti neko odločitev, ki pa
               seveda mora imeti tudi neko objektivno pokritost in neko, v končni fazi tudi, če
               želite, logiko.</p>
               <p>Kolega Vilfan je rekel, je izpostavil, kot da bo ta zakon rešil to, da ne bo otrok s
               posebnimi potrebami čakal toliko časa na zobozdravnika. Tega ta zakon ne ureja. To je
               problem Zakona o zdravstvenem varstvu in zdravstvenem zavarovanju, ki je v prihodu,
               in pa problem omejenih sredstev. Ta zakon tega ne rešuje. Samo, da ne bi slučajno
               narobe razumeli teh rešitev, ki so tukaj notri.</p>
               <p>Glede vsebine bi samo na kratko preletel. Nekaj sem že omenil. Pri predstavniku
               družine bi se morda samo ustavil. Od samega starta, ko smo usklajevali ta zakon, sem
               spraševal, kdo je ta predstavnik družine: ali je zdaj to odvetnik družine, ali je
               zdaj to mediator med kom, je to, ne vem, psihološka uteha. Kdo je zdaj ta predstavnik
               družine? Ta tekst se je sicer seveda potem v toku priprave dopolnil in piše, kaj ta
               predstavnik družine naj bi delal, ampak se spet sprašujem. Najprej se sprašujem o teh
               kriterijih, kdo lahko ta predstavnik je: nekdo, ki ima izkušnje s področja oseb s
               posebnimi potrebami oziroma otrok s posebnimi potrebami. Se opravičujem, ampak glede
               na to, da imam čast poznati raznorazne starše otrok in tudi seveda njihovi karakterji
               so raznorazni, ne vem ravno, kakšen plus bi morda nekateri od teh tukaj doprinesli.
               Na drugi strani pa imamo nevladne organizacije, ki to že itak danes počnejo, Sonček
               in Sožitje, na primer kot samo eni največji od teh.</p>
               <p>Glede koordinatorja, ki se ga določi iz multidisciplinarnega tima. Absolutno se
               strinjam, da bi moral biti v sklopu zdravstvenega doma ali pa dajmo reči v sklopu
               razvojne ambulante tudi socialni delavec. Absolutno! Ampak spet ta socialni delavec
               je potuha, praktično, centru za socialno delo, ki očitno svojega dela ne opravi tako,
               kot je treba, in moramo mi uvajati neko novo delovno mesto, zato da bo to potrebo
               pokril. To se mi ne zdi v redu.</p>
               <p>Glede še določitve protokola, kako se bodo obravnavali ti otroci, naj bi jih določil
               razširjeni strokovni kolegij. Naj še enkrat povem, da razširjeni strokovni kolegij
               nima zakonsko nobenih možnosti take zadeve v bistvu sprejemati. Zdravstveni svet kot
               glavni posvetovalni organ Ministrstva za zdravje je tisti, ki predlaga, razširjeni
               strokovni kolegij so pa le podorgani, posvetovalni nekako organi Zdravstvenemu svetu
               in ne moremo mi preskočiti v bistvu dveh instanc, Zdravstvenega sveta in ministrstva,
               ker bo razširjeni strokovni kolegij sprejemal in odločal o nečem. Jaz vem, zakaj je
               ta vsebina notri, ampak o tem zdajle pač ni potrebno debatirati.</p>
               <p>Zdaj pa še nekaj in s tem bom tudi končal. Včeraj oziroma predvčerajšnjem sprejeli
               mnenje Vlade glede tega zakona. Želel bi si, da bi bilo takšno mnenje tudi pri
               katerem drugem poslanskem zakonu. Ta zakon ureja področje treh ministrstev,
               pripravilo ga je Ministrstvo za šolstvo ministrice Maje Makovec Brenčič. V tem
               mnenju, kljub temu da vsi tu vemo, kakšno je bilo mnenje Ministrstva za zdravje, ne
               vidim niti črke od tega mnenja, pa se njim nalaga levji delež tako financiranja, kot
               organiziranja, kadrovskih zasedb in tako naprej. Torej najmanj, kar je, lahko rečem,
               da je to mnenje zelo vprašljivo.</p>
               <p>Zdaj pa za konec, kot sem rekel: pogledati dobre prakse, počakati, tako kot je bilo
               na začetku dogovorjeno, na prve rezultate tega pilotnega projekta, izkoristiti že
               zdaj zakonske možnosti, ki jih imamo – to je tisto, kar bi nedvomno hitreje prineslo
               to, kar želi predlagatelj s tem zakonom, pa tudi pravilno bi bilo urejeno. Ker tako
               kot je trenutni predlog – je pa, jasno, vsebino tega predloga zakona možno še
               spreminjati v toku procedure –, pa je marsikje nedodelano, nedorečeno in predvsem, če
               želite to neprijazno besedo, nesistemsko. Hvala.</p>
            </sp>
            <sp xml:id="SDZ7-Redna-30-2017-05-23.sp58">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Pred sklepnim delom dajem besedo še gospe Ireni Grošelj Košnik.</p>
            </sp>
            <sp xml:id="SDZ7-Redna-30-2017-05-23.sp59">

               <speaker>IRENA GROŠELJ KOŠNIK (PS SMC):</speaker>

               <p>Hvala, podpredsednik. Spoštovana državna sekretarka in predstavniki ministrstva,
               kolegice in kolegi!</p>
               <p>Zanimivo je bilo poslušati vaše razprave, sploh na to temo, ki se tiče kar 400 tisoč
               otrok, lahko rečemo, če se nekoliko poigramo s številkami, tudi do milijon in pol
               družinskih članov.</p>
               <p>Najprej bi izrazila vse priznanje kolegici Jasni, da se je tako požrtvovalno lotila
               te problematike, da je vztrajala, da je ta zakon zagledal luč sveta. Vesela sem tudi,
               da je dobila tako učinkovito podporo pri državni sekretarki gospe Andreji Barle
               Lakota, da sta skupaj nekako prebijali bariere glede sodelovanja na različnih
               resorjih. Upam, da smo tudi sopodpisniki tega zakona dali nekaj opore, vsaj moralne,
               in mogoče tudi s kakšnimi mnenji, da smo danes pri tej prvi obravnavi.</p>
               <p>Jasna nas je kot mama nekoliko popeljala v svet družin, kjer morajo vsak dan živeti
               z otrokom s posebnimi potrebami, poudarjam, le nekoliko. Sama sem veliko o tem
               razmišljala, kako drugačen svet je to in da pravzaprav morajo v tem svojem mini
               drugačnem svetu prilagojeno funkcionirati in učinkovito funkcionirati kot posamezniki
               in kot družinska skupina, da lahko sklenejo vsak dan zadovoljni. Mislim, da je ravno
               ta podpora pri tem najbolj pomembna v tej obravnavi. Kajti, ko so družinski člani, se
               pravi starša, bratje, sestre, naenkrat postavljeni pred dejstvo, da so dobili
               sorojenca, ki ima posebne potrebe, se sigurno vsakemu podre svet, ta mali svet, ki je
               bil tako trden, tako predvidljiv. In ko se ta svet podre, sigurno potrebujejo vsi
               družinski člani, predvsem pa starši ter bratje in sestre, neko podporo, da se s tem
               soočijo in da se čim prej oprejo spet na svoje lastne kapacitete, ki jih imajo, da
               lahko čim hitreje kot skupina, kot družina normalno funkcionirajo naprej. Mislim, da
               je ravno to tisto, kar je do sedaj manjkalo, da je morda bil preveč parcialni,
               medicinsko–diagnostično–terapevtski pristop. Seveda je tudi ta pomemben, ampak, če
               govorimo o celostni obravnavi, govorimo tudi o psihološki podpori in ne nazadnje tudi
               v povezanosti z nevladnimi organizacijami in s centri za socialno delo, da se tudi
               nekako nudi materialna podpora in ustrezni socialni transferji taki družini. Celostna
               obravnava za mene pomeni tudi, da je ta pristop, ta pomoč čim bolj zgodnja. Po eni
               strani zaradi tega, da se družina kot skupina, kot smo že rekli, ponovno normalno
               vzpostavi; po drugi strani zato, ker se otrokovi možgani in celoten nevrološki in
               motorični ustroj plastiči nekako do šestega leta. Čim prej tukaj pristopimo, tem
               bolje lahko potem svoje zdrave kapacitete razvija in večja je možnost, da se tam
               odpravlja oziroma omili hendikep, ker je bil prirojen primanjkljaj.</p>
               <p>Sama tudi v bistvu pozdravljam to, da se začne obravnava najprej odvijati preko
               evropskih sredstev, se pravi Evropskega socialnega sklada, ker tukaj se bo lahko
               ugotovilo, katere storitve so za posamezno vrsto otrok čim bolj učinkovite. Vemo, da
               imamo tu opravka zelo raznovrstno populacijo, ki ima zelo različne primanjkljaje in
               ima zaradi tega tudi zelo različne potrebe, kaj potrebujejo. Zato je dobro, da se to
               v tem času testira in da se potem argumentirano tudi predoči to med drugim tudi
               Zdravstvenemu svetu, da lahko prouči in odobri določene zdravstvene postopke. Seveda
               pa mora poleg tega vzporedno s tem teči tudi ustrezna obravnava v razvojnih vrtcih, v
               ambulantah in psihološka pomoč, nekaj od tega pa je seveda tudi to, kar odobrava
               Zdravstveni svet.</p>
               <p>Torej, prva obravnava bo stekla. Vesela sem, da z enotno podporo vseh nas, poslancev
               in z učinkovitim razvojem še naprej, predvsem z uspešnim testiranjem in potem čim
               boljšo opredelitvijo vseh storitev in tudi količinsko podporo in s tem seveda tudi
               ustrezno podporo v zdravstveni blagajni in tudi v proračunu. Hvala.</p>
            </sp>
            <sp xml:id="SDZ7-Redna-30-2017-05-23.sp60">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagateljica dr. Jasna Murgel.</p>
            </sp>
            <sp xml:id="SDZ7-Redna-30-2017-05-23.sp61">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>Nekaj bi samo še dodala. Kar zadeva pilotni projekt. Ta je osnova za zakon, ampak ne
               vem; niti ni prvi primer, da bi tekel hkrati pilotni projekt pa zakon. Tudi pri
               vajeništvu imamo podobno situacijo, ampak ne vem, bomo počakali še kakih 15 let, da
               bomo sprejeli zakon morda. Ne vem, če se to komu zdi smiselno – v redu.</p>
               <p>Kar zadeva Zdravstveni svet, ki je, seveda to vem, pristojen za to, da odobri
               zdravstvene programe. Če pogledamo besedilo zakona, morda se to lahko in to se lahko
               pobere, »sredstva za financiranje zaposlitev v centrih za zgodnjo obravnavo se
               zagotavljajo v skladu z zakonom, ki ureja zdravstveno dejavnost oziroma z zakonom, ki
               ureja zdravstveno zavarovanje«. Torej, nič kaj v nasprotju s temi zakoni. Nekaj lahko
               povem tukaj sedaj o Zdravstvenem svetu, ki že kar nekaj let ne potrdi predloga za
               razširitev razvojnih ambulant s točno takim timom, kot ga predvidevamo v tem zakonu,
               ki ga je podal in potrdil razširjeni kolegij za pediatrijo. Vedno je nek razlog. Spet
               je nov predlog vložen, ki obsega tudi specialnega pedagoga in socialnega delavca, pa
               je že kakšen začaran krog, da se te razširitve ne odobri. Mislim, da je to nujno
               potrebno in da bo bistveno prispevalo k obravnavi otrok s posebnimi potrebami, tako
               da tukaj za mene sploh ni dvoma, kaj je potrebno in kaj ne.</p>
               <p>Kar zadeva dobro prakso. Verjamem. Ko sem se pogovarjala s starši, strokovnjaki,
               razvojnimi pediatri, tudi iz Kranja, Ljubljane, Maribora, obstajajo dobre prakse,
               ampak ne vidim razloga, zakaj jih potem ne bi uzakonili. Obstajajo nekje, na drugih
               področjih pa potem jih ni in predvsem pa ni ene institucionalne povezave med vsemi
               temi tremi področji, ki bi opravičevala oziroma dovoljevala povezovanje. Ja, lahko se
               povezujejo, povezujejo med seboj razvojne ambulante, vrtci in centri za socialno
               delo, ampak dejstvo je, da se v večini primerov, ne zato, ker pač v tej socialni
               zakonodaji ni dovolj podlage, da se to zgodi. In če že ugotavljamo, da obstaja dobra
               praksa, jo lahko prenesemo v zakonu. Ja. Nevladne organizacije, in to omenjamo tudi v
               gradivu zakona, so tiste, ki so izvajale zgodnjo obravnavo. Tudi mislim, da je dobro,
               da uzakonimo tudi to prakso, da jim omogočimo tudi na zakonski podlagi, da dobijo še
               morda kakšen razpis, da morda sodelujejo na tem področju, in tako dopolnijo tole
               zgodnjo obravnavo.</p>
               <p>Kako izboljšati obstoječi sistem? Najlažje je reči, joj bomo izboljšali to, kar že
               obstaja. Kako? Kje so predlogi? Tukaj je konkreten predlog, kako. Oblikovana je na
               predlog SDS. Takrat smo imeli, dve leti nazaj, skupno sejo Odbora za zdravstvo,
               mislim, da je bila, pa socialo in je bila oblikovana na podlagi sklepa tega odbora
               delovna skupina za celostno zgodnjo obravnavo otrok s posebnimi potrebami. Kaj je
               njen rezultat? Kaj? To, ugotovitev, da je, ne vem, pristojnost, to vse skupaj
               pristojnost ministrstva za šolstvo. To je njen rezultat. Predsednik te delovne
               skupine je iz Ministrstva za zdravje. Če bi mi imeli konkretne izboljšave in
               predloge, da se obstoječa ureditev izvaja in da je to v korist otrok s posebnimi
               potrebami in njihovih družin, predvsem pa je osredotočeno samo na otroka in ne na
               celotno družino, bi potem se že stanje izboljšalo in potem tega zakona ne bi
               potrebovali. Ni pa res, da čisto vse elemente imamo. Imamo na področju usmerjanja
               posebne odločbe, poseben postopek, ki ga bomo tukaj v postopku potem poenostavili z
               individualnim načrtom in brez velikega formaliziranja, ki ga bomo potem poskušali v
               predšolskem obdobju, da ga lahko preizkusimo tudi za nadaljnje obdobje.</p>
               <p>Center za socialno delo in njegova vloga. Smisel je, da se tim razširi. Strokovni
               delavec, socialni delavec bo tam, zato da zagotovi multidisciplinarno obravnavo, da
               ni samo poudarek na zdravstveni obravnavi. Ni za to, da bo on zdaj izdajal odločbe in
               ne vem kaj. Zato je, da bo zagotovil svetovanje, psihološko oporo tudi in pač tisto,
               kar socialni delavec počne, v timu in takrat, ko tim obravnava otroka, da je v timu
               tudi zraven, da na koncu koncev tudi daje oporo staršem in družini in jim svetuje.
               Center za socialno delo, na katerega ga bo napotil tim družino in otroka, bo opravil
               svoje storitve, ki jih že ima po zakonodaji, ampak tako kot kolega pravi, obstajajo
               storitve, za katere sem tudi jaz zdaj prvič slišala, da obstajajo, in bo s tega
               področja ta sodelavec tudi to lažje povezoval in pokrival in napotoval, center za
               socialno delo bo opravil svoje delo, ki ga že zdaj opravlja, in socialni delavec ne
               bo nobene potuhe dajal. Ravno predvčerajšnjim sem se pogovarjala z eno gospo iz
               Zdravstvenega doma v Mariboru, ki je rekla, da je sicer socialna delavka na oddelku
               pedopsihiatrije, ampak pomaga v zdravstvenem domu v razvojni ambulanti in kako zelo
               bi bilo potrebno, ker so enkrat bili že ti delavci notri, v tem timu, da bi bil
               socialno delavec ravno zaradi te celostne obravnave. Ko bomo prišli pa na centre za
               socialno delo, tam je pa vrsta drugih pomoči, ki jih določa sam Zakon o socialnem
               varstvu in je to potem področje socialnega varstva.</p>
               <p>Kaj smo še rekli? Kar zadeva plačevanje teh stroškov, Zavod za zdravstveno
               zavarovanje ni deležnik, ki bi moral tukaj notri dati v postopku kakršnokoli mnenje –
               verjamem, da bo dal potem v drugi obravnavi. Na koncu konca gredo sredstva tudi za
               Zavod za zdravstveno zavarovanje iz proračuna in to plačujemo pač vsi
               davkoplačevalci. Vedno imam slabo vest, ko rečem davkoplačevalci, ker nekako jaz tudi
               nisem v realnem sektorju, ampak dejstvo je, da je to na koncu konca državni proračun
               in povečanje, razširitev ambulant bi stalo, če razširimo vseh 21 ambulant, 4 milijone
               več. Če ob vseh stroških, ki smo jih dali, ob vsem denarju, ki smo ga dali v
               zdravstvo, tega denarja nimamo in če je to problem, potem res ne vem, kaj je problem
               v tej državi. Na koncu koncev, če bomo zagotovili boljšo zgodnjo obravnavo in tudi
               več terapevtov, in to je cilj tega sistema, tega zakona, bo tudi manj problemov in
               tudi manj stroškov pozneje s temi otroki in s temi družinami.</p>
               <p>Prilagoditev zakonodaje, v katero se posega, je predmet predhodnih določb. Drznem si
               misliti, trditi, da pač nekaj izkušenj na pravnem področju imam, nekaj projektov sem
               tudi zaključila na tem področju in stvari, ki sem si jih lotila, in to ni samo, da
               dam od sebe. In tudi vsi, ki smo na tem delali, nismo s tem naredili samo, da damo od
               sebe, ampak smo želeli, in to je namen in o tem boste potem kolegi poslanci odločali,
               to je namen, da zagotovimo eno povezavo med storitvami. Prva sem, ki rečem, da v
               Sloveniji veliko stvari obstaja; na vseh treh področjih so osredotočene na otroka in
               ne na družino, to je dejstvo. Sam zakon je nekako tudi prišel iz civilnega sektorja,
               iz teh istih nevladnih organizacij in je namenjen zagotovitvi celostne obravnave,
               razvojne ambulante zdaj nimajo celostne obravnave, nimajo je, ker nimajo popolnih
               timov, in tudi nimajo članov tima, ki niso zdravstveno osebje – delavci; torej niso
               multidisciplinarni. Tega nimamo in s tem zakonom bomo to zagotovili in potem
               individualni načrt oziroma zapisnik, če je rizični dejavnik, in to je to. Seveda
               imamo možnost, da v nadaljnji razpravi, v drugi obravnavi zakon amandmiramo in
               zagotovo ga bomo, saj še pride mnenje Zakonodajno-pravne službe, ampak govoriti, da
               imamo že vse, samo veste kaj, ne izvaja se. Ja, krasno! To isto Ministrstvo za
               zdravje govori, ja imamo pa tisto … V pravilniku o izvajanju primarne zdravstvene
               dejavnosti, kjer piše, da obravnava motene otroke. Oprostite! Niti tega pravilnika ni
               mogoče spremeniti ali kaj? Moteni! Telesno in duševno moteni otroci! Oprostite, to se
               vsaj da narediti! Torej, da govorimo obstaja, obstaja, samo se ne izvaja – joj, to pa
               res tudi staršem in otrokom zelo pomaga. Ne, ne pomaga! Imamo možnost to še popraviti
               in so vse pripombe dobrodošle, namen je to povezati v celoto in zagotoviti sistem, ki
               se bo seveda z veljavnostjo 2019 tudi nadgrajeval, bodo še izkušnje iz pilotnega
               projekta in to je to. Zagotoviti nekaj boljšega, povezati vse, kar imamo v boljši,
               celovit sistem. In to je vsa modrost, ki jo tukaj zasledujemo. Če pa bo treba,
               ministrstvo za šolstvo je že reklo, da bo zagotovilo tudi ta denar, da bo
               razbremenilo občine tega financiranja, v višini milijon 800 za razvojne oddelke
               vrtcev, torej s prilagojenim programom, če bo pa Zavod za zdravstveno zavarovanje
               moral dati kaj več, oprostite, oprostite, mislim, da lahko da. In to niti ni
               predvideno, da bo takoj dal za vse ambulante, ampak bo Ministrstvo za zdravje
               določilo mrežo skupaj z obema ministrstvoma, ki sta s tega področja pristojna za to,
               ker je … Zakaj dve ministrstvi? To ni poseganje v pristojnost, ampak želimo
               zagotoviti sodelovanje vseh treh resornih ministrstev, ki na tem področju morajo
               sodelovati, da obravnavamo tega otroka in to družino. In to je celotna zgodba.</p>
               <p>Upam, da bomo še skupaj vsi sodelovali pri nadaljnji obravnavi zakona in tudi kaj
               spremenili, strokovne smernice pa Zdravstveni svet res sprejema; mislim, ne
               Zdravstveni svet, razširjen strokovni kolegij.</p>
            </sp>
            <sp xml:id="SDZ7-Redna-30-2017-05-23.sp62">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del splošne razprave, v kateri dobi besedo še predstavnica
               Vlade. Dr. Andreja Barle Lakota.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp63">

               <speaker>DR. ANDREJA BARLE LAKOTA:</speaker>

               <p>Najlepša hvala za besedo.</p>
               <p>Rada bi pojasnila samo to, da sem predstavljala mnenje Vlade, torej je bilo
               stališče, ki je bilo vam predano, stališče vseh treh ministrstev in je bilo zato
               korektno opisano tudi stališče Ministrstva za zdravje. Gre dejansko res za trke;
               tisto, o čemer govorimo, je vprašanje, ali je to urejeno že z zakonodajo, ki obstaja.
               Ja, res, veliko stvari je urejenih z zakonodajo, ki že obstaja, vendar v času naših
               pogovorov in priprave zakona smo ugotovili, da gre za trke treh sistemov in da je to
               problem cele zgodbe. Se pravi, da vsak zase zelo dobro vemo, kaj moramo narediti, te
               povezanosti pa ni. In to čutijo starši in to smo želeli s tem zakonom odpraviti. Res
               pa je tudi, da včasih se zdi, kot da so se neke super institucije, nadinstitucije
               pojavile nad parlamentarno voljo, jaz si seveda želim, da to ne bi bilo tako. Najbrž
               je parlamentarna volja in predstavniki ljudstva so tisti, ki morajo povedati, kje so
               točke, kjer je treba izboljšati sistem z davkoplačevalskim denarjem.</p>
               <p>Zato si želim, da bi v resnici v nadaljevanju postopkov izboljšali zakon tam, kjer
               je še treba, pa seveda tudi s tem poskusnim pilotnim projektom uredili vse potrebno
               za izvedbo in za izvršljivost tega zakona. Hvala lepa.</p>
            </sp>
            <sp xml:id="SDZ7-Redna-30-2017-05-23.sp64">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Ostalo nam je pa še nekaj časa in
               če želi še kdo razpravljati, potem prosim, da se prijavite. To velja tudi za
               predlagateljico in predstavnico Vlade. Prosim za prijave. Sem narobe razumel. Hvala
               lepa. Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali v sredo, 24. maja 2017, v
               okviru glasovanj.</p>
               <p>Prekinjam 24. točko dnevnega reda.</p>
               <p>Prehajamo na <title>40. TOČKO DNEVNEGA REDA – PREDLOG ODLOKA O SPREMEMBI ODLOKA O
                  PREOBLIKOVANJU UNIVERZE V MARIBORU.</title>
               </p>
               <p>Predlog odloka je v obravnavo Državnemu zboru predložila Vlada.</p>
               <p>Za dopolnilno obrazložitev predloga odloka dajem besedo predstavnici Vlade dr.
               Andreji Barle Lakota, državni sekretarki Ministrstva za izobraževanje, znanost in
               šport.</p>
            </sp>
            <sp xml:id="SDZ7-Redna-30-2017-05-23.sp65">

               <speaker>DR. ANDREJA BARLE LAKOTA:</speaker>

               <p>Najlepša hvala za besedo.</p>
               <p>Odlok o preoblikovanju Univerze v Mariboru je pripravljen zato, ker želimo
               upoštevati spremembo sedeža članice Univerze v Mariboru, Fakultete za elektrotehniko,
               računalništvo in informatiko. Novi naslov fakultete je zdaj Koroška cesta 46,
               Maribor. To spremembo je treba uskladiti z dejanskim stanjem in torej upoštevati v
               odloku. O zapisani spremembi smo obvestili tudi nacionalno Agencijo Republike
               Slovenije za kakovost v visokem šolstvu. Hvala.</p>
            </sp>
            <sp xml:id="SDZ7-Redna-30-2017-05-23.sp66">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog odloka je obravnaval Odbor za izobraževanje, znanost, šport in mladino kot
               matično delovno telo.</p>
               <p>Za predstavitev poročila odbora dajem besedo predsednici dr. Mirjam Bon Klanjšček.
           </p>
            </sp>
            <sp xml:id="SDZ7-Redna-30-2017-05-23.sp67">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Lepo pozdravljeni!</p>
               <p>Odbor za izobraževanje, znanost, šport in mladino je na 27. seji 10. maja letos
               obravnaval Predlog odloka o spremembi Odloka o preoblikovanju Univerze v Mariboru, ki
               ga je v obravnavo in sprejetje Državnemu zboru predložila Vlada.</p>
               <p>Zakonodajno-pravna služba je predlog odloka proučila z vidika njegove skladnosti z
               Ustavo Republike Slovenije, pravnim sistemom in zakonodajno-tehničnega vidika in
               napovedala redakcijsko spremembo 2. člena.</p>
               <p>V poslovniškem roku ni bilo vloženih amandmajev s strani kvalificiranih
               predlagateljev. Ker k predlogu odloka na matičnem delovnem telesu niso bili sprejeti
               amandmaji, Odbor za izobraževanje, znanost, šport in mladino Državnemu zboru
               predlaga, da Predlog odloka o spremembi Odloka o preoblikovanju Univerze v Mariboru
               sprejme v predloženem besedilu. Hvala lepa.</p>
            </sp>
            <sp xml:id="SDZ7-Redna-30-2017-05-23.sp68">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>K predlogu odloka matično delovno telo ni sprejelo nobenega amandmaja, zato
               amandmajev ni mogoče vlagati na seji zbora.</p>
               <p>Odločanje o predlogu odloka bomo v skladu s časovnim potekom seje zbora opravili v
               sredo, 24. maja 2017, v okviru glasovanj.</p>
               <p>S tem prekinjam 40. točko dnevnega reda.</p>
               <p>Prehajamo na <title>41. TOČKO DNEVNEGA REDA, TO JE NA OBRAVNAVO PREDLOGA ODLOKA O
                  SPREMEMBAH IN DOPOLNITVAH ODLOKA O USTANOVITVI UNIVERZE NA PRIMORSKEM.</title>
               </p>
               <p>Predlog odloka je v obravnavo Državnemu zboru predložila Vlada.</p>
               <p>Za dopolnilno obrazložitev predloga odloka dajem besedo predstavnici Vlade dr.
               Andreji Barle Lakota, državni sekretarki na Ministrstvu za izobraževanje, znanost in
               šport.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp69">

               <speaker>DR. ANDREJA BARLE LAKOTA:</speaker>

               <p>Najlepša hvala.</p>
               <p>Razlog predlagane spremembe in dopolnitev Odloka o ustanovitvi Univerze na
               Primorskem je pripojitve članice Univerze na Primorskem, to je Fakultete za grajeno
               okolje, k članici Univerze na Primorskem, Fakulteti za matematiko in naravoslovje in
               informacijske tehnologije. Zaradi tega se v Odloku o ustanovitvi Univerze na
               Primorskem črta članica Univerze na Primorskem Fakulteta za grajeno okolje.</p>
               <p>Sprememba je bila potrjena na senatu Univerze na Primorskem in na upravnem odboru
               Univerze na Primorskem.</p>
            </sp>
            <sp xml:id="SDZ7-Redna-30-2017-05-23.sp70">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog odloka je obravnaval Odbor za izobraževanje, znanost, šport in mladino kot
               matično delovno telo.</p>
               <p>Za predstavitev poročila odbora dajem besedo predsednici dr. Mirjam Bon Klanjšček.
           </p>
            </sp>
            <sp xml:id="SDZ7-Redna-30-2017-05-23.sp71">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Še enkrat lep pozdrav!</p>
               <p>Odbor za izobraževanje, znanost, šport in mladino je na 27. seji 10. maja letos
               obravnaval Predlog odloka o spremembah in dopolnitvah Odloka o ustanovitvi Univerze
               na Primorskem, ki ga je v obravnavo in sprejem Državnemu zboru predložila Vlada.</p>
               <p>Zakonodajno-pravna služba je predlog odloka proučila z vidika njegove skladnosti z
               Ustavo Republike Slovenije, pravnim sistemom in z zakonodajno-tehničnega vidika in
               postavila vprašanje o potrebnosti tistih sprememb 6. člena odloka, ki se nanašajo na
               dodatno študijska področja. V poslovniškem roku ni bilo vloženih amandmajev s strani
               kvalificiranih predlagateljev.</p>
               <p>Ker k predlogu odloka na matičnem delovnem telesu niso bili sprejeti amandmaji,
               Odbor za izobraževanje, znanost, šport in mladino Državnemu zboru predlaga, da
               Predlog odloka o spremembah in dopolnitvah Odloka o ustanovitvi Univerze na
               Primorskem sprejme v predloženem besedilu. Hvala.</p>
            </sp>
            <sp xml:id="SDZ7-Redna-30-2017-05-23.sp72">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>K predlogu odloka matično delovno telo ni sprejelo nobenega amandmaja, zato
               amandmajev na seji zbora ni mogoče vlagati. Odločanje o predlogu odloka bomo v skladu
               s časovnim potekom seje zbora opravili v sredo, 24. maja, v okviru glasovanj.</p>
               <p>S tem prekinjam 41. točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ORGANU IN SKLADU ZA REŠEVANJE BANK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, ki ga ni. Dobro.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo podpredsednici gospe Vojki Šergan.
               Izvolite.</p>
            </sp>
            <sp xml:id="SDZ7-Redna-30-2017-05-23.sp73">

               <speaker>VOJKA ŠERGAN (PS SMC):</speaker>

               <p>Hvala za besedo. Kolegice in kolegi, lepo pozdravljeni!</p>
               <p>Odbor za finance in monetarno politiko je na 37. seji 9. 5. 2017 kot matično delovno
               telo obravnaval Predlog zakona o spremembah in dopolnitvah Zakona o organu in Skladu
               za reševanje bank, skrajšani postopek, ki ga je Državnemu zboru v obravnavo in
               sprejetje po skrajšanem postopku predložila Vlada. Kolegij predsednika Državnega
               zbora je na 89. seji sklenil, da predlog zakona obravnava po skrajšanem postopku.</p>
               <p>Odbor je sprejel naslednje gradiva: mnenje Zakonodajno-pravna službe, mnenje
               Komisije Državnega sveta za gospodarstvo, obrt, turizem in finance.</p>
               <p>V skladu s 129. členom Poslovnika Državnega zbora so amandma k predlogu zakona
               vložile poslanske skupine SMC, Desus in SD k 5. členu.</p>
               <p>Seji odbora so prisostvovali predstavnice in predstavniki Državnega sveta,
               Ministrstva za finance in Zakonodajno-pravne službe.</p>
               <p>V uvodni dopolnitvi obrazložitvi je državni sekretar na Ministrstvu za finance
               izpostavil edini cilj predlagane ureditve, ki je v uskladitvi določb Zakona o organu
               in skladu za reševanje bank z določbi Zakona o reševanju in prisilnemu prenehanju
               bank, zlasti v delu, ki se nanaša na namenskost uporabe sredstev Sklada za reševanje
               bank. Predstavnica Zakonodajno-pravne službe je povedala, da je imela služba v pisnem
               mnenju pripombo k enemu členu predloga zakona, ki pa je bila z vloženim amandmajem
               odpravljena. Predstavnik Državnega sveta je predstavil pisno mnenje Komisije
               Državnega sveta za gospodarstvo, obrt, turizem in finance, ki predloga zakona ne
               podpira ter ob tem izpostavil zlasti nasprotovanje obstoječemu sistemu v skladu za
               reševanje bank, saj se takšen način reševanja v praksi ni izkazal za učinkovitega in
               ni pripomogel k zavzetosti za preprečevanje slabih praks.</p>
               <p>V razpravi je poslanec iz vrst Poslanske skupine Združene levice izrazil strinjanje
               z izpostavljenimi ugotovitvami komisije Državnega sveta ter opozoril na nezadostnost
               sredstev, s katerimi sklad razpolaga, zgrešen pristop Evropske centralne banke in
               drugih evropskih institucij do urejanja vprašanja sanacije bančnega sektorja ter
               škodljiv vpliv navedenih evropskih institucij nanj ter napovedal, da v poslanski
               skupini predloga zakona ne bodo podprli, temveč se bodo glasovanja vzdržali.</p>
               <p>Odbor je v skladu z drugim odstavkom 130. člena Poslovnika Državnega zbora
               obravnaval amandma koalicijskih poslanskih skupin SMC, Desus in SD k 5. členu in ga
               sprejel. Odbor je v skladu s 128. členom Poslovnika Državnega zbora glasoval o vseh
               členih predloga zakona in jih sprejel.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               vključen sprejeti amandma. Dopolnjeni predlog zakona je sestavni del tega poročila.
               Hvala.</p>
            </sp>
            <sp xml:id="SDZ7-Redna-30-2017-05-23.sp74">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-30-2017-05-23.sp75">

               <speaker>JOŽEF HORVAT (PS NSi):</speaker>

               <p>Hvala lepa za besedo! Spoštovane kolegice in kolegi, spoštovani gospod državni
               sekretar, ki se nam je pravkar pridružil!</p>
               <p>Predlog zakona o spremembah in dopolnitvah Zakona o organu in skladu za reševanje
               bank, ki je danes pred nami, je predvsem posledica sprememb Zakona o reševanju in
               prisilnem prenehanju bank. V zakonu o organu in skladu za reševanje bank so namreč
               nujne uskladitve z Zakonom o reševanju in prisilnem prenehanju bank. Najpomembnejše
               spremembe se nanašajo na uskladitev določb, ki urejajo namenskost uporabe sredstev
               sklada za reševanje bank. Sredstva sklada za reševanje bank se bodo lahko v postopku
               prisilne likvidacije banke uporabila za, prvič, vplačilo ustanovnega kapitala družbe
               za prevzem sredstev, na katero se prenesejo sredstva, pravice in obveznosti banke v
               postopku prisilne likvidacije. Drugič, plačilo nadomestila banki, kadar sklad kot
               prevzemnik prevzame sredstva, pravice in obveznosti banke, ki je v postopku prisilne
               likvidacije. In tretjič, odobritev posojil garancij, jamstev ali drugih oblik
               zavarovanja v zvezi z ukrepi prisilne likvidacije.</p>
               <p>Ko razpravljamo o skladu za reševanje bank, se glavna vprašanja nanašajo na
               sposobnosti sklada, da prepreči krpanje bančnega sistema bančnih lukenj in sredstev
               davkoplačevalcev. Seveda je potreba po reševanju bank odvisna tudi od nepravilnosti,
               ki se v kreditnih institucijah in v bančnem sistemu dogajajo. V Sloveniji imamo na
               področju nepravilnosti v bančnem sistemu žal zelo negativne izkušnje, saj so nam
               odpovedali vsi s tem povezani mehanizmi. Tudi uspešnost organov sojenja in organov
               pregona je pri obravnavi bančnih kaznivih dejanj milo rečeno nezadostna. Zdi se, kot
               da se v Sloveniji s preiskavo nepravilnosti v bankah resno ukvarja samo še
               parlamentarna preiskovalna komisija.</p>
               <p>22. novembra lansko leto je Državni zbor glasoval o sklepu vmesnega poročila o
               opravljeni parlamentarni preiskavi, ki je med drugim vseboval besedilo, citiram:
               »Državni zbor skladno z bistvenimi ugotovitvami parlamentarne preiskave predlaga
               Vladi, da zakonsko in materialno zagotovi ustanovitev specializiranega sodišča za
               pregon bančne kriminalitete v okviru organiziranega sodstva.« Konec navedka. Za
               predlog sklepa je glasovalo 74 poslancev, proti ni glasoval nihče. V Novi Sloveniji
               smo problematiko zlorab v bančnem sistemu vzeli zelo resno in na podlagi prej
               citiranega sklepa predlagali novelo zakona o sodiščih, ki je v skladu s soglasno
               sprejetim sklepom ustanavljal specializirane sodne oddelke za obravnavo bančnega
               kriminalitete. Glej ga zlomka! Žal se je vladna koalicija po tem, ko smo poslanci
               imeli konkreten predlog na mizi, o smiselnosti specializiranega sodišča premislila in
               našega zakona ni podprla. Če za zlorabe v slovenskem bančnem sistemu iz preteklosti
               storilci ne bodo odgovarjali, je pod vprašajem tudi izboljšanje praks v prihodnosti.
               To pa prinaša potencialne velike pritiske na zmožnosti sklada za reševanje bank.</p>
               <p>Ker predlog sprememb zakona o organu in skladu za reševanje bank prinaša le
               uskladitev z Zakonom o reševanju in prisilnem prenehanju bank, predlogu zakona ne
               bomo nasprotovali.</p>
            </sp>
            <sp xml:id="SDZ7-Redna-30-2017-05-23.sp76">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Dušan Verbič bo predstavil stališče Poslanske skupine SMC.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp77">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik. Spoštovani poslanke, poslanci, državni sekretar,
               prav lep pozdrav!</p>
               <p>V decembru 2014 je bil sprejet Zakon o organu in skladu za reševanje bank. Zakon je
               določil, da bo Banka Slovenije prevzela naloge organa za reševanje. Hkrati se je
               določilo, da se ustanovni sklad za reševanje bank tudi ustanovi. Ta sklad predstavlja
               skupno premoženje bank, ki ga opravlja, zastopa in predstavlja Banka Slovenije.
               Sredstva, ki jih banke vplačajo v sklad, predstavljajo naložbo banke. Ta naložba se
               banki izplača ob njeni likvidaciji ali v primeru likvidacije samega sklada. Zakon je
               določil, da se bodo sredstva sklada lahko uporabila izključno za reševanje bank. Ta
               sredstva se bodo lahko uporabila le, če za njihovo uporabo obstoji javna korist.
               Zakon je namreč določil, da se sredstva sklada lahko uporabijo za financiranje,
               izvajanje izrednih ukrepov, ki jih na podlagi zakona ureja bančništvo in izreče Banka
               Slovenija le, če je zagotovitev sredstev sklada v zvezi z izrednimi ukrepi v
               posamezni banki nujna, da se zagotovi stabilnost bančnega sistema. Tako Zakon o
               organu in skladu za reševanje bank v tretjem odstavku 11. člena samega zakona določa
               namen uporabe sredstev sklada za samo reševanje bank. Sredstva sklada se lahko
               uporabijo kot vplačila v kapitalske instrumente premostitvene banke za namene
               vplačila njenega ustanovitvenega kapitala ali za zagotavljanje njene kapitalske
               ustreznosti, vplačila v kapitalske instrumente banke, ki so ji bili izrečeni izredni
               ukrepi, če se ti kapitalski instrumenti izdajo zaradi zagotavljanja kapitalske
               ustreznosti, ki so predhodno pokrite pretekle izgube banke. Lahko pa se uporablja
               tudi za posojila, garancije, jamstva in druga zavarovanja, dana premostitveni banki
               ali banki, ki so ji bili izrečeni izredni ukrepi, in so predhodno pokrite pretekle
               izgube banke. Institut premostitvene banke je kot eden od instrumentov za reševanje
               sedaj urejen v Zakonu o reševanju in prisilnem prenehanju bank. Zato uporaba sredstev
               sklada za reševanje bank za zagotovitev ustanovitvenega kapitala premostitvene banke
               ni več potrebna. S predlogom zakona se črtajo še preostale določbe zakona, ki se
               nanašajo le na zagotavljanje mehanizma financiranja reševanja v okviru enotnega
               sklada za reševanje. Navedeni mehanizem namreč zdaj ureja Zakon o reševanju in
               prisilnem prenehanju bank.</p>
               <p>Zaradi vsega navedenega bo Poslanska skupina Stranke modernega centra podprla
               Predlog zakona o spremembah in dopolnitvah Zakona o organu in skladu za reševanje
               bank. Hvala lepa.</p>
            </sp>
            <sp xml:id="SDZ7-Redna-30-2017-05-23.sp78">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp79">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo. Spoštovani državni sekretar,
               spoštovani kolegice in kolegi!</p>
               <p>V Poslanski skupini Slovenske demokratske stranke Predlogu zakona o spremembah in
               dopolnitvah Zakona o organu in skladu za reševanje bank ne bomo nasprotovali. Ta
               predlog smo podprli tudi pri njenem prvotnem glasovanju. V Slovenski demokratski
               stranki pa apeliramo tako na Ministrstvo za finance kot na Banko Slovenije, da sklad,
               ki ga upravlja, upravlja kot najboljši gospodar in pričakujemo, da bo ta sklad imel
               ob koncu leta pozitivno donosnost.</p>
            </sp>
            <sp xml:id="SDZ7-Redna-30-2017-05-23.sp80">

               <speaker>PODPREDSEDNIK PRIMOŽ HAINZ:</speaker>

               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ7-Redna-30-2017-05-23.sp81">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Vse prav lepo pozdravljam! Spoštovani!</p>
               <p>Predlog zakona, ki ga bomo v Poslanski skupini Desus soglasno podprli, usklajuje
               določbe zakona o organu in skladu za reševanje bank z določbami zakona o reševanju in
               prisilnem prenehanju bank, ki je bil sprejet junija 2016. Oba imata podlago v
               evropski direktivi o sanaciji in reševanju bank. Z njenim prenosom pa smo v Sloveniji
               iz objektivnih razlogov nekoliko zamujali.</p>
               <p>V veljavnem zakonu se je konec leta 2014 tako uredilo le najnujnejše. Ustanovil se
               je sklad za reševanje bank, določila se je premostitvena banka kot instrument za
               reševanje bank. Banka Slovenije je bila določena kot nacionalni organ za reševanje. S
               sprejetjem zakona o reševanju in prisilnem prenehanju bank junija 2016 pa je bila
               direktiva o sanaciji in reševanju bank dokončno prenesena v nacionalni pravni red.
               Zakon je razveljavil določbe ki so se nanašale na premostitveno banko ter deloma
               določbe, ki so se nanašale na mehanizem financiranja reševanja v okviru enotnega
               sklada za reševanje. Hkrati je spremenil tudi namenskost uporabe sredstev
               nacionalnega sklada za reševanje bank. Najpomembnejše načelo novele je načelo
               zagotavljanja sredstev za urejeno prenehanje bank, ki se uresničuje z možnostjo
               koriščenja sredstev sklada za reševanje bank v postopkih prisilnega prenehanja bank.
               S tem se bo ohranil dostop vlagateljev do njihovih vlog, dostop potrošnikov do
               osnovnih bančnih storitev. V primerih, če ne bo mogoče ohraniti dostopa do vlog, pa
               se bo pri plačevanju terjatev upošteval prednostni vrstni red.</p>
               <p>Kot že rečeno, gre za usklajevanje z določbami Zakona o reševanju in prisilnem
               prenehanju bank, zato bomo v Poslanski skupini Desus predlog zakona podprli. Hvala.
           </p>
            </sp>
            <sp xml:id="SDZ7-Redna-30-2017-05-23.sp82">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp83">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov.</p>
               <p>Sam zakon o organu in skladu za reševanje bank je bil ustanovljen zaradi
               vzpostavitve nacionalnega sklada za reševanje bank kot investicijskega sklada, v
               katerem je udeleženih 14 bank in 3 hranilnice. Sklad je bil ustanovljen z namenom, da
               se v prehodnem obdobju zagotovijo sredstva za financiranje ukrepov za reševanje bank
               in se s tem zmanjša izpostavljenost davkoplačevalcev morebitnim prihodnim izgubam v
               slovenskem bančnem sektorju. Banka Slovenije je ločeno od svojega premoženja tako od
               leta 2016 upravljala ta sklad.</p>
               <p>S sprejetjem zakona o reševanju in prisilnem prenehanju bank pa je treba ta zakon o
               organu in skladu za reševanje bank uskladiti tudi z zakonom o reševanju in prisilnem
               prenehanju bank zlasti glede spremembe namenskosti uporabe sredstev nacionalnega
               sklada za reševanje bank. S tem zakonom, ki ga danes sprejemamo, se določa, da se
               sredstva lahko uporabijo tudi za vplačilo ustanovnega kapitala družbe za prevzem
               sredstev, ustanovljene v skladu z zakonom, ki ureja reševanje in prisilno prenehanje
               bank in na katero se prenesejo sredstva, pravice in obveznosti banke v postopku
               prisilne likvidacije. S sprejetjem tega zakona govorimo o tem, da usklajujemo oba
               zakona in s tem želimo preprečiti nejasnosti, predvsem pa zagotoviti tudi usklajeno
               delovanje znotraj bančnega sistema. Upajmo, da bo sistem deloval dobro, kajti
               vendarle je treba v Sloveniji veliko postoriti za to, da se zaupanje v celotni sektor
               bančnega sistema vrne na bistveno višji nivo, kot je nekoč tudi že bil.</p>
               <p>Predlog zakona o spremembah in dopolnitvah Zakona o organu in skladu za reševanje
               bank bomo v poslanski skupini podprli.</p>
            </sp>
            <sp xml:id="SDZ7-Redna-30-2017-05-23.sp84">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Združena levica.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp85">

               <speaker>LUKA MESEC (PS ZL):</speaker>

               <p>Hvala za besedo in lep pozdrav!</p>
               <p>Predlagani zakon je del bruseljskega projekta bančne unije, ki je za Slovenijo in za
               številne druge članice EU škodljiv, zato že na začetku lahko povem, da predloga ne
               bomo podprli. Bi pa ob tem rad še enkrat opozoril, s kakšno neverjetno lahkotnostjo
               vlada in koalicija potrjujeta bruseljske direktive in kako so evropske institucije in
               njihova bančna pravila ravno v Sloveniji zaradi takih ukrepov povzročile največjo
               škodo.</p>
               <p>Naj vas na kratko spomnim na potek dogodkov. Decembra 2013 je vlada Alenke Bratušek
               na podlagi izsiljenih stresnih testov dokapitalizirala banke z več kot tremi
               milijardami evrov. Vsaj tri okoliščine potrjujejo sum, da so bili ti ukrepi
               izsiljeni. Prvič, nižji uradniki iz Bruslja so eksplicitno zahtevali, da je treba
               razlastiti male delničarje. Drugič, še septembra 2013 so imele banke po mednarodnih
               standardih pozitivni kapital, decembra istega leta, se pravi 3 mesece kasneje pa so
               stresni testi pokazali ravno toliko kapitalskega primanjkljaja, da je bilo v celoti
               treba razlastiti vse male lastnike. In tretjič, razlika med rezultati stresnih testov
               po dveh metodah je odstopala za kar 45 %, medtem ko pri podobnih stresnih testih v
               Španiji razlike skorajda ni bilo. Posledice takšnega dogajanja nas bodo teple še 10
               let. Javni dolg se je namreč povečal bistveno bolj, kot bi bilo treba, zato ni čudno,
               da je Slovenija po izdatkih za obresti trenutno na kar 4. mestu v Evropski uniji,
               čeprav je naš dolg pod povprečjem Evropske unije. Evropska komisija kljub temu
               Sloveniji ni odobrila niti centa pomoči, je pa zahtevala privatizacijo 15 podjetij in
               vseh podržavljenih bank.</p>
               <p>Vsaka približno normalna vlada bi poskušala take zahteve vsaj omiliti, če že ne
               odpraviti. Ta vlada pa namesto tega pohlevno prenaša evropske direktive in izvaja
               izsiljeno privatizacijo, pardon, razprodajo. Prodaja NKBM za 250 milijonov evrov
               namreč ni bila nič drugega kot razprodaja, kar je priznal celo takratni državni
               sekretar Dragonja. Najmanj, kar bi morala storiti Cerarjeva vlada, bi bilo, da bi
               zahtevala podaljšanje roka za prodajo NKBM. To sta v istem času dosegli Italija in
               Portugalska, konec koncev je vlada to delno dosegla v primeru NLB, vendar premier
               Cerar in minister Mramor tega nista naredila, dopustila sta prodajo banke
               špekulativnemu skladu, ki deluje preko "kaslc" podjetij v davčnih oazah. Cerarjeva
               vlada je neposredno zato odgovorna za oškodovanje javnega premoženja do katerega je
               prišlo.</p>
               <p>Medtem ko Državni zbor brez razprave krpa bančno zakonodajo, se razprodaja
               nadaljuje. Tokrat je na vrsti NLB. Tudi tokrat ni nobenega ekonomskega razloga za to,
               da se banka privatizira, sploh pa ne, da se prodaja zdaj, ko cena niti približno ne
               bo pokrila stroškov sanacije. Vanjo smo vložili preko 2 milijardi evrov, če odštejemo
               vse izdatke, zanjo bomo iztržili okoli 600 milijonov, in to celo po optimističnih
               predvidevanjih Vlade.</p>
               <p>Zato bom to stališče končal s pozivom Vladi, naj kot skupščina SDH prepreči
               razprodajo NLB. Še vedno ni prepozno, da to storite in da od Evropske komisije
               zahtevate, da odpravi škodljive odločbe glede privatizacije NLB in Abanke. Zakaj sem
               vse to govoril? Zato ker ravno s takimi uredbami, kot jih danes prenašamo v slovensko
               zakonodajo, moč Evropske unije, ki je neposredno odgovorna za vse, kar se v tem
               tekstu opisoval, nad slovenskim bančnim sistemom še povečujemo. V Združeni levici
               zato take politike seveda ne podpiramo.</p>
            </sp>
            <sp xml:id="SDZ7-Redna-30-2017-05-23.sp86">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Amandmaji k dopolnjenemu predlogu zakona niso bili vloženi, zato zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje opravili jutri v
               okviru glasovanj.</p>
               <p>S tem prekinjam 8. točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBI ZAKONA O DOHODNINI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložil poslanec gospod Andrej Čuš. V zvezi s
               tem predlogom zakona Odbor za finance in monetarno politiko predlaga Državnemu zboru
               sprejetje sklepa, da predlog zakona ni primeren za nadaljnjo obravnavo.</p>
               <p>Besedo dajem podpredsednici odbora gospe Vojki Šergan za dopolnilno obrazložitev
               predloga sklepa.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp87">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani generalni sekretar, kolegice in kolegi!</p>
               <p>Odbor za finance in monetarno politiko je na 37. seji 9. maja 2017 kot matično
               delovno telo obravnaval Predlog zakona o spremembi Zakona o dohodnini, ki ga je
               Državnemu zboru v obravnavo predložil nepovezani poslanec Andrej Čuš. Seji odbora so
               prisostvovali predstavnice in predstavniki Ministrstva za finance, Zakonodajno-pravne
               službe in Komisije Državnega sveta za gospodarstvo, obrt, turizem in finance.</p>
               <p>Odbor je bil seznanjen z mnenjem Zakonodajno-pravne službe, ki je predlog zakona
               preučila z vidika skladnosti z ustavo, pravnim sistemom in iz zakonodajnotehničnega
               vidika. Služba je podala nekaj pripomb, in sicer glede naslova zakona in posameznih
               členov ter opozorila na urejenost statusa mladega kmeta. Odboru je bilo posredovano
               tudi naslednje gradivo: mnenje Komisije Državnega sveta in mnenje Vlade.</p>
               <p>Uvodoma je predstavnik predlagatelja zakona pojasnil, da je cilj predlaganega zakona
               izvzem subvencij kot prihodek, ki se všteva v dohodninsko osnovo. Pomembna je tudi
               rešitev situacije mladih, ki zaganjajo kmetijsko dejavnost. Država bi jim v ta namen
               oprostila plačilo katastrskega dohodka za dobo treh let od prevzema kmetije. Državni
               sekretar na Ministrstvu za finance je pojasnil razloge, zaradi katerih Vlada predloga
               zakona ne podpira, in sicer glede dviga praga s 3 tisoč 500 na 5 tisoč evrov, nadalje
               izvzema iz obdavčitve z dohodnino vseh plačil z naslova ukrepov kmetijske politike in
               vseh drugih plačil, prejetih v povezavi z opravljanjem osnovne kmetijske in osnovne
               gozdarske dejavnosti. Tretjič, da se katastrski dohodek kmetijskih in gozdnih
               zemljišč, katerih lastnik je mladi kmet, mlajši od 37 let, za obdobje treh let od
               pridobitve lastništva ne všteva v davčno osnovo takih zavezancev. Četrtič, širitve
               vlaganj za investiranje v osnovno kmetijsko in osnovno gozdarsko dejavnost, tudi na
               nakup in gradnjo stavb za kmetijske namene. Petič, glede predloga za poseg v 154.
               člen Zakona o dohodnini.</p>
               <p>V razpravi so nekateri člani odbora pogrešali konkretne izračune oziroma finančni
               učinek subvencij na državni proračun. V odgovoru predstavnika Vlade je bilo dodatno
               pojasnjeno, da predlagane rešitve rušijo celoten koncept sistema DDV ter da ocene
               oziroma izračuni pomenijo tudi različne pristope oziroma izbire metodologije. Samo
               korelacijo med spremembo davka in stopnjo rasti pa je empirično težko izračunati in
               dokazati.</p>
               <p>Na podlagi pripomb Zakonodajno-pravne službe in mnenja Vlade je v nadaljevanju
               članica odbora predlagala, da odbor v skladu z drugim odstavkom 128. člena Poslovnika
               Državnega zbora razpravlja in odloča o predlogu sklepa, da predlog zakona ni primeren
               za nadaljnjo obravnavo.</p>
               <p>Odbor je z 11 za in 4 proti sprejel naslednji sklep: Predlog zakona o spremembi
               Zakona o dohodnini, druga obravnava, ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp88">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za predstavitev stališča do predloga matičnega delovnega telesa dajem besedo
               predlagatelju predloga zakona gospodu Andreju Čušu.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp89">

               <speaker>ANDREJ ČUŠ (NeP):</speaker>

               <p>Spoštovane kolegice, spoštovani kolegi!</p>
               <p>Zakon o dohodnini je leta 2006 kmetijske subvencije, ki niso namenjene neposredni
               investiciji začel vštevati kot dohodninsko osnovo. Subvencije so namenjene plačilu za
               izvajanje dejavnosti, navzkrižne skladnosti, dobrih kmetijskih praks in pridelave
               hrane. Neposredno ne predstavljajo prihodka na kmetijskem gospodarstvu, saj se
               subvencije porabljajo za vzdrževanje in ponovno investiranje v dejavnost. Subvencije
               so pri tem vezane na površino in ne na proizvodnjo oziroma proizvod, kar pomeni, da
               niso neposredno dohodkovno plačilo, temveč so plačilo za kmetijstvo kot
               dejavnost.</p>
               <p>Glavni cilj novele zakona o dohodnini, do katere sem prišel na podlagi, lahko rečem,
               enomesečnih aktivnosti in srečanj z mnogimi kmeticami in kmeti po Sloveniji, je
               predvsem v tem, da se kmetom vrne, kar je njihovega. Država razdeli subvencije v
               skladu z evropskim pravnim redom, potem pa jih del poberemo nazaj. Tak sistem je
               namenjen predvsem birokratizaciji in vzdrževanju javnih financ ter niti približno ni
               namenjen izboljšanju položaja slovenskega kmeta.</p>
               <p>Predlog spremembe zakona prispeva k večji konkurenčnosti in hitrejšemu napredku
               mladih v kmetijstvu, saj bo z oprostitvijo plačila katastrskega dohodka za obdobje
               prvih treh let od prevzema mladih omogočil, da v tem času izvedejo investicijski
               ciklus in posodobijo svoja gospodarstva. Ko je bilo povedano, da je velik poudarek
               tega zakona tudi na mladih kmetih, ki se odločajo, da postanejo prevzemniki, moram
               povedati, da je starostna struktura v slovenskem kmetijstvu zelo slaba. Samo 4 %
               gospodarjev je v starostni strukturi do 35. leta, kar pa za slovensko kmetijstvo
               predstavlja dolgoročno kar veliko grožnjo, saj je ugotovljeno, da kmetje po 50. letu
               starosti nekako več ne investirajo ter se ne odločajo za nove investicije v
               kmetijstvo, posodobitev opreme in še bi lahko našteval.</p>
               <p>Omenjeni zakon bo prispeval tudi k višjim prihodkom na kmetijah in bo tudi zmanjšal
               negativne vplive trgovine in tržno cenovnih nihanj na sam kmetijski sektor. Zakon bo
               prav tako prispeval k izboljšanju konkurenčnosti slovenskega kmetijstva, ohranjanju
               podeželja in h kako potrebni gospodarski rasti. Predvsem gospodarstvo je namreč
               tisto, ki bi moralo v prihodnje odpirati nova delovna mesta in ne samo ali pa zgolj
               javni sektor. Kmetijstvo je ena pomembna gospodarska panoga, kjer imamo v Sloveniji
               ogromno potenciala za rast in razvoj in tudi napredek predvsem na slovenskem
               podeželju, ki pa žal umira na obroke.</p>
               <p>Poglavitna rešitev zakona je torej odvzem subvencij kot prihodka, ki se všteva v
               dohodninsko osnovo. Pomembna je tudi rešitev situacije mladih, ki zaganjajo kmetijsko
               dejavnost. Država bi jim v ta namen oprostila plačilo katastrskega dohodka za dobo
               treh let od prevzema kmetije.</p>
               <p>Za zaključek. Gre za birokratsko in finančno razbremenitev vseh 70 tisoč slovenskih
               kmetij. Število kmetij iz leta v leto pada, in to je tudi odraz nekih zgrešenih
               politik na področju kmetijstva. Prav tako pa s tem zakonom sledimo tudi načelu
               Svetovne trgovinske organizacije, ki je na stališču, da se subvencije ne štejejo v
               dohodek. Hvala lepa.</p>
            </sp>
            <sp xml:id="SDZ7-Redna-30-2017-05-23.sp90">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za predstavitev stališča do predloga matičnega delovnega telesa dajem besedo
               predstavniku Vlade gospodu Tilnu Božiču, državnemu sekretarju na Ministrstvu za
               finance.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp91">

               <speaker>TILEN BOŽIČ:</speaker>

               <p>Spoštovani predsedujoči, spoštovane poslanke, poslanci, lepo pozdravljeni!</p>
               <p>Ta predlog predvideva več posegov v smeri povečanja olajšav ali oprostitev za
               zavezance, ki prijavljajo osnovno kmetijsko in osnovno gozdarsko dejavnost, za katero
               se dohodek praviloma ocenjuje pavšalno na podlagi katastrskega dohodka in pavšalne
               ocene dohodka na čebelji panj.</p>
               <p>Glede povišanja praga za dohodek iz prve stopnje pridelave lastnih kmetijskih
               pridelkov Vlada meni, da veljavni prag 3 tisoč 500 evrov skupnih prihodkov, ki se
               oproščajo dohodnine, predstavlja zgornji še sprejemljiv prag oprostitve, ki jo je
               mogoče upravičiti v primerjavi z vsemi drugimi dejavnostmi fizičnih oseb, ki takšne
               ugodnosti nimajo, saj prag predstavlja približno dohodek v višini minimalne plače ali
               dvakratnik minimalnega dohodka protivrednost ne tako majhnih količin proizvodov
               oziroma dohodek, ki ga s pavšalno ocenjenim dohodkom ne presega kar 80 % kmečkih
               gospodinjstev, zavezancev za dohodnino.</p>
               <p>Glede izvzema vseh plačil iz naslova ukrepov kmetijske politike, torej kmetijskih
               subvencij iz obdavčitve, naj pojasnim, da subvencije, ki predstavljajo nadomestilo
               tržnega prihodka ali dohodka po mednarodnih klasifikacijah dohodka od kmetijske
               dejavnosti, primeroma FAO, OECD in tako dalje, štejejo za dohodek iz dejavnosti.
               Mednarodne primerjave potrjujejo, da vse države Evropske unije tako kot Slovenija na
               tak ali drugačen način kot del pavšalne obdavčitve davčne osnove ali kot samostojen
               del dohodka za namen obdavčitve dohodka subvencije upoštevajo kot del dohodka
               kmetijske dejavnosti. Vlada Republike Slovenije zato meni, da njihova oprostitev iz
               obdavčitve tako z vidika zasledovanja načela obdavčitve po ekonomski moči kot z
               vidika enakopravne obravnave zavezancev v primerljivem dohodkovnem položaju ni
               primerna. Poleg tega menimo, da specifika kmetijske dejavnosti v okviru dohodnine
               ustrezno upoštevana in se že po veljavni ureditvi v obdavčitev ne vključujejo
               subvencije, namenjene kritju stroškov, ki jih izračun katastrskega dohodka ne
               upošteva. Na ta način se več kot polovica subvencij, ki sicer imajo naravo dohodka, a
               so namenjene nadomestilu dohodka za okolju prijazno pridelavo, pridelavo v težjih
               pogojih ali nadomestilu izpada dohodka v primeru naravnih nesreč, že sedaj v
               obdavčitev ne zajema.</p>
               <p>Glede zahteve za dodatno oprostitev katastrskega dohodka zemljišč v lasti ali
               uporabi mladih kmetov v prvih treh letih poslovanja velja pojasniti, da je mladim
               kmetom na razpolago več obstoječih specifičnih podpor. Tudi v trenutni evropski
               perspektivi so zagotovljena znatna sredstva mladim prevzemnikom kmetij. Dodelitev
               dodatnih olajšav v tej skupini zavezancev bi lahko pomenila neupravičeno ugodnost v
               razmerju do drugih fizičnih oseb, ki so na začetku opravljanja dejavnosti v podobnem
               položaju.</p>
               <p>Nadalje naj pojasnim, da razširitev investicijske olajšave tudi na stavbe za
               kmetijski namen ni skladna z načelno usmeritvijo, ki velja za vse vrste dejavnosti,
               da se investicijska olajšava dodeli predvsem za razvojno naravnana vlaganja, sodobno
               opremo in nove tehnologije, ne pa za vlaganja v zemljišča oziroma stavbe.</p>
               <p>Glede predloga za poseg v 154. člen zakona je treba pojasniti, da je v to določbo z
               odločbo že poseglo Ustavno sodišče, ki je ugotovilo, da je upoštevanje povprečnih
               namesto dejanskih zneskov subvencij neustavno, predvsem pa da je bila določba 154.
               člena, ki je bila urejena kot prehodna določba, do ureditve novega sistema
               ugotavljanja katastrskega dohodka z uveljavitvijo Zakona o ugotavljanju katastrskega
               dohodka v letu 2011 konzumirana, zato je zakon zanjo določil prenehanje veljavnosti
               in uporabe. V 154. člen Zakona o dohodnini zato ni več mogoče posegati.</p>
               <p>Spoštovane poslanke in poslanci! Upoštevaje navedeno, Vlada predloga zakona, kot že
               predstavljeno na odboru, ne podpira. Hvala.</p>
            </sp>
            <sp xml:id="SDZ7-Redna-30-2017-05-23.sp92">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospa Vojka Šergan bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-30-2017-05-23.sp93">

               <speaker>VOJKA ŠERGAN (PS SMC):</speaker>

               <p>Hvala za besedo. Še enkrat lep pozdrav!</p>
               <p>Predlagatelj Predloga zakona o spremembi Zakona o dohodnini predlaga dvig praga
               prihodkov malega obsega prve stopnje pridelave lastnih kmetijskih pridelkov, do
               katerega je mogoče uveljaviti oprostitev dohodnine s 3 tisoč 500 evrov na 5 tisoč
               evrov. Sedanja zgornja meja je določena tako, da so primerljivi dohodki z ostalimi
               espeji in fizičnimi osebami z dejavnostjo enako oproščeni, zato je prag 3 tisoč 500
               evrov prihodkov tista zgornja meja, ki jo lahko utemeljimo z vidika upoštevanja
               načela enakosti in davčnega načela obdavčenja po ekonomski moči, kot sem že omenila,
               vseh subjektov, espe in drugih fizičnih oseb z dejavnostjo. Predlaga pa se tudi, da
               se v celoti izvzamejo iz obdavčitve z dohodnino vsa plačila iz naslova ukrepov
               kmetijske politike in vsa druga plačila, prejeta v povezavi z opravljanjem osnovne
               kmetijske in osnovne gozdarske dejavnosti. Treba je omeniti, da se plačila iz naslova
               ukrepov kmetijske politike in druge državne pomoči, ki imajo naravo nadomestila
               prihodkov, vštevajo v dohodnino od leta 2005, ko so začeli razpoložljivi podatki
               kazati, da se delež prihodkov iz tega naslova v kmetijski dejavnosti iz leta v leto
               povečuje in da ta plačila predstavljajo že več 40 % dohodka kmetijske dejavnosti.
               Odločitev izhaja iz temeljnega ustavnega načela, da je treba zavezance v enakem
               dejanskem položaju obravnavati enako, ter iz davčnih načel obdavčenja po ekonomski
               moči in pravila Zakona o dohodnini, da se z dohodnino načeloma obdavčijo vsi realno
               prejeti dohodki zavezancev.</p>
               <p>Predlagatelj tudi predlaga, da se katastrski dohodek kmetijskih in gozdnih zemljišč,
               katerih lastnik je mladi kmet, mlajši od 37 let, za obdobje treh let od pridobitve
               lastništva ne všteva v davčno osnovo takih zavezancev. Treba je opozoriti, da
               predlagana rešitev ne sodi v 73. člen Zakona o dohodnini, ki je namenjen izvzemu
               zemljišč na katerih zaradi različnih okoliščin dohodka ni mogoče pridobivati, kar za
               zemljišča v uporabi mladega kmeta ne velja.</p>
               <p>Opozoriti je tudi treba, da se dohodnina od dohodka iz osnovne kmetijske in osnovne
               gozdarske dejavnosti ugotavlja vezano na zemljišča v uporabi in ne na zemljišča v
               lasti zavezanca. Zadnji predlog predlagatelja se nanaša na širitev vlaganja za
               investiranje v osnovno kmetijsko in osnovno gozdarsko dejavnosti, tudi na nakup in
               gradnjo stavb za kmetijske namene.</p>
               <p>Z vidika spodbujanja investicij se načeloma bolj podpirajo neposredne podpore kot
               uveljavljanje davčnih olajšav, saj je z neposrednimi ukrepi mogoče precej bolj
               ciljano in selektivno, glede na dejanske potrebe, zasledovati strateške javne cilje.</p>
               <p>Zaradi vsega navedenega podpiramo sklep, da Predlog zakona o spremembi Zakona o
               dohodnini ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp94">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp95">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi!</p>
               <p>Pred nami je mnenje glede zakona o spremembi Zakona o dohodnini, ki ga je vložil
               poslanski kolega gospod Čuš. V Slovenski demokratski stranki bi uvodoma protestirali
               proti dejanjem, ki jih izvaja koalicija, Stranka modernega centra, Desusa in
               Socialnih demokratov, kajti sedaj se že praviloma ponavljajo zadeve na Odboru za
               finance in monetarno politiko, da za tiste zakone, ki jih predlaga opozicija, eden
               izmed poslancev ali poslank potem sredi razprave predlaga, da je zakon neprimeren za
               nadaljnjo obravnavo.</p>
               <p>V Slovenski demokratski stranki smo prepričani, da s temi ravnanji koalicija ruši
               temelj parlamentarne demokracije, kar je razprava. V Slovenski demokratski stranki
               apeliramo na vse tri vodje poslanskih skupin, da so ta dejanja nesprejemljiva.
               Nesprejemljiva so predvsem iz razloga, da poslanke in poslanci v parlamentu ne moremo
               izvajati razprave, z argumenti povedati, ali zakon podpiramo ali zakonu nasprotujemo.
               Še več. Predloga, ki ga je predlagala poslanka Šerganova iz Stranke modernega centra,
               le-ta ni niti z eno besedo obrazložila, zakaj zakon ni primeren za nadaljnjo
               obravnavo.</p>
               <p>V Slovenski demokratski stranki smo prepričani, da takšen odnos koalicije jasno
               kaže, kakšen je odnos do opozicije. Da je odnos do opozicije odklonilen. Temu v
               Slovenski demokratski stranki močno nasprotujemo.</p>
               <p>V Slovenski demokratski stranki nas ne moti, če glasujete proti predlaganim zakonu.
               Moti nas pa, da po petih minutah razprave predlagate, da je zakon neprimeren za
               nadaljnjo obravnavo.</p>
               <p>Kot sem že omenil, se to ponavlja na Odboru za finance in montirano politiko vedno,
               ko s strani opozicije pride do takšnega predloga. Žal nam je, da ne moremo danes na
               plenarni seji razpravljati o predlogu, ki ga je predlagal poslanski kolega Čuš.Tukaj
               res ne vidimo tega razloga in apeliramo še enkrat, da temelj parlamentarne
               demokracije je predvsem razprava. Mi vas ne moremo prisiliti, da podprete določen
               zakon, vendar pričakujemo pa, da bomo z razpravo, kjer bodo prevladovali argumenti,
               potem odločali. Žal pa danes prevladuje argument moči, ne pa moč argumenta.</p>
            </sp>
            <sp xml:id="SDZ7-Redna-30-2017-05-23.sp96">

               <speaker>PODPREDSEDNIK MATJAŽ NEMEC:</speaker>

               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp97">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Lep pozdrav še enkrat vsem!</p>
               <p>Dovolite mi, da predstavim skupno stališče Poslanske skupine Desus za Predlog zakona
               o spremembi Zakona o davku na dodano vrednost in novelo Zakona o dohodnini.</p>
               <p>Predlagatelj se je resno zavzel za urejanje področja kmetijstva. Resnost je v tem
               primeru soditi samo po številu vloženih zakonskih predlogov na isto temo. Tako imamo
               na tej redni seji poleg današnjega predloga še dodatnih pet predlogov, ki obravnavajo
               identična področja. Vse ostalo pa je žal zgolj površna in nesistemska vsebina, moramo
               pa priznati, zelo všečna. Skrb za mlade kmete je pri vseh predlogih zgolj neresen
               poskus približevanja določeni interesni skupini. Kot sem omenila, zgolj poskus, nič
               več. Predvsem zaradi zelo ohlapnega načina urejanja zadev. Vsi predlogi zakonov poleg
               resnih nomotehničnih težav vsebinsko ne zdržijo nobene realne finančne konstrukcije.</p>
               <p>Enako je pri današnjem predlogu za uvedbo administrativnih olajšav in davčnih
               ugodnosti za mlade kmete. Predlagajo se posebni pogoji za tovrstno skupino, kot so
               oprostitev plačila davka in katastrskega dohodka ter različna izvzetja. Nedopustno je
               predvsem pa nerealno, da pri oblikovanju ali spreminjanju davčne politike izpustimo
               oceno finančnih posledic, ki bi jih prinesli posamezni ukrepi. Gre za, upam si
               trditi, sprenevedanje, saj predlagane rešitve pomenijo manj pobranega davka. Prav
               tako to isto ravnanje v Poslanski skupini Desus ocenjujemo za neodgovorno, saj bo
               predlagatelj, če že želi biti všečen, moral javnosti povedati, kako bi nadomestil
               finančni izpad, s katerimi tako imenovanimi protiukrepi bi nadgrajeval že obstoječi
               sistem davčnih ugodnosti.</p>
               <p>V Poslanski skupini Desus smo že večkrat ponovili, da si brez davčnih prihodkov in
               socialnih prispevkov težko predstavljamo priljubljene tvorce socialne države, ki bi
               zagotavljali vse potrebe državljanov. Predlagatelj je na hip pozabil tudi na
               enakopraven in pravičen odnos do vseh ostalih davčnih zavezancev.</p>
               <p>Vsi predhodno navedeni razlogi potrjujejo ugotovitev, da predlog zakona ni primeren
               za nadaljnjo obravnavo. Sklepu na seji matičnega odbora bomo ponovno pritrdili tudi v
               Poslanski skupini Desus. Hvala.</p>
            </sp>
            <sp xml:id="SDZ7-Redna-30-2017-05-23.sp98">

               <speaker>PODPREDSEDNIK MATJAŽ NEMEC:</speaker>

               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-30-2017-05-23.sp99">

               <speaker>JANKO VEBER (PS SD):</speaker>

               <p>Hvala za besedo in lep pozdrav v imenu Poslanske skupine Socialnih demokratov.</p>
               <p>Predlog zakona o spremembi Zakona o dohodnini vnaša zelo velike spremembe in tudi
               dopolnitve, čeprav v samem predlogu zakona dopolnitev ni vključena. Predvsem pa
               želimo najprej izpostaviti status mladega kmeta, za katerega je v predlogu zakona
               določena starostna meja 37 let. Žal pa ta sprememba starostne meje 37 let ni posebej
               opredeljena in odstopa tako od Zakona o kmetijskih zemljiščih kot tudi od Uredbe
               Evropskega parlamenta, ki ureja pojem mladi kmet kot osebo, ki ni stara več kot 40
               let. S sprejetjem tega zakona bi krog upravičencev celo zožili glede statusa mladega
               kmeta, predvsem pa bi povzročili nejasnosti, ki bi močno oteževale položaj kmetijskih
               gospodarstev.</p>
               <p>Zakon predvideva tudi črtanje davčne osnove od dohodka iz osnovne kmetijske
               dejavnosti in se nanaša na 154. člen Zakona o dohodnini. Je pa, žal, treba opozoriti,
               da ta člen ne velja več in ga zato tudi ni mogoče novelirati, saj je bil ta člen v
               veljavi kot prehodno obdobje do uveljavitve Zakona o katastrskem dohodku. Ko smo
               Zakon o katastrskem dohodku sprejeli, je bil dejansko tudi ta 154. člen konzumiran v
               Zakonu o katastrskem dohodku. Tu bi samo spomnil na razprave, ko smo se pogovarjali o
               uvedbi novega Zakona o katastrskem dohodku, je bila ugotovitev pravzaprav vseh, da ta
               prinaša predvsem v prvi fazi veljavnosti tega zakona ugodnejše pogoje za kmetijska
               gospodarstva, kot so bili uveljavljeni pred sprejetjem novega Zakona o katastrskem
               dohodku.</p>
               <p>Pri ostalih vsebinah, ki govorijo o izključitvi subvencij, ki imajo naravo dohodka
               iz osnovne kmetijske in gozdarske dejavnosti, pa bi prišlo do diskriminatorne
               obravnave zavezancev in se s tem odpira tudi vprašanje ustavne spornosti morebiti
               sprejetih takšnih rešitev, predvsem v primerjavi s kmetijami, ki ugotavljajo dohodek
               iz kmetijske dejavnosti s knjigovodstvom. Tisti, ki redno vodijo knjige, bi pri tem
               zagotovo bili v diskriminatornem položaju. Pri tem pa ni odveč opozoriti tudi na to,
               da bi z različnim statusom znotraj položaja kmeta, ki bi nastal s sprejetjem tega
               zakona, po vsej verjetnosti prišlo tudi do tega, da bi imeli probleme pri podjetnikih
               in drugih, ki kot pravne osebe opravljajo dejavnost. Tako lahko ugotovimo, da pri
               obstoječem pragu za prvo predelavo lastnih pridelkov, ki je izvzeta iz obdavčitve –
               ta prag je v višini 3 tisoč 500 evrov – je ta prag povsem primerljiv na primer s
               pragom oprostitve davka za osebno dopolnilno delo, ki je pri 3 tisoč 150 evrih na
               leto. Trenutne rešitve so nekako skladne, usklajene in moramo biti zato zelo
               previdni, preden posegamo v davčni sistem, da ne povzročimo dodatnih nejasnosti,
               predvsem pa diskriminatorne obravnave posameznih zavezancev.</p>
               <p>Vse to so razlogi, zaradi katerih smo tudi na seji matičnega delovnega telesa
               glasovali za sklep, da zakon ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp100">

               <speaker>PODPREDSEDNIK MATJAŽ NEMEC:</speaker>

               <p>Gospod Luka Mesec bo predstavil stališče Poslanske skupine Združene levice.</p>
            </sp>
            <sp xml:id="SDZ7-Redna-30-2017-05-23.sp101">

               <speaker>LUKA MESEC (PS ZL):</speaker>

               <p>Hvala za besedo. Lep pozdrav!</p>
               <p>Jaz se bom opredelil v imenu naše poslanske skupine kar do celotnega paketa zakonov,
               ki jih je predlagal nepovezani poslanec Andrej Čuš. Nepovezani poslanec Andrej Čuš je
               vložil pet manjših zakonodajnih sprememb, katerih namen naj bi bil izboljšati stanje
               slovenskega kmetijstva. V Združeni levici se s predlagateljem sicer strinjamo glede
               ocene slabega stanja v kmetijstvu, vendar tega paketa zakonov ne bomo podprli.</p>
               <p>Naj se najprej opredelim do novel Zakona o davku na dodano vrednost in Zakona o
               dohodnini. S tema dvema zakonoma predlagatelj želi znižati davke kmetom. V Združeni
               levici načeloma ne nasprotujemo spreminjanju davčnih stopenj in pragov obdavčitve z
               namenom spodbujanja večje kmetijske pridelave, menimo pa, da morajo biti finančni
               učinki ovrednoteni, ki pa v teh dveh zakonih niso. Manjkata torej tako analiza stanja
               kot ocena posledic sprejetja teh dveh zakonov.</p>
               <p>Novela Zakona o Kmetijsko-gozdarski zbornici, s katero bi kmetijsko zbornico
               spremenili v zasebno inštitucijo, iz katere bi izpadli interesi vseh srednje velikih
               in malih kmetov, je za Združeno levico povsem nesprejemljiva.</p>
               <p>Novela Zakona o kmetijskih zemljiščih pa zakon usklajuje s podzakonskimi akti,
               čeprav bi morali biti ravno obratno, in daje mlade kmete na prvo mesto pri
               prednostnem nakupu kmetijskih zemljišč. S tem jih postavlja celo pred kmete, katerim
               kmetijska dejavnost pomeni edino in glavno gospodarsko dejavnost, kar v primeru, da
               to velja tudi za mladega kmeta, tako in tako pač je in je prvi na prednostni listi. V
               drugem primeru, se pravi, da to ni, pa ni pošteno do kmeta, ki se zgolj in izključno
               preživlja s kmetijstvom.</p>
               <p>Z novelo Zakona o skladu kmetijskih zemljišč pa se ne strinjamo tudi zato, ker
               predlaga črtanje določbe, po kateri se lahko na zemljiščih, s katerimi gospodari
               sklad, če ne gre za območje naravnih vrednot in zavarovana območja, neodplačno
               prenese lastninska pravica na občino pod pogojem, da je izkazan javni interes za
               gradnjo objektov športa, zdravstva, šolstva, socialnega varstva, znanosti, kulture in
               tako naprej. To bi zdaj bilo črtano, ampak s tem se ne moremo strinjati.</p>
               <p>V zvezi z zadnjim zakonom, to je Zakonom o javnem naročanju, pa moram povedati, da
               smo v Združeni levici že ob sprejemanju tretjega novega zakona o javnem naročanju
               opozarjali, kje je največji problem. Nov zakon je sicer prinesel boljše rešitve,
               preusmeril je bistvo naročanja iz izključno fokusiranja na najnižjo ceno in določil
               nekatere omejitve za podjetja, ki ne spoštujejo delavskih pravic. A vse te pozitivne
               rešitve imajo skupen problem, in to je beseda »lahko«, torej v zakonu ni nobene
               obveze. Andrej Čuš to pravilno prepoznava in v 71. členu besedo »lahko« spreminja v
               besedo »mora«, s čimer se strinjamo, vendar pa samo ta sprememba, in to smo
               opozarjali že pri prejšnji obravnavi, ne bo imela želenega učinka, če se ne spremeni
               tudi 84. člen, ki natančno določa, kaj so merila za oddajo javnega naročila. Ko smo
               ob sprejemanju Zakona o javnem naročanju v Združeni levici predlagali te spremembe,
               predvsem 84. člena, se je predlagatelj tokratne novele pri glasovanju, zanimivo,
               vzdržal.</p>
               <p>V Združeni levici se zavedamo pomena kmetijstva. Na slabo smo in skozi opozarjamo na
               pristojnem odboru in tudi predlagamo rešitve v obliki amandmajev k zakonom, ki so
               predlagani. Vsekakor je treba nekaj storiti, da se zaustavijo negativni trendi
               padanja samooskrbe in opuščanja kmetij, vendar pa menimo, da gre v primeru tega
               paketa zakonov za precej nepremišljene in na nekaterih točkah tudi škodljive posege
               obstoječe zakonodaje, ki bi celo odpravljali že dosežene nivoje pravic in standardov
               v tej državi.</p>
               <p>To pa sta glavna razloga, zakaj paketa zakonov ne moremo podpreti.</p>
            </sp>
            <sp xml:id="SDZ7-Redna-30-2017-05-23.sp102">

               <speaker>PODPREDSEDNIK MATJAŽ NEMEC:</speaker>

               <p>Zadnje stališče bo v imenu Poslanske skupine Nove Slovenije – krščanskih demokratov
               predstavil gospod Jožef Horvat.</p>
            </sp>
            <sp xml:id="SDZ7-Redna-30-2017-05-23.sp103">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani kolegice in kolegi!</p>
               <p>Predlog novele Zakona o dohodnini, ki ga je podpisal kolega Andrej Čuš, prinaša
               nabor ukrepov, ki bi za slovensko podeželje in za slovenskega kmeta prinesli veliko
               dobrega. Če si predlog podrobneje pogledamo, ugotovimo, da prinaša izvzem dohodkov,
               ki so izplačani za ukrepe kmetijske politike iz plačila dohodnine, zvišanje meje za
               določitev majhnega obsega prve stopnje predelave iz naslova dopolnilne dejavnosti na
               kmetiji s 3 tisoč 500 evrov na 5 tisoč evrov – dohodek iz okvira teh dejavnosti se
               dohodnine oprošča, izvzem podpor in subvencij za kmetijstvo iz plačila dohodnine,
               triletno oprostitev plačila katastrskega dohodka za mlade kmete ob prevzemu kmetije,
               upoštevanje vlaganja v kmetijske stavbe kot olajšavo za investicije v osnovno
               kmetijsko in osnovno gozdarsko dejavnost, izvzem dodatka v deležu subvencij na
               površino kmetijskega zemljišča pri izračunavanju katastrskega dohodka.</p>
               <p>V Novi Sloveniji ocenjujemo, da so predlagane rešitve na mestu, zato jih podpiramo.
               Slovensko podeželje je iz leta v leto bolj zaraščeno, bolj zapuščeno in ima vedno
               manj ljudi. Mladi se težko odločajo za prevzem kmetij, saj so davčne in
               administrativne zahteve pogosto prevelika ovira, zato se mladi lažje preusmerijo v
               kakšne druge poklice. Pogosto se zdi, da se mora kmet ob svojem težkem,
               nepredvidljivem in odgovornem delu zaradi več tisoč predpisov na področju kmetijstva
               izkazati tudi kot dober pravnik. Da tukaj ne omenjam klimatskih sprememb oziroma
               raznih neurij, ki močno vplivajo na prihodek kmetijskih gospodarstev, saj je
               praktično kmetova tovarna na odprtem, je praktično pod milim nebom, če smem tako
               reči. Tukaj bi država lahko marsikaj naredila. Naj samo omenim obrambo pred točo,
               recimo v Pomurju te obrambe sploh ni, kot da je enostavno država na to pozabila.
               Ampak to zdaj ni tema tega zakona.</p>
               <p>Krščanski demokrati ob tem trdimo, da so za prihodnost slovenskega podeželja davčne
               razbremenitve mladim, ki se odločajo za prevzem kmetije, zelo dobrodošle. Žal pa so
               kmetje namesto davčne in administrativne razbremenitve od te vlade in te koalicije
               prejeli le zahtevo za uvedbo davčnih blagajn. Prav zato smo v Novi Sloveniji že
               predlagali, da se kmetije, ki opravljajo dopolnilno dejavnost z manj kot 15 tisoč
               evrov letnega dohodka, oprosti uporabe davčnih blagajn. Dopolnilna dejavnost kmetij
               pogosto pomeni ohranjanje različnih tradicij, izdelkov, pomembnih rokodelskih in
               drugih znanj, povečuje ponudbo lokalnih izdelkov ter posledično bogati življenje v
               naših lokalnih skupnostih, obenem pa kmetijam daje možnost dodatnega razvoja in
               prenosa znanj na nove generacije. Žal tudi ta naš predlog ni dobil podpore vladne
               koalicije. Krščanski demokrati smo razočarani, da je koalicija za to novelo zakona
               predlagala in na matičnem delovnem telesu izglasovala sklep, da predlog zakona ni
               primeren za nadaljnjo obravnavo.</p>
               <p>V Novi Sloveniji bi namreč bili veseli vsakega predloga in razprave o položaju
               slovenskih kmetov. Žal pa v vladni koaliciji te volje očitno ni prav veliko, kar je
               velika škoda tudi za razvoj slovenskega podeželja.</p>
               <p>V Novi Sloveniji bomo zato glasovali proti predlogu sklepa, da Predlog zakona o
               spremembi Zakona o dohodnini ni primeren za nadaljnjo obravnavo. Glasovali bomo proti
               predlogu tega sklepa, ker smo za mlade kmete. In kdor je za mlade kmete je tudi za
               kmete upokojence in upokojence nasploh.</p>
            </sp>
            <sp xml:id="SDZ7-Redna-30-2017-05-23.sp104">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>O predlogu sklepa, da predlog zakona ni primeren za nadaljnjo obravnavo, bomo v
               skladu s časovnim potekom seje Državnega zbora odločali v okviru glasovanj v sredo,
               24. 5. S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBI ZAKONA O DAVKU NA DODANO VREDNOST.</title>
               </p>
               <p>Predlog zakona je v obravnavo Državnemu zboru predložil poslanec Andrej Čuš.</p>
               <p>V zvezi s tem predlogom zakona Odbor za finance in monetarno politiko predlaga
               Državnemu zboru sprejetje sklepa, da predlog zakona ni primeren za nadaljnjo
               obravnavo.</p>
               <p>Besedo dajem podpredsednici odbora gospe Vojki Šergan za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-30-2017-05-23.sp105">

               <speaker>VOJKA ŠERGAN (PS SMC):</speaker>

               <p>Hvala za besedo. Lepo pozdravljeni še enkrat.</p>
               <p>Odbor za finance in monetarno politiko je na 37. seji 9. 5. 2017 kot matično delovno
               telo obravnaval Predlog zakona o spremembi Zakona o davku na dodano vrednost, ki ga
               je Državnemu zboru v obravnavo predložil nepovezani poslanec Andrej Čuš.</p>
               <p>Seji odbora so prisostvovali predstavniki Ministrstva za finance, Zakonodajno-pravna
               služba, Komisija Državnega sveta za gospodarstvo, obrt, turizem in finance. Odbor je
               bil seznanjen z mnenjem Zakonodajno-pravne službe, ki je predlog zakona proučila z
               vidika skladnosti z ustavo, pravnim sistemom in z zakonodajnotehničnega vidika.
               Služba je podala nekaj pripomb, in sicer glede naslova zakona in posameznih členov
               ter opozorila na urejenost statusa mladega kmeta. Odboru je bilo posredovano tudi
               mnenje Komisije Državnega sveta za gospodarstvo, obrt, turizem in finance in mnenje
               Vlade.</p>
               <p>Uvodoma je predstavnik predlagatelja zakona pojasnil, da je cilj predlaganega zakona
               uvedba višje meje prihodka za obvezno vodenje knjigovodstva ter izvzem mladih
               prevzemnikov kmetij iz obdavčitve za obdobje treh let od prevzema kmetije. Pomemben
               je tudi prispevek reševanja eksistenčne situacije mladih, ki zaganjajo kmetijsko
               dejavnost, in izboljšanja starostne strukture kmetijskega sektorja.</p>
               <p>Državni sekretar na Ministrstvu za finance je pojasnil razloge, zaradi katerih Vlada
               predloga zakona ne podpira, in sicer da sta mejna zneska 50 tisoč evrov obdavčljivega
               prometa in 7 tisoč 500 evrov katastrskega dohodka, nad katerima sta obe kategoriji
               malih davčnih zavezancev obvezno vključeni v sistem DDV, primerljiva. Kot katastrski
               dohodek se štejejo vsi dohodki v zvezi z osnovno kmetijsko in osnovno gozdarsko
               dejavnostjo na kmečkem gospodinjstvu, kot jih določa zakon, ki ureja dohodnino. V
               izračunu praga se upoštevajo vsi obdavčljivi dohodki kmečkega gospodinjstva iz
               naslova osnovne kmetijske in osnovne gozdarske dejavnosti. Dvig praga katastrskega
               dohodka za kmečka gospodinjstva na 15 tisoč evrov bi postavil v slabši položaj druge
               male davčne zavezance, ki so oproščeni obračunavanja in plačevanja DDV do praga
               obdavčljivega prometa 50 tisoč evrov. Zato bi bilo posledično treba dvigniti zadevni
               prag tudi za te zavezance. Prag 15 tisoč evrov katastrskega dohodka bi namreč
               teoretično pomenil že nad 100 tisoč evrov obdavčljivega prometa. Davčna politika je
               eden od pomembnejših kazalcev privlačnosti poslovnega okolja in je lahko eno izmed
               orodij za stimuliranje gospodarstva kot celote. Kljub navedenemu pa davčna politika
               ne more in ne sme biti ključni kazalec privlačnosti poslovnega okolja določene
               države, temveč lahko predstavlja le podporo drugim ukrepom za zagotavljanje
               privlačnega poslovnega okolja.</p>
               <p>V razpravi so nekateri člani odbora izrazili svoje nerazumevanje nasprotovanju
               zakona, saj naj bi višji prag pomenil tudi večji davčni izplen za državni proračun in
               pogrešajo konkretne izračune, kot je bilo to že v primeru obravnave predloga zakona o
               dohodnini.</p>
               <p>Na podlagi pripomb Zakonodajno-pravne službe in mnenja Vlade je v nadaljevanju
               članica odbora predlagala, da odbor v skladu z drugim odstavkom 128. člena Poslovnika
               Državnega zbora razpravlja in odloča o predlogu sklepa, da predlog zakona ni primeren
               za nadaljnjo obravnavo.</p>
               <p>Odbor je z 12 za in 2 proti sprejel naslednji sklep: Predlog zakona o spremembi
               Zakona o davku na dodano vrednost, druga obravnava, ni primeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp106">

               <speaker>PODPREDSEDNIK MATJAŽ NEMEC:</speaker>

               <p>Za predstavitev stališča do predloga matičnega delovnega telesa dajem besedo
               predlagatelju predloga zakona gospodu Andreju Čušu.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp107">

               <speaker>ANDREJ ČUŠ (NeP):</speaker>

               <p>Kolegice in kolegi, še enkrat lep pozdrav! Predstavniki Vlade!</p>
               <p>Na tej točki in tudi v prejšnji točki je bilo veliko razprav o nekem ugodnem
               poslovnem okolju, odpiranju nekih novih delovnih mest predvsem v gospodarstvu. Zato
               je na mestu tokrat tudi vprašanje, če krize več ni, tako kot govori koalicija, kdaj
               bo potem Vlada odpravila zvišanje davka na dodano vrednost obeh stopenj na predkrizno
               raven. Ko človek posluša te razprave in ko se delijo neki bombončki, vsaka stranka za
               svoj bazen volivk in volivcev, človek pač dobi občutek, da so gospodarstveniki,
               podjetniki, kmetje in ljudje, ki ustvarjajo v realnem sektorju, za vas razredni
               sovražniki. Zato še enkrat ponavljam vprašanje: Kdaj bomo vrnili obe stopnji davka na
               dodano vrednost na predkrizno raven?</p>
               <p>Kot je že bilo povedano, vložil sem tudi novelo Zakona o davku na dodano vrednost,
               tokrat z večjim poudarkom na slovenskem kmetijstvu. Ko se pogovarjaš kot politik,
               poslanec, kot državljan s kakšnim kmetom in ga vprašaš, kaj bi si želel, da se v
               Sloveniji izboljša, uredi, veliko ljudi predvsem na Štajerskem, od koder tudi sam
               prihajam, reče, da najboljše bi bilo, da bi skopirali zakonodajo sosednje Avstrije in
               pri nas bi vse funkcioniralo. Ne pa, da imamo iz dneva v dan vse več birokratskih
               ovir, novih predpisov, in ko se posameznik odloči, da bo kmet, se mu že zdi, da mora
               opraviti kakšen doktorat ali pa magisterij prava, da bo razumel vse to, kar imamo
               sprejeto.</p>
               <p>Tudi ta predlog, ki je bil vložen, sledi vzoru in principom urejanja davčne politike
               za kmete v Avstriji. Tukaj bi tudi opozoril, da je v lanskem letu kar 800 kmetij bilo
               prisiljenih vstopiti v sistem za obračun davka na dodano vrednost. S tem zakonom
               kakor tudi s prejšnjim zakonom o dohodnini želim pomagati predvsem majhnim kmetijam,
               družinskim kmetijam, ki so temeljnega pomena za ohranitev slovenskega podeželja, ki z
               novimi ovirami, po drugi strani pa z omejitvijo sredstev in tudi možnosti za razvoj
               umirajo oziroma jih je vse manj, kakor tudi mladim kmetom. Konkurenčnost slovenskega
               kmetijstva je izredno šibka. Naravne danosti ne omogočajo intenzivne pridelave, zato
               se vedno manj mladih odloča za prevzem kmetije. Mladi se ne odločajo za opravljanje
               kmetijske dejavnosti in na leto izgubimo kar lep odstotek kmetij. Ne izgubljamo pa
               samo kmetij, ampak tudi krajino, kmetijska zemljišča, biodiverziteto ter tudi
               prehransko varnost. Najranljivejša je ravno skupina mladih posameznikov, ki
               vzpostavijo kmetijsko dejavnost. Ta je povezana z izjemno visokimi osnovnimi
               sredstvi, medtem ko je prihodek nizek. Država mora zato spodbuditi in ustvariti
               gospodarsko okolje za napredek in razvoj kmetij v času, ko mladi kmet prevzame
               kmetijo, v času, ko se v osnovna sredstva največ vlaga. Sprememba tega zakona bo
               prispevala k ciljem države, da zagotovi delovna mesta za mlade in prestrukturira
               starostno strukturo v kmetijstvu. Glavni cilj zakona je omogočiti kmetom, da v
               najranljivejšem obdobju vzpostavljanja kmetijske dejavnosti zmanjšajo svojo
               izpostavljenost trgom in obenem znižajo strošek njihove proizvodnje in predvsem
               birokracije. Poglavitna rešitev je torej uvedba višje meje prihodka za obvezno
               vodenje knjigovodstva ter izvzem mladih prevzemnikov kmetij iz obdavčitve za obdobje
               treh let od prevzema kmetije. Pomemben je tudi prispevek k reševanju eksistenčne
               situacije mladih, ki zaganjajo kmetijsko dejavnost, in izboljšanje starostne
               strukture kmetijskega sektorja.</p>
               <p>Kolegice in kolegi, predvsem iz Vlade, ko se pogovarjamo, komu bomo kaj dali, ker ni
               več krize in ker bomo lahko živeli na višji nogi in v boljšem standardu pa vsaj jaz
               pogrešam vprašanje, kdo pa bo tisti, ki bo to ustvarjal. Hvala lepa.</p>
            </sp>
            <sp xml:id="SDZ7-Redna-30-2017-05-23.sp108">

               <speaker>PODPREDSEDNIK MATJAŽ NEMEC:</speaker>

               <p>Za predstavitev stališča do predloga matičnega delovnega telesa dajem besedo
               predstavniku Vlade, državnemu sekretarju na Ministrstvu za finance gospodu Tilnu
               Božiču.</p>
            </sp>
            <sp xml:id="SDZ7-Redna-30-2017-05-23.sp109">

               <speaker>TILEN BOŽIČ:</speaker>

               <p>Spoštovani predsedujoči, spoštovane poslanke, poslanci, ponovno pozdravljeni!</p>
               <p>S Predlogom zakona o spremembi Zakona o davku na dodano vrednost se predlaga višja
               meja prihodka za obvezno vodenje knjigovodstva oziroma za registracijo za namene DDV,
               posledično s 7 tisoč 500 na 15 tisoč evrov in oprostitev obračunavanja DDV za mlade
               kmete. Na tem mestu velja s tem v zvezi pojasniti več zadev.</p>
               <p>V skladu z veljavnim zakonom o davku na dodano vrednost so določeni davčni zavezanci
               oproščeni obračunavanja DDV na podlagi posebne ureditve za male davčne zavezance. Ta
               je opcijska, je pa na voljo za vse zavezance pod enakimi pogoji. Sem spadajo lahko
               tudi mladi kmetije. Direktiva DDV ne omogoča oprostitve na podlagi različnega
               statusa, kot je bilo predlagano, ko bi šlo za mlade kmete. Tudi s tega razloga je
               bila izkoriščena možnost rešitve, ki predvideva, da se oprostijo obračunavanja DDV
               zavezanci, ki ne dosežejo določenega praga obdavčljivega prometa. Ta izjema torej ni
               vezana na določen status davčnega zavezanca, ampak na obseg poslovanja in je
               namenjena administrativni razbremenitvi malih davčnih zavezancev, ne glede na njihov
               status. Poleg tega velja omeniti tudi določene obstoječe podporne mehanizme za mlade
               kmete, ki med drugim zagotavljajo recimo na področju programa razvoja podeželja
               podprogram, ki predvideva pomoč za zagon dejavnosti za mlade kmete v višini preko 60
               milijonov evrov v perspektivi 2014–2020. Kmečko gospodinjstvo je kot mali davčni
               zavezanec lahko oproščeno obračunavanja DDV ob pogoju, da ne vodi knjig po zakonu, ki
               ureja dohodnino, in če katastrski dohodek vseh članov kmetijskega gospodinjstva za
               zadnje gospodarsko leto ne presega 7 tisoč 500 evrov. Posebna ureditev za ostale male
               davčne zavezance, ki so v skladu z veljavno zakonodajo s področja gospodarstva dolžni
               voditi evidence, pa je možna, če v obdobju zadnjih 12 mesecev niso presegli oziroma
               ni verjetno, da bodo presegli 50 tisoč evrov obdavčljivega prometa. Mejna zneska sta
               zastavljena na način, da sta med seboj primerljiva. S tem se uresničuje načelo enake
               davčne obravnave zavezancev. 7 tisoč 500 evrov katastrskega dohodka ustreza približno
               50 tisoč evrom, posledično bi 15 tisoč evrov ustrezalo približno 100 tisoč evrom
               prometa. Kot Vlada ocenjujemo, da je veljavni prag 7 tisoč 500 evrov katastrskega
               dohodka v tem trenutku primeren in primerljiv. Se pa seveda strinjamo, da je treba
               učinke praga 7 tisoč 500 evrov katastrskega dohodka sproti spremljati in višino praga
               v prihodnje po potrebi tudi prilagoditi spremembam v višini obdavčljivega dohodka
               osnovne kmetijske in osnovne gozdarske dejavnosti kot posledice prehodnega obdobja iz
               zakona, ki ureja katastrski dohodek. Ta namreč predvideva, da se ta postopno dviguje
               in zagotovo je na mestu občasen premislek o tem, ali bi veljalo to mejo tudi
               prilagoditi. Pogovori o tem bodo oziroma tudi že potekajo.</p>
               <p>Upoštevaje navedeno, Vlada predlogu tega zakona nasprotuje ter tudi predlaga, da
               Predloga zakona o spremembi Zakona o davku na dodano vrednost ne podprete. Hvala.
           </p>
            </sp>
            <sp xml:id="SDZ7-Redna-30-2017-05-23.sp110">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Vojka Šergan.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp111">

               <speaker>VOJKA ŠERGAN (PS SMC):</speaker>

               <p>Hvala za besedo.</p>
               <p>S predlogom zakona se dviguje prag iz drugega odstavka 24. člena Zakona o davku na
               dodano vrednost s 7 tisoč 500 evrov katastrskega dohodka na 15 tisoč evrov z namenom,
               da kmečkim gospodinjstvom tudi do praga 15 tisoč evrov ne bi bilo več treba voditi
               knjigovodstva. Zadevni prag za kmečka gospodinjstva je tisti prag nad katerim so ti
               davčni zavezanci identificirani za namene DDV in za katere veljajo enaka pravila kot
               za vse ostale davčne zavezance, espeje, deooje, ki so vključeni v sistem DDV.
               Vključno z obveznostjo vodenja knjig.</p>
               <p>V Poslanski skupini SMC menimo, da bi dvig praga katastrskega dohodka za kmečka
               gospodinjstva na 15 tisoč evrov postavil v slabši položaj druge male davčne zavezance
               kot so espeji, deooji in drugi, ki so oproščeni obračunavanja in plačevanja DDV do
               praga obdavčljivega prometa 50 tisoč evrov. Ta dva praga sta med seboj primerljiva.
               Vsekakor pa ni mogoče zakona kar tako sprejemati, saj mora Republika Slovenija za
               zvišanje praga za obvezen vstop v sistem DDV na Evropsko komisijo vložiti zahtevo za
               dovoljenje, da uvede posebni ukrep in poviša prag letnega prometa za obvezen vstop v
               sistem DDV ter dokazati, da bi bil učinek ukrepa na davčne prihodke zanemarljiv. Ker
               se bo v letu 2017 katastrski dohodek glede na realno raven še nekoliko zmanjšal in se
               bo ob upoštevanju postopnega povečanja deleža katastrskega dohodka v obdavčitev
               približal realnemu dohodku šele leta 2019, se strinjamo z Vlado da bi kazalo
               spremljati učinke praga 7 tisoč 500 evrov, vendar bi bilo primerno prag dejansko
               prilagoditi spremembam v višini obdavčljivega dohodka osnovne kmetijske in osnovne
               gozdarske dejavnosti šele, ko to nakažejo rezultati analize odmere dohodnine. Je pa
               treba povedati, da primerjava med državami članicami EU po podatkih o višini praga za
               obvezen vstop v sistem DDV po stanju v letu 2016 kaže, da se Slovenija s pragom 50
               tisoč evrov uvršča med države članice z višjim pragom za vstop v obvezen sistem DDV.
               Tako je razvidno, da je sedanji prag primeren, ker je bilo v letu 2015 v sistemu DDV
               52 tisoč 495 zavezancev od skupno 106 tisoč 8 zavezancev, katerih prihodki niso
               presegali meje 50 tisoč evrov. Z dvigom praga na 100 tisoč evrov bi imelo možnost za
               izstop iz sistema DDV približno 17 tisoč zavezancev, pri čemer Vlada ocenjuje, da bi
               se približno desetina od teh zavezancev, to je približno tisoč 700, dejansko odločila
               za izstop iz sistema DDV. Vsi ti argumenti so bili predstavljeni tudi na odboru.</p>
               <p>Zaradi vsega navedenega bomo tudi tokrat podprli sklep, da Predlog zakona o
               spremembi Zakona o davku na dodano vrednost ni primeren za nadaljnjo obravnavo.
               Mislim, da so vsi ti argumenti verodostojni in so na mizi, tako da pripombe tokrat iz
               opozicije ne bodo šle v to smer. Hvala.</p>
            </sp>
            <sp xml:id="SDZ7-Redna-30-2017-05-23.sp112">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Slovenske demokratske stranke bo predstavil mag. Andrej
               Šircelj.</p>
            </sp>
            <sp xml:id="SDZ7-Redna-30-2017-05-23.sp113">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik! Spoštovani predstavniki Vlade, spoštovani
               kolegi in kolegice!</p>
               <p>V Slovenski demokratski stranki bomo podprli to rešitev iz naslednjih razlogov.
               Prvič, če pogledamo, kako se obračunava davek na dodano vrednost na področju
               kmetijstva, potem lahko ugotovimo, da ta rešitev ne pomeni nič slabega za državne
               finance. To je prva zadeva, kar z drugimi besedami pomeni, če nekdo ni v sistemu
               davka na dodano vrednost, nima pravice do vstopnega davka. Ker nima pravice do
               vstopnega davka, dejansko plačuje ves vstopni davek, seveda pa lahko dobi po posebni
               ureditvi nadomestilo, mislim, da je je v višini 4 %. Včasih je bilo 4 %, mislim, da
               je še vedno ta. To je prva zadeva, se pravi nič slabega se ne bo zgodilo za državni
               proračun, kvečjemu bo lahko še na boljšem.</p>
               <p>Druga zadeva, da se ne moremo enostavno strinjati z mnenjem Vlade, da bodo zaradi
               tega v nekonkurenčnem položaju ostali podjetniki, espeji in deooji. Zakaj ne? Zaradi
               tega ker verjetno avtomehanik, davčni svetovalec, odvetnik, ličar, pleskar in tako
               naprej ne konkurirajo kmetu. Zato tu sploh ni nobenih argumentov. Ti argumenti, ki
               jih je Vlada prinesla, so milo rečeno nestrokovni, zavajajoči. Vsi tisti, ki te
               argumente kopirate, zraven pa ne »kapirate« za kaj pravzaprav gre, enostavno ne
               delate nič dobrega, ker so enostavno ti argumenti nestvarni. Pa da povem po
               slovensko, prepisujete, pa ne razumete. Zaradi tega so tovrstni argumenti enostavno
               nestrokovni in nimajo zdrave logike. Ta predlog je popolnoma v redu in tudi popolnoma
               v skladu z direktivo, s tistim delom direktive, ki določa mejni znesek, kdaj nekdo
               vstopi v sistem DDV in kdaj ne vstopi v sistem DDV. Tudi če pogledate ostale države,
               imajo te zneske veliko večje. Tukaj gre enostavno za kaprico Vlade in potem nekateri
               še ponavljate to mnenje, ki dejansko ne prispeva k ničemer.</p>
               <p>In še ena zadeva je. Tukaj je bilo s stališča Vlade tudi mnenje, da davčno okolje ni
               del poslovnega okolja, ampak da je davčno okolje le podpora drugim ukrepom za boljše
               poslovno okolje. Gospe in gospodje, to je še eno stališče Vlade, ki ga spet nekateri
               prepisujete, pa ne razumete, kaj dejansko je. Ampak to ni res! Davčno okolje je del
               poslovnega okolja in je tisti del poslovnega okolja, ki še kako določa konkurenčnost
               poslovnega okolja, določa, ali bodo kmetje, podjetniki, investitorji poslovali v
               Sloveniji ali ne bodo poslovali v Sloveniji. Ne samo da Vlada tukaj zavrača ta
               predlog, ki je popolnoma neškodljiv, zavrača ga na neargumentiran način, nestrokoven
               način. Še več. Zraven postavlja določena stališča, ki so, milo rečeno, zelo slaba za
               to državo, zelo slaba za investitorje in daje svetu in domačim investitorjem slab
               signal, zelo slab signal. Pravzaprav tega sploh ne bi bilo treba delati, ampak takšna
               stališča so škodljiva za to, da se primejo v Sloveniji in da se s tem samo poslabša
               poslovno okolje. S tem pa bo manj investitorjev v Sloveniji, manj kmetov, ki bi
               želeli ostati v Sloveniji, manj podjetnikov, ki bi želeli delati v Sloveniji. Morda
               jih bo pa več v sosednjih državah, ki jih dejansko imamo.</p>
               <p>Mi bomo ta predlog podprli, ker enostavno je dober za kmete in nikomur nič ne škodi.
               Hvala lepa.</p>
            </sp>
            <sp xml:id="SDZ7-Redna-30-2017-05-23.sp114">

               <speaker>PODPREDSEDNIK MATJAŽ NEMEC:</speaker>

               <p>Gospod Janko Veber bo predstavil stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-30-2017-05-23.sp115">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav imenu Poslanske skupine Socialnih
               demokratov.</p>
               <p>Tudi pri predlogu zakona o spremembi Zakona o davku na dodano vrednost ugotavljamo,
               da se vsebina v izhodišču nanaša na spremembo statusa mladega kmeta, ki se tudi v tem
               zakonu predvideva pri 37 letih. Tako kot pri prejšnjem zakonu istega predlagatelja
               želimo opozoriti, da je status mladega kmeta opredeljen v Zakonu o kmetijskih
               zemljiščih in tudi v uredbi Evropskega parlamenta, kjer je naveden pojem »mladi kmet«
               kot oseba, ki ni stara več kot 40 let, denimo ko oddaja vlogo za ureditev določenega
               vprašanja. Že v samem izhodišču se srečujemo z dejstvom, na podlagi katerega bi ta
               zakon pravzaprav ne bil izvedljiv oziroma najmanj nejasen, kar pa ni dobro za položaj
               kmetijskega gospodarstva.</p>
               <p>Glede ostale vsebine, ki se nanaša na davek na dodano vrednost. Predlagatelj
               predvideva, da bi bila kmetijska gospodarstva oproščena obveznosti vodenja knjig, in
               sicer s cenzusom 15 tisoč evrov – trenutno je ta prag 7 tisoč 500 evrov. Treba je
               povedati, da je ta hip pri pragu 7 tisoč 500 evrov vključenih v vodenje knjigovodstva
               0,6 % slovenskih kmetij. Pri tem lahko ugotovimo, da katastrski dohodek pomeni tudi v
               tem obsegu velikost kmetije, ki močno presega 20 ali celo 30 hektarjev. Tako da težko
               govorimo o malih kmetijah. Gre za večje kmetije, ki imajo urejen status poslovanja in
               tudi vodenja knjig. Tako bi sprejetje tega zakona pravzaprav povzročilo dodatno
               nejasnost, kdo bi sploh bil zavezanec za vodenje knjig. Pred takšno spremembo menimo,
               da je treba predvsem natančno spremljati izvajanje trenutne zakonske rešitve oziroma
               praga 7 tisoč 500 evrov. Če bi se pri tej analizi pokazalo, da to izjemno močno
               bremeni kmetijska gospodarstva in jim zadaja prevelike administrativne ovire, bi bilo
               smiselno prilagoditi ta davčni sistem tudi kmetijskim gospodarstvom.</p>
               <p>Ker ta hip s takšno analizo ne razpolagamo, je tudi pri tem zakonu bil deležen z
               naše strani podpore sklep, da zakon ni primeren za nadaljnjo obravnavo.</p>
            </sp>
            <sp xml:id="SDZ7-Redna-30-2017-05-23.sp116">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije
               krščanskih demokratov.</p>
            </sp>
            <sp xml:id="SDZ7-Redna-30-2017-05-23.sp117">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovane kolegice in kolegi!</p>
               <p>Predlog novele Zakona o davku na dodano vrednost, ki ga je vložil poslanski kolega
               Andrej Čuš, je smiselno povezan z novelo Zakona o dohodnini istega predlagatelja.</p>
               <p>Gre za zasledovanje cilja lajšanja davčnih in administrativnih pritiskov na
               slovenske kmetije. Novela Zakona o davku na dodano vrednost prinaša dvig meje
               prihodka za obvezno obračunavanje DDD s 7 tisoč 500 evrov katastrskega dohodka vseh
               članov kmečkega gospodinjstva na 15 tisoč evrov ter posledično oprostitev obveznega
               vodenja knjigovodstva za večji krog slovenskih kmetij. Vse osebe s statusom mladega
               kmeta do starosti 37 let pa se za dobo treh let od prevzema kmetije oprostijo
               obveznega obračunavanja davka na dodano vrednost. Vidimo, da določbe tega predloga
               zakona pomagajo na eni strani mladim kmetom, na drugi strani pa pomembno doprinesejo
               h konkurenčnosti za delovanje predvsem nekoliko manjših slovenskih kmetij.</p>
               <p>Če želimo slovenskemu kmetu zagotoviti konkurenčno okolje, je zagotovo dobro, da
               proučimo dobre prakse kakšne izmed drugih držav. Če pogledamo v sosednjo Avstrijo,
               ugotovimo, da je tam obdavčitev kmetijske dejavnosti načeloma pavšalna. Pavšalna
               davčna osnova je določena na podlagi enotne vrednosti kmetije, ki temelji na
               vrednotenju zemljišč in drugih pridelovalnih pogojev, kot sta na primer velikost
               obrata ali prometna lega. Enotna vrednost posledično vključuje tudi plačila iz
               naslova ukrepov kmetijske politike, vendar ta niso obdavčena na podlagi dejansko
               prejetih zneskov. Popolnoma pavšalno ugotavljanje dohodkov velja za kmetije do davčne
               vrednosti 75 tisoč evrov, od katere davčna osnova predstavlja 39 %. Za kmetije z
               vrednostjo med 75 tisoč in 130 tisoč evrov velja delno pavšalno ugotavljanje dohodkov
               z vodenjem evidence prihodkov in priznavanjem normiranih odhodkov. Vodenje
               enostavnega računovodstva je predvideno med 130 tisoč in 150 tisoč evri davčne
               vrednosti. Šele nad 150 tisoč evri davčne vrednosti ali v primeru preseganja 400
               tisoč evrov letnega prometa pa je obvezno dvostavno računovodstvo. Predlog tega
               zakona vsaj v določenem segmentu izboljšuje konkurenčni položaj naših kmetij v
               primerjavi s sosednjo Avstrijo.</p>
               <p>Kolegice in kolegi! V Evropski uniji imamo skupno evropsko kmetijsko politiko. Tu bi
               bilo smiselno, da se Slovenija dejansko približa glede davčne zakonodaje in glede
               samih birokratskih določb tistim državam, ki so dejansko za kmeta ugodne, torej
               konkurenčne. Glede na to, da Vlada in vladajoča koalicija očitno nima posluha za
               kmetijsko politiko, sicer bi izglasovala sklep, da je ta zakon primeren za nadaljnjo
               obravnavo in v nadaljnji parlamentarni proceduri bi zakon izboljšali, ker je dejansko
               potreben tudi izboljšav, je to na nek način udarec slovenskemu kmetijstvu. Ker
               slovensko kmetijstvo bazira na družinskih kmetijah, je to tudi udarec oziroma
               ignoranca slovenskih družin. Imamo zelo shizofreno situacijo. Ministrstvo za
               kmetijstvo, gozdarstvo in prehrano in prvi na tem ministrstvu govori Kupujte, kupujmo
               slovensko! Ja, kako, če pa je predrago? Če pa so proizvodi, ki pridejo iz drugih
               držav, cenejši in gotovo prav tako kvalitetni kot domači. Enkrat bo treba na tem
               področju zadeve postaviti na pravo mesto, vendar tega gotovo ne moremo pričakovati iz
               te vladne garniture.</p>
               <p>Tudi pri obravnavi te novele zakona o davku na dodatno vrednost je koalicija na seji
               matičnega delovnega telesa predlagala in sprejela sklep, da predlog ni primeren za
               nadaljnjo obravnavo. Žal pomeni to tudi sporočilo celotni slovenski javnosti, da
               vladajoča koalicija nima posluha za razbremenitev slovenskega kmeta.</p>
               <p>Ker se v Novi Sloveniji zavedamo težkega položaja marsikatere slovenske kmetije,
               bomo glasovali proti sklepu, da Predlog zakona o spremembi Zakona o davku na dodano
               vrednost ni primeren za nadaljnjo obravnavo.</p>
            </sp>
            <sp xml:id="SDZ7-Redna-30-2017-05-23.sp118">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>O predlogu sklepa, da predlog zakona ni primeren za nadaljnjo obravnavo, bomo v
               skladu s časovnim potekom seje zbora odločali jutri v okviru glasovanj. S tem tudi
               prekinjam to točko dnevnega reda.</p>
               <p>Prehajamo na <title>38. TOČKO DNEVNEGA REDA, TO JE NA OBRAVNAVO PREDLOGA ZA SPREJEM
                  AVTENTIČNE RAZLAGE TRETJEGA ODSTAVKA 33. ČLENA ZAKONA O UKREPIH REPUBLIKE
                  SLOVENIJE ZA KREPITEV STABILNOSTI BANK.</title>
               </p>
               <p>Predlog za sprejem avtentične razlage je v obravnavo zboru predložila Vlada.</p>
               <p>Za dopolnilno obrazložitev predloga za sprejem avtentične razlage dajem besedo
               predstavniku Vlade, državnemu sekretarju na Ministrstvu za finance gospodu Tilnu
               Božiču.</p>
            </sp>
            <sp xml:id="SDZ7-Redna-30-2017-05-23.sp119">

               <speaker>TILEN BOŽIČ:</speaker>

               <p>Spoštovani predsedujoči, spoštovane poslanke, poslanci!</p>
               <p>Konec novembra 2016 ste sprejeli sklep, s katerim ste predlagali, da se v Državni
               zbor vloži Predlog za sprejem avtentične razlage tretjega odstavka 33. člena Zakona o
               ukrepih Republike Slovenije za krepitev stabilnosti bank, in sicer da se za
               ugotavljanje odgovornosti za dejanja, za katera ob sprožitvi <stage>/ nerazumljivo/</stage> rok ni
               potekel absolutni zastaralni rok po področnem zakonu, da se uporabljajo določila
               tretjega odstavka 33. člena zakona. Sklep je bil sprejet ob robu obravnave vmesnega
               poročila o opravljeni parlamentarni preiskavi v zvezi s Factor banko, Probanko in
               Banko Slovenije, iz katerega izhaja, da glede uveljavljanja odškodninske odgovornosti
               članov uprav, nadzornih svetov ter drugih odgovornih posameznikov obstaja pravna
               nejasnost, ki se kaže v različnem tolmačenju. Sodna praksa na prvi stopnji, sicer
               nepravnomočna, navaja zastaralne roke po Obligacijskem zakoniku, ki so znatno krajši,
               medtem ko je bil namen zakonodajalca ravno s posebnim zakonom zagotoviti daljše
               zastaralne roke z namenom, da se odgovorni za nastanek bančne luknje ne bi mogli
               izogniti odgovornosti na podlagi zastaranja. Z namenom, da bi se nejasnost in
               različne razlage odpravile, Vlada predlaga avtentično razlago tega člena. Izogibanje
               odgovornosti namreč na podlagi zastaranja bi pomenilo izigravanje in kršitev
               splošnega načela odškodninskega prava, ki pravi, da je vsakdo odgovoren za svoje
               ravnanje in povzročeno škodo. Povračilo nastale škode je v javnem interesu, saj
               sanacija te škode iz proračuna neposredno vpliva na izvajanje politik na ekonomskem,
               socialnem, demografskem in drugih področij delovanja naše države. Hvala.</p>
            </sp>
            <sp xml:id="SDZ7-Redna-30-2017-05-23.sp120">

               <speaker>PODPREDSEDNIK MATJAŽ NEMEC:</speaker>

               <p>Predlog za sprejem avtentične razlage je obravnaval Odbor za finance in monetarno
               politiko kot matično delovno telo.</p>
               <p>Za predstavitev poročila odbora dajem besedo podpredsednici gospe Vojki Šergan.</p>
            </sp>
            <sp xml:id="SDZ7-Redna-30-2017-05-23.sp121">

               <speaker>VOJKA ŠERGAN (PS SMC):</speaker>

               <p>Hvala za besedo. Še enkrat lep pozdrav!</p>
               <p>Odbor za finance in monetarno politiko je na 37. seji 9. 5. 2017 kot matično delovno
               telo obravnaval Predlog za sprejem avtentične razlage tretjega odstavka 33. člena
               Zakona o ukrepih Republike Slovenije za krepitev stabilnosti bank, ki ga je Državnemu
               zboru predložila Vlada. Uvodoma je v imenu predlagatelja državni sekretar Ministrstva
               za finance navedel razloge za predlog za sprejem avtentične razlage ter pojasnil, da
               je namen predloga, da se odpravijo nejasnosti glede tretjega odstavka 33. člena
               Zakona o ukrepih Republike Slovenije za krepitev stabilnosti bank.</p>
               <p>Zakonodajno-pravna služba je predstavila svoje ugotovitve iz pisnega mnenja in
               povedala, da Državni zbor sprejme avtentično razlago, kadar je zakonska norma
               nejasna. Služba je poudarila, da je za ustrezno razumevanje določbe zadostna
               jezikovna razlaga, ker je že iz besedila določbe mogoče razumeti njen pravilen pomen.
               Služba meni, da avtentična razlaga ni potrebna. Glede dopustnosti avtentične razlage
               pa služba nima pripomb, saj avtentična razlaga ne širi oziroma ne spreminja pomena
               zakonske norme. Po uvodni pojasnitvi predstavnikov Vlade in Zakonodajno-pravne službe
               je odbor prešel na obravnavo vprašanja, ali je treba sprejeti predloženo avtentično
               razlago zakona.</p>
               <p>Po končani razpravi je odbor prešel na odločanje in sprejel sklep: Odbor za finance
               in monetarno politiko meni, da je avtentična razlaga tretjega odstavka 33. člena
               Zakona o ukrepih Republike Slovenije za krepitev stabilnosti bank potrebno sprejeti.
               Odbor je navedeni sklep sprejel s 14 za in nihče ni bil proti. Odbor je na podlagi
               sprejetega sklepa prešel na obravnavo besedila avtentične razlage zakona. Odbor je na
               podlagi tretjega odstavka 150. člena Poslovnika Državnega zbora sprejel tudi svoj
               amandma, ki ga predlaga Državnemu zboru v sprejetje. Ker je odbor vsebinsko razpravo
               o besedilu predloga avtentične razlage opravil že v okviru razprave o zgoraj
               navedenem predlogu sklepa, je tudi takoj prešel na glasovanje o naslednjem predlogu
               sklepa: Odbor za finance in monetarno politiko predlaga Državnemu zboru, da sprejme
               predlog za sprejem avtentične razlage tretjega odstavka 33. člena Zakon o ukrepih
               Republike Slovenije za krepitev stabilnosti bank in amandma odbora, s katerim se
               spremeni celotno besedilo avtentične razlage. Odbor je navedeni sprejel s 14 za in
               niče ni bi proti.Hvala.</p>
            </sp>
            <sp xml:id="SDZ7-Redna-30-2017-05-23.sp122">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp123">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice in kolegi!</p>
               <p>V Slovenski demokratski stranki bomo predlog avtentične razlage člena zakona
               podprli. V Slovenski demokratski stranki smo prepričani, da je ta zakon, ki ga je
               obravnaval tudi Odbor za finance in pa monetarno politiko, člen zakona, eden izmed
               ključnih tudi pri sprejetju Zakona o ukrepih za stabilnost bank, in sicer da se
               kazniva dejanja povečujejo za štirikratnik. 1. člen: »Člani upravnega odbora so
               dolžni vsak sum kaznivega ravnanja članov organov bank vodenja in članov organov
               nadzora bank ter organov nadziranja bank, s katerimi se seznanijo v zvezi z
               opravljanje svoje zaposlitve, predvsem ob pregledovanju kreditnih map iz devetega
               odstavka 11. člena tega zakona, takoj na ustrezen način naznaniti pristojnim
               organom.«</p>
               <p>Razlogov za avtentično razlago, kot smo omenili, je več. V Slovenski demokratski
               stranki se strinjamo z razlago, da je treba zakon in člen razumeti tako, da so
               zastaralni roki za odškodninske terjatve, ki so nastale pred uveljavitvijo tega
               zakona in pred njegovo uveljavitvijo še niso zastarale, štirikratnik splošnih
               zastaralnih rokov, kot jih določa ta zakon, ki ureja kazniva dejanja, ter zakon, ki
               ureja obligacijska razmerja. V Slovenski demokratski stranki, bom še enkrat ponovil,
               smo prepričani, da je bil to eden izmed temeljev pri sprejemanju obstoječega zakona
               in da je potrebno, da Državni zbor sprejme to avtentično razlago, in sicer z namenom,
               da v prihodnosti ne bi prišlo, bom kar direktno povedal, do zlorab tega, ampak da je
               predvsem treba poudariti, da Slovenija edina izmed tranzicijskih držav, ki je že
               dvakrat sanirala bančni sistem na račun davkoplačevalcev. Zadnja sanacija je stala
               več kot 5 milijard evrov. V Slovenski demokratski stranki nismo prepričani, ali je ta
               številka dokončna. Ne izključujemo možnosti, da se bo ta številka še povečala.
               Pravilno in pošteno je, da tisti, ki so zlorabili ta sistem, dejansko tudi za to
               odgovarjajo. Vsi pa vemo, kako je bilo, in da v primeru, da so delovale še stare
               uprave, kot je bilo v Factor banki in Probanki, dejansko do teh naznanitev
               potencialnih kaznivih dejanj oziroma odškodninskih tožb tudi ni moglo priti.</p>
               <p>Prepričani smo, da bo Državni zbor pri glasovanju takšno avtentično razlago tudi
               podprl.</p>
            </sp>
            <sp xml:id="SDZ7-Redna-30-2017-05-23.sp124">

               <speaker>PODPREDSEDNIK MATJAŽ NEMEC:</speaker>

               <p>Gospod Uroš Prikl bo predstavil stališče Poslanske skupine Demokratična stranke
               upokojencev Slovenije.</p>
               <p>Izvolite, gospod Prikl.</p>
            </sp>
            <sp xml:id="SDZ7-Redna-30-2017-05-23.sp125">

               <speaker>UROŠ PRIKL (PS DeSUS):</speaker>

               <p>Hvala lepa, gospodujoči.</p>
               <p>Zelo na kratko. Konec lanskega novembra smo sprejeli sklep, da se v Državni zbor
               vloži predlog za sprejem avtentične razlage tretjega odstavka 33. člena ZUKSB oziroma
               Zakona o ukrepih Republike Slovenije za krepitev stabilnosti bank. Sklep je bil
               sprejet ob obravnavi vmesnega poročila o opravljeni parlamentarni preiskavi v zvezi s
               Factor banko, Probanko in Banko Slovenije. Očitno je bilo, da obstaja pravna
               nejasnost glede ugotavljanja odškodninske odgovornosti članov uprav, nadzornih svetov
               ter da prihaja do različnega tolmačenja. Problem je nastal v praksi, ko so sodišča na
               prvi stopnji, sicer ne pravnomočno, navajala zastaralne roke po Obligacijskem
               zakoniku in ne po 33. členu ZUKSB.</p>
               <p>Pregon bančne kriminalitete se je vendarle začel izvajati, zato se nam zdi nujno
               razbliniti prav vse dvome glede diskrecijske pravice posameznega sodnika, po katerem
               zakonu bo odločal o zastaralnih rokih pri posameznih odškodninskih zahtevah. Namen
               zakonodajalca je zagotavljati daljše zastaralne roke, da se odgovorni za nastanek
               bančne luknje ne bi mogli skriti oziroma izogniti odgovornosti na podlagi zastaranja.
               To se nam zdi v Poslanski skupini Desus izjemnega pomena, saj je krivce za nastanek
               bančne luknje treba pripeljati pred sodišče. Dejstvo je, da so v organih vodenja in
               nadzora nad bankami funkcije dlje časa opravljali ljudje, ki so s svojimi dejanji, pa
               tudi opustitvami dejanj, odgovorni za nastanek škode. Naj ne bo nikakršnega dvoma, v
               naši poslanski skupini strogo sledimo zavezam iz koalicijske pogodbe. Ena izmed
               ključnih zadev iz koalicijske pogodbe je odgovornost za nastalo bančno luknjo, ki se
               mora opredeliti, poleg tega pa nujno vztrajati ne samo na moralni, ki je zelo plehka,
               ampak tudi na odškodninski in materialni odgovornosti članov uprav ter nadzornih
               svetov bank, ki so bile dokapitalizirane z davkoplačevalskim denarjem.</p>
               <p>V Poslanski skupini Desus bomo predlog za sprejem avtentične razlage soglasno
               podprli, tako kot sva ga podprla Desusova predstavnika na Odboru za finance in
               monetarno politiko. Hvala lepa.</p>
            </sp>
            <sp xml:id="SDZ7-Redna-30-2017-05-23.sp126">

               <speaker>PODPREDSEDNIK MATJAŽ NEMEC:</speaker>

               <p>Gospod Janko Veber bo predstavil stališče Poslanke skupine socialnih demokratov.</p>
            </sp>
            <sp xml:id="SDZ7-Redna-30-2017-05-23.sp127">

               <speaker>JANKO VEBER (PS SD):</speaker>

               <p>Hvala še enkrat za besedo in še enkrat pozdrav v imenu Poslanske skupine Socialnih
               demokratov.</p>
               <p>Pri predlogu za sprejem avtentične razlage tretjega odstavka 33. člena Zakona o
               ukrepih Republike Slovenije za stabilnost bank, ki se nanaša predvsem na zastaranje
               t. i. bančne kriminalitete, bi želel v uvodu izpostaviti predvsem dejstvo, da bi bilo
               najprimernejše zapisati kar v ustavo, da primeri bančne kriminalitete v Sloveniji ne
               zastarajo, kajti vedeti moramo, da se bančna kriminaliteta nekako pojavlja ciklično,
               glede na finančne in gospodarske krize, ki jo spodbudijo v finančnem svetovnem
               sektorju in vedno znova potem breme takšne sanacije in tudi bančne kriminalitete pada
               na države in posledično na državljanke in državljane. Gre za konstanten proces, ki se
               je v zgodovini človeštva kar nekajkrat že ponovil in se bo verjetno tudi v
               prihodnosti. Ampak ta hip imamo pred sabo dejstvo, da smo v Sloveniji sprejeli zakon
               o ukrepih za stabilnost bank, ki se v 33. členu dotika tudi zastaranja primerov, ki
               so se zgodili pred sprejetjem zakona o ukrepih za stabilnost bank in na sodiščih se,
               tako kot nekako že ugotavljamo, pri vseh teh procesih, predvsem pri bančnih procesih
               kaj hitro postavi vprašanje, ali je treba upoštevati zastaralne roke skladno z
               zakonodajo, ki sicer obravnava takšne primere, ali po tem posebnem zakonu o ukrepih
               za stabilnost bank. Nedvomno je, da je treba upoštevati zakon o ukrepih za stabilnost
               bank, ampak ta nejasnost se je pojavila v praksi, zato je prav, da Državni zbor
               sprejme avtentično razlago, v kateri je zapisano, da je treba razumeti tako, da so
               zastaralni roki za odškodninske terjatve, ki so nastale pred uveljavitvijo tega
               zakona in pred njegovo uveljavitvijo še niso zastarale, štirikratnik splošnih
               zastaralnih rokov, ki jih določata zakon, ki ureja kazniva dejanja, ter zakon, ki
               ureja obligacijska razmerja. Po domače povedano, namesto zastaranja v 10 letih je ta
               rok s to avtentično razlago zagotovo šele po 40 letih. Tudi to je pomemben prispevek
               k temu, da se bodo lahko sodni postopki končali, ko gre za upravičeno ugotovitev
               bančne kriminalitete, s kaznovanjem krivcev. Ta rok bo v 40 letih omogočal, da se
               sodišča do tega lahko jasno opredelijo. Bi bilo pa zelo pomembno, da to vse skupaj ne
               bo trajalo 40 let, ampak da je to ugotovljeno, recimo, v štirih letih, kot je bilo v
               Islandiji.</p>
               <p>Avtentično razlago bomo podprli.</p>
            </sp>
            <sp xml:id="SDZ7-Redna-30-2017-05-23.sp128">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-30-2017-05-23.sp129">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Spoštovani! Vsi že dobro vemo, da so v slovenskih bankah izginile, dobesedno
               izginile milijarde evrov davkoplačevalskega denarja. Ob tako katastrofalnih finančnih
               posledicah je, milo rečeno, čudno, da zanje po vsem tem času nikakor ne moremo
               poiskati krivcev. Ne moremo poiskati ali nočemo poiskati. Zdi se, kot da v Sloveniji
               ne veljajo enaka pravila za vse. Za manjši prekršek mora vsak državljan hitro plačati
               kazen, kar je prav. Na drugi strani pa se povzročitelji bančne luknje še vedno kar
               prosto sprehajajo po Sloveniji in širše, kar pa ni prav. Marsikdo pa na zaslišanju na
               parlamentarni preiskovalni komisiji kar nenadoma izgubi spomin. Družba za upravljanje
               terjatev bank, na primer, na eni strani od neplačanih podizvajalcev družbe Vegrad
               terja še dodatna doplačila. Na drugi strani od povzročiteljev bančne luknje nihče ne
               terja ničesar. Razumljivo je, da državljani ob tem čutimo veliko razočaranje in jezo.
               Dvojna merila pri ljudeh vzbujajo dvome o moči pravne države in odpirajo vprašanja o
               tem, ali v Republiki Sloveniji sploh še poznamo načelo zakonitosti. Prav zato bi
               moral biti pregon ravnanj, ki so pripeljala do bančne luknje, ena od prioritet
               aktivnosti organov preiskovanja, pregona in sojenja.</p>
               <p>V Novi Sloveniji smo z zakonom že predlagali uvedbo specializiranih sodišč, tako da
               bi se lahko najbolj izkušeni sodniki ukvarjali izključno z bančnim kriminalom.
               Podobno smo predlagali ustanovitev oddelka Specializiranega državnega tožilstva, ki
               bi se ukvarjal izključno z obravnavo bančne kriminalitete. Te rešitve bi zagotovile,
               da bi dejanja znotraj postopkov pregona, preiskave in sojenja v zadevah bančnega
               kriminala opravile pristojne osebe, ki so za to najbolj kvalificirane, kar bi
               prineslo pomembno okrepitev pravosodja in sodne veje oblasti. Delovanje najbolj
               usposobljenih oseb znotraj oddelkov za bančno kriminaliteto bi zagotovilo višjo raven
               posebne osredotočenosti, izboljšalo pretok specifičnih znanj ter dalo oddelkom tudi
               jasno odgovornost za soočenje z eno izmed najzahtevnejših oblik kriminala. Odgovorni
               sodniki in tožilci bi se lahko posvečali izključno bančnemu kriminalu, kar bi
               odpravilo njihovo obremenjenost z zadevami z drugih širokih področij kazenskega
               prava.</p>
               <p>Predlog avtentične razlage, ki jo imamo danes na mizi, jasno določa, da se
               štirikratnik splošnih zastaralnih rokov s 33. člena Zakona o ukrepih za krepitev
               stabilnosti bank uporablja tudi za odškodninske terjatve, ki so nastale pred
               uveljavitvijo tega zakona ter pred njegovo uveljavitvijo še niso zastarale. K
               možnosti pregona dejanj, ki so v bankah pripeljala do posledic, kot jih vidimo danes,
               prispeva tudi podaljšanje zastaralnih rokov, ki jih določa ta zakon ter jasno
               opredeljuje predlog te avtentične razlage.</p>
               <p>Prav zato bomo v Poslanski skupini Nove Slovenije Predlog avtentične razlage
               tretjega odstavka 33. člena Zakona o ukrepih za krepitev stabilnosti bank
               podprli.</p>
            </sp>
            <sp xml:id="SDZ7-Redna-30-2017-05-23.sp130">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Stranka modernega centra, zanjo mag. Bojan Krajnc.</p>
            </sp>
            <sp xml:id="SDZ7-Redna-30-2017-05-23.sp131">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod predsednik. Spoštovani državni sekretar, kolegice in
               kolegi!</p>
               <p>Več predhodnikov je spomnilo na veljavno besedilo tretjega odstavka 33. člena Zakona
               o ukrepih za krepitev stabilnosti bank, skrajšano ZUKSB. Če ponovim na kratko,
               kazniva dejanja in odškodninska odgovornost članov uprav in nadzornih svetov
               zastarajo v zastaralnem roku, ki je štirikratnik splošnih zastaralnih rokov, kot jih
               določa ta zakon, ki ureja kazniva dejanja, ter zakon, ki ureja obligacijska razmerja.
               Torej štirikratnik splošnih zastaralnih rokov.</p>
               <p>Vlada kot predlagatelj tega besedila je že leta 2012 v obrazložitvi k temu členu med
               ostalim zapisala: »Z namenom, da se ugotovi odgovornost za nastanek trenutne
               situacije v finančnem sistemu, ta člen določa daljše zastaralne roke kaznivih dejanj
               in odškodninske odgovornosti poslovodstva in članov nadzornih svetov bank v zvezi z
               upravljanjem njihovih funkcij v bankah.« Ta določba je po mnenju mnogih jasna in
               razumljiva, verjetno se s tem strinjate tudi vi, po mnenju nekaterih pa ni. Zaradi
               različnih in nasprotujočih si razlag je Državni zbor že ob obravnavi vmesnega
               poročila Preiskovalne komisije o ugotavljanju zlorab v slovenskem bančnem sistemu
               soglasno sprejel sklep, ki v 5. točki predlagateljem iz 149. člena Poslovnika
               Državnega zbora, to so vsi tisti, ki lahko predlagajo zakon, predlaga, da v Državni
               zbor vložijo predlog za sprejem avtentične razlage tretjega odstavka 33. člena ZUKSB,
               in sicer v smeri, da se za ugotavljanje odgovornosti za dejanja, za katera ob
               sprožitvi postopkov še ni potekel absolutni zastaralni rok po področnem zakonu,
               uporabljajo določila tretjega odstavka 33. člena ZUKSB. Vlada se je odzvala in v
               Državni zbor vložila predlog avtentične razlage, s katerim odgovarja na vprašanja, če
               povem poenostavljeno, ali se zastaralni roki iz tretjega odstavka 33. člena ZUKSB
               uporabijo za odškodninske terjatve, ki so nastale pred začetkom veljavnosti ZUKSB in
               do dneva začetka veljavnosti še niso zastarale.</p>
               <p>Odbor za finance in monetarno politiko je soglasno sprejel sklep, da je avtentična
               izjava potrebna, amandma, s katerim se opušča sklic na zakon, ki ureja kazniva
               dejanja, saj retroaktivnost pri kaznivih dejanjih ni dopustna, in avtentično razlago,
               ki se glasi: »Tretji odstavek 33. člena ZUKSB je treba razumeti tako, da so
               zastaralni roki za odškodninske terjatve, ki so nastale pred uveljavitvijo tega
               zakona in pred njegovo uveljavitvijo še niso zastarale, štirikratnik splošnih
               zastaralnih rokov, kot jih določa zakon, ki ureja obligacijska razmerja.«</p>
               <p>S sprejetjem te avtentične razlage bi Državni zbor končno in vendarle sprejel
               popolnoma jasno, vsem razumljivo in povsem nedvoumno razlago 33. člena, torej
               tretjega odstavka 33. člena ZUKSB, zato bomo v Poslanski skupini Stranke modernega
               centra predlog avtentične razlage in predlog amandmaja podprli.</p>
            </sp>
            <sp xml:id="SDZ7-Redna-30-2017-05-23.sp132">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavijo stališč poslanskih skupin. Prehajamo na razpravo o predlogu
               za sprejem avtentične razlage, o besedilu avtentične razlage in o amandmaju Odbora za
               finance in monetarno politiko, ki v celoti nadomešča predlagano besedilo.</p>
               <p>Kot prvi ima besedo gospod Jožef Horvat, pripravi naj se dr. Anže Logar.
               Izvolite.</p>
            </sp>
            <sp xml:id="SDZ7-Redna-30-2017-05-23.sp133">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Spomnim se, ko smo leta 2012, ko smo bili del vladne koalicije, usklajevali Zakon o
               ukrepih Republike Slovenije za krepitev stabilnosti bank. Takratna opozicija je
               zbirala podpise, grozila z referendumom, v koaliciji pa smo bili takrat nekako
               enotnega mnenja, najbrž in predvsem ali pa tudi zaradi tega 33. člena omenjenega
               zakona, Zakona o ukrepih Republike Slovenije za krepitev stabilnosti bank. Zakaj?
               Zato ker so se mnogim začele tresti hlače. Če preberete celoten ta 33. člen, boste
               videli, da ima poslovodstvo družbe za upravljanje terjatev bank pomembno dolžnost,
               službeno dolžnost, da mora naznaniti sume kaznivih dejanj, ki jih ugotovi v
               komercialnih bankah, kjer so nastale bančne luknje, po domače, oziroma nedonosne
               terjatve.</p>
               <p>Decembra lansko leto, torej na decembrski seji Državnega zbora sem ministrico za
               finance preko ustnega poslanskega vprašanja spraševal in v vprašanju navedel
               naslednje: »Triintrideseti Zakon o ukrepih Republike Slovenije za krepitev
               stabilnosti bank ureja odgovornost članov organov vodenja in nadzora bank ter organov
               nadziranja bank. V prvem odstavku tega člena, torej 33. člena, je za člane upravnega
               odbora Družbe za upravljanje terjatev bank določena obveznost takojšnje naznanitve
               sumov kaznivih dejanj članov organov vodenja, nadzora ter nadziranja bank, s katerimi
               se je seznanil pri opravljanju svoje zaposlitve, pristojnim organom. V drugem
               odstavku 33. člena pa je kot sankcija za opustitev te dolžnosti določena razrešitev
               oziroma prekinitev delovnega razmerja iz krivdnih razlogov.« Torej dokaj ostre
               določbe v tem 33. členu.</p>
               <p>Zato me je zanimalo, koliko sumov kaznivih ravnanj v skladu s prvim odstavkom 33.
               člena Zakona o ukrepih Republike Slovenije za krepitev stabilnosti bank so člani
               upravnega odbora Družbe za upravljanje terjatev bank pristojnim organom že naznanili.
               Poudarjam, bil je december 2016. Odgovor ministrice je bil korekten, zelo kratek.
               Vesel sem, da je operirala s številkami, in sicer je povedala, da je Družba za
               upravljanje terjatev bank Nacionalnemu preiskovalnemu organu naznanila do decembra
               2016 57 nepravilnosti in 6 ovadb. Vsak laik se lahko vpraša pri tej mega bančni
               luknji, ki je nastala, ki smo jo plačali davkoplačevalci, kar seveda pomeni
               fantastično razvojno coklo za to državo, samo, po moji oceni, samo 57 naznanjenih
               nepravilnosti NPU in samo 6 ovadb.</p>
               <p>In potem nadaljevanje mojega vprašanja, koliko ljudi iz poslovodstva DUTB je bilo
               sankcioniranih, če so svojo službeno obvezo, torej izvajanje 33. člena zakona
               opustili, ali je bil kdo sankcioniran, ali je bila komu prekinjena pogodba o
               zaposlitvi. Nobenemu. Zaradi 33. člena. Včasih pravimo, da imamo slabo zakonodajo in
               državljani v glavnem kažejo na to hišo, na nas poslance, da je slaba zakonodaja in
               tako dalje. Mislim, da je konkretno ta zakon zelo dober in ta današnja avtentična
               razlaga, ki jo sprejemamo, je dejansko bila v duhu zakonodajalca že prezentna konec
               leta 2012. Prav pa je, da smo jo tudi jasno zapisali.</p>
               <p>Tako torej delujejo te zadeve, nad katerimi smo, ko govorimo o slovenskem
               pravosodju, o pravni državi, vsi razočarani. In res je, in to mi tudi ljudje pravijo,
               res je, da se praktično v državi z iskanjem »banksterjev«, vrtalcev bančne luknje,
               praktično najbolj resno ukvarja parlamentarna preiskovalna komisija pod vodstvom dr.
               Anžeta Logarja, ki pa je na nek način brezzobi tiger. Veliko dela je vloženega v
               preiskave teh nepravilnosti. Verjamem in vem, da bo končno poročilo izjemno dobro.
               Želim pa si tudi, da bi na podlagi tega končnega poročila parlamentarne preiskave
               tudi kdo sedel. Hvala lepa.</p>
            </sp>
            <sp xml:id="SDZ7-Redna-30-2017-05-23.sp134">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Anže Logar, pripravita naj se mag. Andrej Šircelj in mag. Bojan
               Krajnc.</p>
               <p>Izvolite, dr. Logar.</p>
            </sp>
            <sp xml:id="SDZ7-Redna-30-2017-05-23.sp135">

               <speaker>DR. ANŽE LOGAR (PS SDS):</speaker>

               <p>Hvala lepa.</p>
               <p>Jaz se s predgovornikom ne bi strinjal, da smo brezzobi tiger, ker nismo tiger.
               Parlamentarna preiskovalna komisija v bistvu opravlja zgolj delo, to je opozarjanje
               in ugotavljanje nepravilnosti in odgovornosti političnih akterjev. Zaradi
               neučinkovitega sistema pregona pa v bistvu ugotavlja tudi posamezna kazniva dejanja,
               ki bi tako ali tako morala v delujočem sistemu že biti ugotovljena. Mislim, da je
               treba večkrat poudariti, da primarna vloga in naloga tega, da »banksterji« enkrat
               odidejo tja, kjer je njihovo mesto, torej da pobližje spoznajo kakšne zaporne rešetke
               in tiste prostore z omejenim gibanjem. Primarna naloga je to organov pregona,
               kriminalistov, NPU, tožilstva in v končni fazi sodstva. Ko bodo ti podsistemi ali pa
               ti ključni sistemi države delovali, ne bo nobene potrebe za kakršnokoli preiskovalno
               komisijo. Glede na to, da se mandat končuje, pa glede na to, da nihče med nami ne
               more biti zadovoljen s tendenco pregona te najhujše oblike gospodarske kriminalitete,
               ki je bila v naših bankah, se bojim, da bo treba v naslednjem mandatu spet ustanoviti
               neko preiskovalno komisijo na to temo. Spet samo zato, da ta tema ne bo ugasnila. Sem
               že večkrat rekel, pa poudarjam še enkrat, če v tem mandatu ne bi bila ustanovljena
               preiskovalna komisija, mi o bančni luknji danes ne bi več govorili, bi bili v duhu
               razprave. Pustimo, kaj je bilo nekoč, dajmo se osredotočiti, da se to ne bo več v
               prihodnje zgodilo. Približno taka je bila celo izjava notranje ministrice vaše vlade
               oziroma te aktualne vlade, da se je nehajmo ukvarjati s tem, kar se je dogajalo do
               zdaj, ker tako ali tako ne moremo popraviti, dajmo se osredotočiti, da se to ne bo
               ponovilo. Jaz osebno sem danes ob tej razpravi in tudi tej točki neizmerno vesel. Če
               smo mi brezzobi tiger, z današnjo razpravo dobivamo vsaj en zob, če uporabim to
               prispodobo, ki jo je moj predgovornik uporabil. Končno se uresničuje nekaj, kar je
               preiskovalna komisija predlagala Državnemu zboru, kjer smo člani preiskovalne
               komisije soglasno ugotovili, da prihaja do anomalij pri sodni praksi, da se ne
               upošteva tega, kar je Državni zbor sprejel, in da se ne upošteva duh zakona Zakona o
               ukrepih za stabilnost bančnega sistema. Jaz sem tudi zelo zadovoljen, da je
               Ministrstvo za finance tukaj prevzelo proaktivno vlogo in pripravilo to avtentično
               razlago tega 33. člena. Na splošno lahko rečem, da preiskovalna komisija z
               Ministrstvom za finance odlično sodeluje in tudi kadar zaprosimo za kakšna gradiva,
               jih promptno dobimo v obsegu, kot smo zahtevali. Kar ne morem reči recimo za kakšne
               druge organe ali pa kakšne banke. Tam imamo bistveno večje probleme pri pridobivanju
               teh gradiv.</p>
               <p>Zakaj je potrebna ta razlaga, ta posebna razlaga tega 33. čelna? Če boste gledali
               sodno prakso, v odškodninskih tožbah sodniki po tekočem postopku oziroma po rednem
               postopku ne upoštevajo tega 33. člena in računajo objektivne in subjektivne
               zastaralne roke po Obligacijskem zakonu. In padajo odškodninske tožbe zaradi
               zastaranja ali pa tudi tiste tožbe, ki jih sodniki, recimo konkretno primer Merkur,
               Factor banka, kjer sodnica Maja Letonja pri obrazložitvi, sploh ni upoštevala tega
               33. člena, ampak je zaključila kar na podlagi tega, da zastaralne roke šteje po
               tistem tri oziroma petletnem zastaralnem roku, ne pa s štirikratnikom, kot predvideva
               ZUKSB. In ravno ta sodna praksa kliče pa tem, da se sodnikom pove: »Fantje in
               dekleta, odločajte tako, kot je bil namen zakonodajalca.« In če tega namena iz, za
               mene zelo jasnega, 33. člena ne znajo razbrati, mora pač zakonodajalec očitno jim na
               velike črke na velik papir napisati: »Odločajte skladno z namenom zakona in
               razumevajte tako, kot je imel zakonodajalec namen pripraviti ta zakon.« Ta sprememba
               bo pomembno vplivala na to, kako se počutijo tisti, ki preganjajo bančni kriminal in
               pripravljajo odškodninske tožbe, in tiste, ki se jih ta zadeva dotika, torej
               bankirje. Vam garantiram, da je razlika, če imaš občutek, da bo v treh letih oziroma
               petih letih neka zgodba zastarala, ali pa če veš, da ta zgodba ne bo zastarala še 20
               let. Je bistvena razlika. Jaz verjamem, optimist, kot sem vedno, da se bo tudi v
               sodnem kolesju ta produktivnost in uspešnost delovanja vladavine prava izboljšala na
               nek še ne toliko oddaljen daljši rok. V 20 letih verjetno bo prišlo do nekega
               izboljšanja. In če je nekdo odškodninsko odgovoren v obdobju 20 let, malce manj
               primerno ali pa lepo spi, kot če ima občutek, da bo to v naslednjem mesecu tako ali
               tako zastaralo. V teh primerih je, vsaj pri ugotavljanju bančne kriminalitete, še
               posebej pomemben ta daljši zastaralni rok. Bom povedal zaradi katerega razloga.</p>
               <p>Vse te rabote v bankah so se začel odkrivati šele po letu 2013, šele po državni
               dokapitalizaciji. Ne glede na to, kako so se vodstvene strukture v bankah menjale,
               notranja bančna kriminaliteta se je vedno pokrila. Saj veste, »brothers in arms«. Mi
               smo bankirji, mi ne bomo ovajali tistih pred nami. Pojdite pogledat odškodninske in
               kazenske ovadbe bančnikov pred letom 2013. Praktično neobstoječe. Številke, ki jih je
               prej kolega Horvat našteval, so vse po dokapitalizaciji, po uvedbi ZUKSB in po tem,
               ko so se uprave zamenjale. Šele potem, ko so prišle izredne uprave in ko smo
               davkoplačevalci plačali za tiste rabote, ki so jih v bankah izvajali nadzornim svetom
               na očeh, regulatorjem na očeh, šele takrat je v družbi nekako zavladal premislek, da
               vendarle pa bi moral nekdo odgovarjati. Bankirji skupaj držijo, ampak morda bi pa
               koga vseeno poklicali na odgovornost.</p>
               <p>Če so se šele konec leta 2013, torej 2014–2015 dejansko začele ugotavljati
               nepravilnosti bank, si lahko zelo enostavno izračunate. Odškodninska odgovornost –
               subjektivno odgovornost tri leta, objektivna odgovornost pet let. Torej od leta 2013
               je tri leta leto 2016. Tisti največji rok pet let, ko pa vse zastara, je pa leto
               2018. In potem bi v letu 2018 vse zadeve padle, ki so zgodile v letu 2013. Da ne
               govorimo o tistih, ki so se zgodile v letih 2012, 2011, 2010, 2009 in tako naprej.</p>
               <p>Ta zakon oziroma ta avtentična razlaga je nujna, da se tudi na nek način pravosodnim
               organom da dovolj časa, da zadeve raziščejo in da krivce za to bančno luknjo ustrezno
               sankcionirajo. Če sem prej rekel, da je sodelovanje z Ministrstvom za finance in da
               tudi pozdravljam to proaktivnost Ministrstva za finance, moram pa reči, da sem pa
               razočaran nad Ministrstvom za pravosodje. Medtem ko minister za pravosodje v eni
               konkretni zadevi govori, če bo zastarala, da bodo letele glave, se mi pa zdi, da je
               na drugih področjih, na primer na področju bančne kriminalitete, zelo zaspano, no. Mi
               smo, mislim, da je bil to peti sklep glede 33. člena, v delnem poročilu preiskovalne
               komisije, ki je bila novembra potrjena tu v Državnem zboru, med drugim tudi navedli,
               kar je bilo podprto s 75 glasovi, ustanovitev specializiranega sodišča za pregon
               finančne kriminalitete. Sprašujem se, kje je proaktivnost Ministrstva za pravosodje.
               Upam si trditi, če ne bo ustanovljeno specializirano sodišče za pregon finančne
               oziroma bančne kriminalitete, bo na področju kazenskega dela zelo boren izplen
               pregona bančne kriminalitete. Če smo za en člen, 33. člen, ker ga sodniki narobe
               razumejo, bili dolžni ali pa smo morali narediti avtentično razlago, glede na to,
               kako se uveljavlja aktualna trenutna sodna praksa, bi morali za sodnike za kazenski
               zakonik vsak člen avtentično razlagati, da bi bankirje uspeli obsoditi. V tem pogledu
               šele specializacija na nekem sodišču, kjer se samo nekaj sodnikov specializira na
               samo nekaj konkretnih primerov, lahko v bistvu obrodi sadove. Zakaj so na Islandiji
               bili tako uspešni? Ker so se zelo hitro specializirali. Tam so sicer naredili
               specializirano tožilstvo ampak, saj pravim, fokus je bil osredotočen ne v redni del
               sodstva, ampak v posebno skupino. To bi morali narediti tudi v Sloveniji.
               Nerazumljivo je, da je 75 poslancev podprlo vmesno poročilo preiskovalne komisije, ki
               je predvidevalo ali pa predlagalo ustanovitev specializiranega sodišča, ko pa je Nova
               Slovenija pripravila nek skupek zakonodajnih predlogov, kjer je bila tudi ustanovitev
               specializiranega sodišča, je pa koalicija glasovala proti. Za mene nerazumljiv obrat
               v stališču koalicije. Jaz mislim, da bi to minister za pravosodje lahko presekal s
               samoiniciativnostjo, tako kot je Ministrstvo za finance, da bi predlagal to rešitev
               ustanovitve specializiranega sodišča, ker potem bi verjetno tudi koalicija podprla to
               rešitev in bi preiskovalna komisija, čeprav je brezzobi tiger, dobila še drugi zob.
               Počasi bi z dvema zoboma, ki morata biti eden zgoraj, eden spodaj, ker drugače se
               samo v dlesni grize, bi se prej ali slej ta voz pregona bančne kriminalitete in
               vzpostavljanja ustrezne infrastrukturne podlage premaknil tako naprej, da bi tudi
               davkoplačevalci končno začeli verjeti, da tistih 2 tisoč 500 evrov, ki so jih dali iz
               žepa, da so dokapitalizirali banke, ni bilo zaman. Da se je ohranila Slovenija nad
               vodo in da na koncu pravica zmaga, da tisti, ki so krivi za nastanek bančne luknje,
               za nastanek največjega ropa v zgodovini samostojne Slovenije, na koncu tudi
               odgovarjajo.</p>
               <p>Jaz vam garantiram, da danes mnogi med njimi mirno spijo, bolj mirno kot vi
               poslanci, ko se pripravljate na posamezne točke dnevnega reda. Če si bil pripravljen
               sklepati takšne posle tudi s kriminalnim podzemljem na račun denarja banke, ob
               zavedanju, da kredit ne bo vrnjen in si takrat lahko mirno spal, lahko tudi danes
               mirno spiš, ko sodni mlini meljejo izredno počasi in ko posamezni sodniki ne
               tolmačijo zakonskih določb skladno z namenom zakonodajalca.</p>
               <p>Ravno zato je pomembna današnja točka in glasovanje o avtentični razlagi 33. člena,
               ker bo vsaj v določenem delu jasno pokazano, da se zadeve spreminjajo, da v določenem
               delu zadeve postanejo bolj rigorozne, resnejše in da lahko počasi začnejo manj mirno
               spati, mi pa počasi lahko ugotavljamo, da je bil zakon oziroma namen zakonodajalca
               dosežen. Saj pravim, na pregonu bančne kriminalitete pravna država obstane ali pade.
               Naloga zakonodajalca, parlamenta, nas parlamentarcev je, da pri tem naredimo vse, kar
               je v naši moči, da vera v pravno državo obstaja, da se poslužujemo tudi takih
               primerov, kot je avtentična razlaga posameznih členov. Hvala.</p>
            </sp>
            <sp xml:id="SDZ7-Redna-30-2017-05-23.sp136">

               <speaker>PODPREDSEDNIK MATJAŽ NEMEC:</speaker>

               <p>Imamo še enega in zadnjega razpravljavca, in to je mag. Bojan Krajnc. Izvolite.</p>
            </sp>
            <sp xml:id="SDZ7-Redna-30-2017-05-23.sp137">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod podpredsednik.</p>
               <p>Bom začel z besedami, ki jih na preiskovalni komisiji pogosto uporabljajo zaslišane
               priče, ko rečejo »ne spomnim se«. Kolega Horvat je na to opozoril v stališču. Tudi
               jaz se ne spomnim kaj je bilo leta 2012, ko je bila v Državnem zboru sprejeta ta
               določba, se pa spomnim, kaj sem si sam pri sebi mislil, ko sem šel nazaj gledat
               obrazložitev tega člena. Takrat je bil to 32. člen, kasneje kot 33.člen preštevilčen.
               Mislil sem si, saj to ne more biti res. Šel sem brat še drugič, tretjič, občutek je
               ostal isti. Zakaj? Prav zaradi tega, kar sem povedal že v stališču. V obrazložitvi
               člena je zapisano, da je ta določba v tretjem odstavku 33. člena tam z namenom, da se
               ugotovi odgovornost za nastanek trenutne situacije v finančnem sistemu. Ta člen
               določa daljše zastaralne roke kaznivih dejanj in odškodninske odgovornosti. Poleg
               tega da že v samem besedilu člena piše, da za kazniva dejanja in odškodninska
               odgovornost zastarajo v zastaralnem roku, ki je štirikratnik splošnih zastaralnih
               rokov, kot jih določa zakon, torej Kazenski zakonik in Obligacijski zakonik.</p>
               <p>Temu čudenju je na nek način pritrdila tudi neka zaslišana priča, to je bila gospa
               Jasna Iskra, vodja pravnega oddelka na Banki Slovenije, ki je med drugim na
               zaslišanju na javnem delu, zdaj govorim samo o javnem delu zaslišanja, v nekem delu
               tudi pod narekovaji priznala del odgovornosti Banke Slovenije, se pravi skozi čas, za
               nastanek bančne luknje. Je pa v zvezi z razlago te določbe povedala točno to, kar v
               obrazložitvi člena piše, in še najbolj pomembno, to, da če bi bila ona sodnica, bi,
               ne verjetno, ampak zagotovo ravnala drugače. Iz tega, kar je bila podlaga za
               zaslišanje, in to so nedvomno odločitve sodišč, na katere je kolega Logar opozoril,
               in če to pove taka eminentna gospa, kot je vodja pravnega oddelka Banke Slovenije,
               potem nekaj tu ni v redu. To, kar ni v redu, danes popravljamo z amandmajem kot z
               avtentično razlago. Na tem mestu ne morem izraziti drugega kot upanje ali pa celo
               pričakovanje, da bodo sodišča razlagala to določbo na ta način, kot danes določamo to
               z avtentično razlago. Bi pa vendarle rad omenil in opozoril na to, kar je v razpravi
               na Odboru za finance in monetarno politiko imela povedati Zakonodajno-pravna služba v
               delu, ki se nanaša na sodišča. Opozorila je na to, da predlagatelj, v tem primeru
               Vlada, ampak kakor kaže, bomo vsi razloge za avtentično razlago Vlade posvojili,
               torej ZPS opozarja, da predlagatelj ne navaja ponavljajočih se problemov z uporabo te
               določbe v pravnomočnih odločbah sodišč ali nekonsistentnosti in odpira vprašanje o
               vejah oblasti, kako daleč sme v tem konkretnem primeru Državni zbor pri tem. Na
               odboru sem že povedal in moje mnenje je še vedno tako, da v tem konkretnem primeru –
               ne govorim o konkretnih sodbah, govorim o konkretni določbi tretjega odstavka 33.
               člena – ne gre za nesorazmeren poseg Državnega zbora v delo sodišč. Jaz tu nobene
               sodbe tudi ne bi posebej omenjal. Mediji so o tem pisali, ne samo o eni, o več njih,
               torej gre na nek način za ponavljajočo se nekonsistentnost. Ne bi pa, kot rečeno,
               rekel, da na ta način kakorkoli želim vplivati na konkretne odločitve sodišč. Sodbe
               še niso pravnomočne, postopki tečejo, ne nazadnje pa bo na to vprašanje, ali Državni
               zbor tu prekomerno posega z institutom avtentične razlage v sodišča, lahko odgovorilo
               tudi kakšno sodišče. Če smo že pri sodiščih – malo pred tem se nam je pridružil tudi
               minister za pravosodje gospod Klemenčič, ki ga moram vzeti v bran. Minister je o
               specializiranih sodiščih in obisku na Islandiji v Državnem zboru že govoril. Takrat
               smo dobili zagotovilo, da skupaj z drugimi deležniki, med drugim tudi z ljudmi iz
               Banke Slovenije in drugimi strokovnjaki pripravljajo podlage za to, da bodo
               specializirana sodišča ustanovljena. Moram tudi sam izraziti pričakovanje, da se bo
               to zgodilo še v tem mandatu. Upam, da zelo hitro. Mislim, da ne povem nič narobe, če
               rečem, da je ta zagotovila minister Klemenčič dal in da se bo to tudi zgodilo. Hvala
               lepa.</p>
            </sp>
            <sp xml:id="SDZ7-Redna-30-2017-05-23.sp138">

               <speaker>PODPREDSEDNIK MATJAŽ NEMEC:</speaker>

               <p>Prehajamo v sklepni del razprave, v kateri dobi besedo še predstavnik Vlade, in sicer
               državni sekretar Ministrstva za finance, gospod Tilen Božič.</p>
            </sp>
            <sp xml:id="SDZ7-Redna-30-2017-05-23.sp139">

               <speaker>TILEN BOŽIČ:</speaker>

               <p>Hvala za besedo. Izkoristil bi jo zgolj za to, da se poslankam in poslancem zahvalim
               za pozitivno sprejetje rešitve v zvezi z avtentično razlago, ki jo je v parlamentarno
               proceduro vložila Vlada, in ste jo potem tudi nekoliko dopolnili.</p>
               <p>Kot kaže, bo tudi ta rešitev oziroma takšna razlaga bo omogočila, da se pred
               zastaranjem ubrani, vsaj tako kaže, žal, številne primere, ko bi ne prišlo do
               možnosti uveljavljanja odškodninske odgovornosti v odnosu do članov uprav, nadzornih
               svetov in drugih odgovornih posameznikov, ki so prispevali k temu, da se je ta tako
               imenovana bančna luknja manifestirala v tako velikem obsegu, kot se dejansko je.
               Hvala.</p>
            </sp>
            <sp xml:id="SDZ7-Redna-30-2017-05-23.sp140">

               <speaker>PODPREDSEDNIK MATJAŽ NEMEC:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Ugotavljam, da ne, zato zaključujem
               razpravo.</p>
               <p>O predlogu za sprejetje avtentične razlage, o besedilu avtentične razlage oziroma o
               amandmaju k predlogu besedila avtentične razlage bomo v skladu s časovnim potekom
               seje zbora odločali jutri v okviru glasovanj.</p>
               <p>Prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O UGOTAVLJANJU VZAJEMNOSTI V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo ministru mag. Goranu
               Klemenčiču.</p>
            </sp>
            <sp xml:id="SDZ7-Redna-30-2017-05-23.sp141">

               <speaker>MAG. GORAN KLEMENČIČ:</speaker>

               <p>Spoštovani podpredsednik Državnega zbora, hvala za besedo. Spoštovane poslanke in
               poslanci!</p>
               <p>Veljavni Zakon o ugotavljanju vzajemnosti je bil sprejet februarja 1999. Gre za
               zakon, ki ureja način in postopek ugotavljanja vzajemnosti kot posebnega pogoja za
               pridobitev lastninske pravice tujcev na nepremičninah v Republiki Sloveniji. Od časa
               sprejetja zakona, ki se ni pomembno spreminjal v vsem tem času, se je zgodilo
               marsikaj. Spremenil se je 68. člen ustave, Slovenija je pristopila k določenim
               mednarodnim integracijam in sklenila več mednarodnih pogodb EU, OECD in tako naprej.
               V posledici teh sprememb Ministrstvo za pravosodje po tem zakonu danes praviloma
               ugotavlja vzajemnost samo v primerih, ko lastninsko pravico na nepremičninah
               pridobivajo državljani držav kandidatk za članstvo v EU. Prej so bili to, po domače
               povedano, vsi tujci, danes je zakon omejen samo še na državljane Makedonije, Črne
               gore in Srbije. Spremenjena ureditev tako glede pravic tujcev, da pridobijo
               lastninsko pravico na nepremičnini pri nas, in izkušnje po dolgoletnem izvajanju
               zakona so pokazale, da je vrsta nepotrebnih administrativnih ovir v zakonu, ki je bil
               sprejet leta 1999, da ta ni več prilagojen spremenjenim razmeram vključitve Slovenije
               v Evropsko unijo in spremenjenemu 68. členu Ustave in pristopu k OECD. In to je
               narekovalo sprejetje novega zakona.</p>
               <p>S predlogom zakona se tako opravijo potrebne spremembe zaradi prilagoditve
               spremenjeni določbi Ustave Republike Slovenije in drugim mednarodnim pogodbam, h
               katerim je Slovenija pristopila. Odpravljajo se nepotrebne administrativne
               obremenitve ter racionalizirajo pravni postopki ugotavljanja o vzajemnosti.</p>
               <p>Toliko na kratko. Ker so izpolnjeni pogoji, predlagam Državnemu zboru, da opravi v
               tem sklicu tudi tretjo obravnavo zakona. Hvala lepa.</p>
            </sp>
            <sp xml:id="SDZ7-Redna-30-2017-05-23.sp142">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo podpredsednici gospe Kseniji Korenjak
               Kramar.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp143">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa za besedo, spoštovani predsedujoči. Spoštovani kolegice, kolegi!</p>
               <p>Odbor za pravosodje je na 37. seji 9. 5. 2017 kot matično delovno telo obravnaval
               Predlog zakona o ugotavljanju vzajemnosti, ki ga je Državnemu zboru v obravnavo
               predložila Vlada in je objavljen na spletni strani Državnega zbora v Poročevalcu z
               dne 24. 2. 2017.</p>
               <p>Odbor je bil predhodno seznanjen z mnenjem Zakonodajno-pravne službeSodnega sveta, z
               mnenjem Mestne občine Novo mesto in z mnenjem Komisije Državnega sveta za državno
               ureditev.</p>
               <p>Predstavnica predlagatelja in državna sekretarka na Ministrstvu za pravosodje gospa
               Tina Brecelj je v dopolnilni obrazložitvi členov povedala, da je veljavni Zakon o
               ugotavljanju vzajemnosti iz leta 1999 preživet, saj se je veljavna ureditev glede
               pravic tujcev, da v Republiki Sloveniji pridobijo lastninsko pravico na
               nepremičninah, od njegove uveljavitve do danes precej spremenila. Predlog zakona tako
               predstavlja uskladitev veljavne ureditve z ostalimi predpisi, odpravlja
               administrativne obremenitve in racionalizira postopek ugotavljanja vzajemnosti, ki bo
               omogočila hitrejše in enostavnejše uveljavljanje pravic strank. Prav tako ne določa
               več obveznosti poročanja Vlade Državnemu zboru, evidenca izdanih odločb bo objavljena
               na spletnih straneh Ministrstva za pravosodje.</p>
               <p>Predstavnica Zakonodajno-pravne službe je povedala, da so pripombe iz njihovega
               pisnega mnenja ustrezno upoštevane v vloženih amandmajih koalicijskih poslanskih
               skupin.</p>
               <p>Komisija Državnega sveta za državno ureditev je predlog prav tako podprla ter
               menila, da bo predlagana ureditev na ustreznejši način uredila obravnavano področje.</p>
               <p>Odbor je bil tudi seznanjen s pisnim mnenjem Sodnega sveta, ki pa k predlogu zakona
               ni imel pripomb.</p>
               <p>V razpravi je poslance zanimala predvsem statistika na področju vzajemnosti. V
               nadaljevanju so bili predlagani tudi amandmaji Poslanskih skupin SMC, Desus in SD k
               11. in 14. členu.</p>
               <p>V skladu s 128. členom Poslovnika Državnega zbora smo glasovali o vseh členih
               predloga zakona skupaj. Odbor je predlog zakona z amandmaji v celoti podprl.
               Hvala.</p>
            </sp>
            <sp xml:id="SDZ7-Redna-30-2017-05-23.sp144">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-30-2017-05-23.sp145">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Spoštovane poslanke in poslanci,
               spoštovani minister!</p>
               <p>Veljavni Zakon o ugotavljanju vzajemnosti iz leta 1999 je preživet, saj se je
               veljavna ureditev glede pravic tujcev, da v Republiki Sloveniji pridobijo lastninsko
               pravico na nepremičninah, od njegove uveljavitve do danes zelo spremenila. Na podlagi
               določb, ki so sedaj v veljavi, ni več mogoče pripraviti poročila, ki bi vsebovalo
               absoluten podatek o številu tujcev, ki so v Sloveniji zaprosili in pridobili
               lastninsko pravico na nepremičnini.</p>
               <p>Veljavni zakon pa vsebuje tudi nekaj ovir, z odstranitvijo katerih bi bil postopek
               po zakonu o vzajemnosti hitrejši in učinkovitejši. Predlog zakona se prilagaja
               spremenjeni odločbi Ustavnega sodišča glede pridobivanja lastninske pravice na
               nepremičninah in usklajuje z drugimi relevantnimi predpisi, s Stvarnopravnim
               zakonikom in z Zakonom o zemljiški knjigi. Poleg tega odpravlja številne
               administrativne obremenitve in racionalizira postopek. Stranka v postopku tako ne bo
               več dolžna priložiti zemljiškoknjižnega izpiska, Ministrstvo za pravosodje kot
               izvajalec postopka ugotavljanja vzajemnosti ga bo pridobilo samo po uradni dolžnosti.
               Prav tako se od tujca ne bo več zahtevala izjava o tem, za kakšne namene pridobiva
               nepremičnino, prav tako ni predvidena predložitev listine Geodetske uprave Republike
               Slovenije. Ukinja se poročanje Državnemu zboru dvakrat letno, saj ta poročila niso
               celostna, temveč bo v bodoče Ministrstvo za pravosodje dvakrat letno na svoji spletni
               strani objavilo, kakšni so bili rezultati. Z namenom skrajšanja postopka zakon ne
               predvideva več pritožbe zoper odločbe, temveč le upravni spor.</p>
               <p>V Poslanski skupini Demokratične stranke upokojencev Slovenije podpiramo
               prilagoditev spremembam in racionalizacijo ureditve, zato bomo predlog zakona
               podprli. Hvala.</p>
            </sp>
            <sp xml:id="SDZ7-Redna-30-2017-05-23.sp146">

               <speaker>PODPREDSEDNIK MATJAŽ NEMEC:</speaker>

               <p>Besedo dajem Poslanski skupini Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-30-2017-05-23.sp147">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani gospod minister, drage kolegice in
               kolegi!</p>
               <p>Zakon o vzajemnosti, ki je pred nami, ureja način in postopek ugotavljanja
               vzajemnosti, kot pogoja za pridobitev lastninske pravice tujcev in tujih držav na
               nepremičninah v Sloveniji. Vzajemnost bo v skladu z novim zakonom še vedno treba
               ugotavljati za vsako nepremičnino posebej, pri čemer se bo še vedno uporabljalo t. i.
               načelo materialne vzajemnosti. V skladu s tem načelom lahko državljan Slovenije v
               državi tujca pridobiva lastninsko pravico na nepremičninah pod enakimi ali podobnimi
               pogoji, kot za pridobivanje lastninske pravice na nepremičninah v Sloveniji veljajo
               za tujce. Zakon prinaša uskladitev določb z 68. členom slovenske ustave. Tujci iz
               določenih držav imajo lahko v skladu s temi ustavnimi določbami pri pridobivanju
               lastninske pravice na nepremičninah enak položaj kot slovenski državljani, vendar le
               če podlago za to predstavlja zakon ali mednarodne pogodbe. V teh primerih pogoja
               vzajemnosti ni treba ugotavljati. Ker gre v tem primeru za uskladitev z ustavnimi
               določbami, tem spremembam krščanski demokrati ne nasprotujemo.</p>
               <p>Glede pravnega sredstva zoper odločbo je ohranjena ureditev, po kateri zoper odločbo
               ni pritožbe, možen pa je upravni spor. Vsaka drugačna ureditev bi bila nedopustna ter
               v nasprotju z ustavnim redom. Za razliko od veljavne ureditve pa ni več predvideno,
               da bi v upravnem sporu imel možnost vložiti tožbo tudi državni tožilec. Glede na to,
               da položaj ter vloga državnega tožilca spada na področje kazenskega prava ter ima
               možnost sprožiti upravni spor že občina in na drugi strani državni pravobranilec
               oziroma po novem državni odvetnik, tej spremembi ne nasprotujemo.</p>
               <p>Predlog zakona prinaša tudi novost, v skladu s katero vzajemnosti ni treba
               ugotavljati v primeru pridobitve lastninske pravice na delu nepremičnine, če je tujec
               v zemljiški knjigi na tej nepremičnini že vpisan kot solastnik ali skupni lastnik. Ta
               sprememba prinaša smiselne poenostavitve in preprečitev podvajanj administrativnih
               postopkov, zato ji v Novi Sloveniji ne nasprotujemo.</p>
               <p>Bistveno novost predstavlja poenostavitev ureditve za primer, ko je vzajemnost
               države tujca v prejšnjem primeru že ugotovljena ter gre za pridobivanje lastninske
               pravice glede enake vrste nepremičnine na enakovrstnem območju ter z enakovrstnim
               pravnim poslom. V takem primeru bo ministrstvo v tridesetih dneh od prejema popolne
               vloge stranki izdalo odločbo o ugotovitvi vzajemnosti, ki bo vsebovala le skrajšano
               obrazložitev. Tudi v tem primeru vidimo smiselno opravo podvajanj celotnih postopkov.
               Če je vzajemnost za istovrstne nepremičnine na enakovrstnem območju že ugotovljena
               ter gre obenem za enakovrstni pravni posel, se tudi nam zdi nesmiselna zahteva po
               vodenju dolgih postopkov v celoti. Morda bi po pridobitvi izkušenj s predlagano
               ureditvijo veljalo razmisliti tudi o še nekoliko bolj poenostavljenem modelu
               ugotavljanja vzajemnosti v takih primerih.</p>
               <p>V Novi Sloveniji bomo predvsem zaradi administrativnih poenostavitev Predlog zakona
               o ugotavljanju vzajemnosti podprli.</p>
            </sp>
            <sp xml:id="SDZ7-Redna-30-2017-05-23.sp148">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Teja Ljubič.</p>
            </sp>
            <sp xml:id="SDZ7-Redna-30-2017-05-23.sp149">

               <speaker>TEJA LJUBIČ (PS SMC):</speaker>

               <p>Spoštovani predsednik, hvala za dano besedo. Spoštovane poslanke in poslanci,
               minister, vsem prav lep pozdrav!</p>
               <p>Od sprejetja danes veljavnega zakona o ugotavljanju vzajemnosti je preteklo že
               skoraj 20 let. Z uveljavitvijo tega zakona se je takrat določila vrsta vzajemnosti,
               ki je bila kot pogoj za pridobivanje lastninske pravice tujcev na nepremičninah v
               Sloveniji določena v 68. členu Ustave, prav tako pa se je s takim sprejetjem zakona
               uredil tudi postopek in pristojnost za njeno ugotavljanje. Ker pa je skoraj 20 let
               vsekakor dolga doba, se je v tem času spremenilo veliko predpisov, ki so pomembno
               vplivali na urejanje pravic tujcev, da ti lahko v naši državi pridobijo lastninsko
               pravico na nepremičninah.</p>
               <p>Spremembe na normativnem področju so potrebne tako zaradi izkušenj in opažanj, do
               katerih prihaja pri samem izvajanju določb tega zakona kot tudi zaradi uskladitve
               zakona z drugimi predpisi, številni razlogi pa izvirajo tudi iz racionalizacije
               samega postopka ugotavljanja vzajemnosti in pa odprave administrativnih ovir, ki jih
               veljavna zakonodaja povzroča. Državljani držav članic EU, EGP in OECD lahko danes
               pridobivajo nepremičnine na ozemlju Slovenije na podlagi vseh pravnih temeljev pod
               enakimi pogoji, kot veljajo za slovenske državljane, ter za pridobitev lastninske
               pravice na nepremičninah v Republiki Sloveniji sploh ne potrebujejo odločbe o
               ugotovitvi vzajemnosti. Na podlagi seznama odločb, ki jih izdaja Ministrstvo za
               pravosodje, ni mogoče ugotoviti ne števila tujcev, ki postanejo lastniki nepremičnin
               v Sloveniji, ne njihovega državljanstva. Takšen pregled je bistveno bolj jasen v
               poročilu o evidentiranem prometu in cenah nepremičnin v obmejnih upravnih enotah. To
               je tudi temeljni razlog, da aktualno poročanje Državnemu zboru dvakrat na leto s
               strani Vlade oziroma Ministrstva za pravosodje ni več smiselno.</p>
               <p>Po predlagani spremembi, odpravi rednega poročanja Ministrstva za pravosodje pa bo
               Državni zbor vseeno lahko kadarkoli zahteval pripravo posebnega poročila. Prav tako
               pa bo zagotovljen javni vpogled v stanje, saj bo ministrstvo na svoji spletni strani
               vsake pol leta objavljajo statistične podatke o izdanih potrdilih in odločbah.
               Ugotavljanje vzajemnosti se tudi po predlaganih rešitvah še vedno ohranja za določene
               primere, bistvena novost predlaganih rešitev pa je poenostavitev ureditve v primerih,
               ko bo šlo za pridobivanje lastninske pravice na podlagi pravnega posla in bo
               izhajalo, da je bilo glede enake vrste nepremičnin, ki leži na enakovrstnem območju,
               ter glede vrste pravnega posla, kot se obravnava v konkretnem primeru, za državo
               tujca že ugotovljeno, da obstaja vzajemnost. V takem primeru bo ministrstvo v 30 dneh
               od prejema popolne vloge stranki izdalo odločbo o ugotovitvi vzajemnosti, ki bo
               vsebovala le skrajšano obrazložitev.</p>
               <p>Predlog zakona o ugotavljanju vzajemnosti vsekakor uživa podporo poslank in
               poslancev Stranke modernega centra. Hvala.</p>
            </sp>
            <sp xml:id="SDZ7-Redna-30-2017-05-23.sp150">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Eva Irgl.</p>
            </sp>
            <sp xml:id="SDZ7-Redna-30-2017-05-23.sp151">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane kolegice in kolegi!</p>
               <p>Glede na to, da so kolegi pred mano že dovolj natančno pojasnili, kaj so spremembe
               Zakona o ugotavljanju vzajemnosti, bom zelo kratka. Veljavna ureditev glede pravic
               tujcev v Sloveniji določa, da lahko pridobijo lastninsko pravico na nepremičninah. Ta
               zakonodaja se je od leta 1999, razen na področju dedovanja, vse do danes večkrat
               spreminjala. Tudi s spremembo Ustave Republike Slovenije.</p>
               <p>Danes obravnavamo nov zakon, saj veljavni zakon iz leta 1999 zaradi precejšnjih
               sprememb, vezanih na te vsebine, ne ustreza več aktualnim razmeram na tem področju. S
               predlogom zakona se torej odpravljajo administrativne obremenitve, na katere smo v
               Slovenski demokratski stranki ves čas opozarjali, ter racionalizira postopek
               ugotavljanja vzajemnosti, kar bo omogočilo hitrejše in enostavnejše uveljavljanje
               pravic strank. S predlogom zakona se odpravlja tudi obveznost poročanja Vlade
               Državnemu zboru, ki jo je sedanja vlada sicer redno kršila, to moram poudariti, saj
               je vedno znova zamujala s poročanjem, pri čemer pa je v opravičilo zgolj navedla, da
               je določba postala, citiram, "nesmiselna in predstavlja nepotrebno administrativno
               obremenitev, saj ne dosega svojega namena". Ne glede na takšno utemeljitev svojega
               opravičila iz leta 2015 ter dejstvo, da je imela Vlada spremembo zakona v svojem
               programu dela zapisano že za leto 2016, imamo zakon v obravnavi z nemajhno zamudo
               šele sedaj.</p>
               <p>Kljub temu bomo v Poslanski skupini Slovenske demokratske stranke predlog zakona
               podprli, bomo pa vsekakor skrbno spremljali njegovo izvajanje. Najlepša hvala.</p>
            </sp>
            <sp xml:id="SDZ7-Redna-30-2017-05-23.sp152">

               <speaker>PREDSEDNIK DR. MILAN BRGLEZ:</speaker>

               <p>S tem smo končali predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili v
               okviru glasovanj, to je v sredo, 24. 5. 2017.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVA PREDLOGA ZAKONA
                  O SPREMEMBAH IN DOPOLNITVAH KAZENSKEGA ZAKONIKA V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, ministru
               za pravosodje mag. Goranu Klemenčiču.</p>
            </sp>
            <sp xml:id="SDZ7-Redna-30-2017-05-23.sp153">

               <speaker>MAG. GORAN KLEMENČIČ:</speaker>

               <p>Spoštovani predsednik Državnega zbora, hvala za besedo. Spoštovane poslanke in
               poslanci!</p>
               <p>Pred vami je predlog novele Kazenskega zakonika, ki ga je v sprejetje predlagala
               Vlada Republike Slovenije. Pomeni peto novelo KZ-1 po vrsti in vsebuje tri glavne
               sklope sprememb. Prvi sklop sprememb se nanaša na spremembe in dopolnitve zaradi
               implementacije novejših dokumentov Sveta Evrope in Evropske unije predvsem na
               področju inkriminacije in poenotenja inkriminacij kaznivih dejanj, povezanih s
               terorizmom. Dodatni protokol h Konvenciji Sveta Evrope o preprečevanju terorizma, ki
               ga je Slovenija že podpisala, in pred kratkim sprejeta Direktiva Evropskega
               parlamenta in Sveta o boju proti terorizmu in o nadomestitvi okvirnega sklepa Sveta o
               boju proti terorizmu zahtevata spremembe tudi slovenskega Kazenskega zakonika, ki so
               pripravljene v tem predlogu zakona.</p>
               <p>Naslednja točka oziroma vsebinski sklop je, da predlagamo ponovno uvedbo stranske
               kazni izgona tujca iz države. Tretji sklop pa pomeni predvsem spremembe na področju
               boja proti gospodarski kriminaliteti. Predlagamo ustreznejše stopnjevanje znotraj
               kaznivega dejanja oškodovanja upnikov, ustrezneje določamo kaznivo dejanje zlorabe
               položaja ali zaupanja pri gospodarski dejavnosti ter zlorabe uradnega položaja ali
               uradnih pravic predvsem pri zagotavljanju nižje stopnje krivde, ne več zahtevanega
               direktnega naklepa, ampak eventualnega naklepa. Ustrezneje in jasneje so določeni
               znaki kaznivih dejanj kršitve temeljnih pravic delavcev ter kršitve pravic iz
               socialnega zavarovanja. Na podoben način, praksa je namreč pokazala, da je ta kazniva
               dejanjazaradi zahteve po direktnem naklepu izjemno težko dokazovati, in po vzoru
               tujih ureditev zmanjšujemo ta naklep na eventualni naklep. Pomembno je tudi, da
               predlagamo novokvalificirano obliko kaznivega dejanja, zlorabo osebnih podatkov, ki
               se nanašajo na tako imenovan »revenge porn« oziroma pornografijo iz maščevanja, torej
               objavljanje posnetkov in sporočil s seksualno vsebino brez pristanka posnete osebe.</p>
               <p>Če zaključim. Cilji predlagane spremembe Kazenskega zakonika so doseči bolj
               učinkovito odzivanje države na gospodarski in bančni kriminal, večja zaščita
               temeljnih in socialnih pravic delavcev, inkriminacija modernih oblik zlorab osebnih
               podatkov in posegov v zasebnost preko sklepa in pa poenotenje kaznivih dejanj oziroma
               inkriminacij na področju terorizma s tovrstnimi mednarodnimi dokumenti, ki veljajo na
               področju Evrope.</p>
               <p>Ker so izpolnjeni poslovniški pogoji predlagam, da se na isti seji opravi tudi
               tretja obravnava predlaganega zakona. Hvala lepa.</p>
            </sp>
            <sp xml:id="SDZ7-Redna-30-2017-05-23.sp154">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo predsedniku gospodu Janu
               Škobernetu.</p>
            </sp>
            <sp xml:id="SDZ7-Redna-30-2017-05-23.sp155">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik! Spoštovani gospod minister, kolegice in
               kolegi!</p>
               <p>Odbor za pravosodje je na seji 9. 5. kot matično delovno telo obravnaval Predlog
               zakona o spremembah Kazenskega zakonika, kjer smo v uvodni predstavitvi najprej
               seznanili s predlaganimi spremembami, ki na kratko odpravljajo težave, zaznane v
               praksi, predvsem na področju pregona gospodarske kriminalitete ter kaznivih dejanj
               zoper delovno razmerje in socialno varnost. Sledi pa se v okviru novele tudi zavezam,
               ki jih je Republika Slovenija sprejela v okviru Sveta Evrope in Evropske unije na
               področju boja proti terorizmu. S predlagano opredelitvijo namena kaznovanja se
               dodatno krepi načelo humanosti kaznovanja ob spoštovanju temeljnih vrednot pravnega
               reda ter se določa generalna in specialna prevencija ter resocializacija ob
               spoštovanju človeškega dostojanstva in osebnosti storilca.</p>
               <p>Državni svet je predstavil mnenje pristojne komisije, ki predlog zakona podpira, pri
               čemer pa so kljub vsemu izpostavili pomen dodatnega usklajevanja med Ministrstvom za
               pravosodje in sindikatov na področju problematike kršenja pravic zaposlenih in dela
               na črno, kakor tudi drugih rešitev, ki izhajajo iz obstoječe prakse. Komisija je
               sledila tudi opozorilom Odvetniške zbornice Slovenije k 23. členu, ki se nanaša na
               spremembo 240. člena Kazenskega zakonika. Po njihovem mnenju bi bilo ustrezneje
               sankcionirati le tista naklepna dejanja, ki povzročijo premoženjsko škodo. Gre, po
               njihovem mnenju, za vprašanje, do kod sega svobodna gospodarska pobuda, kot jo določa
               74. člen Ustave.</p>
               <p>Sicer pa so v razpravi poslanci večinoma pozdravili predlagane rešitve. Zanimalo jih
               je predvsem, zakaj predlagatelj ni pristopil k odpravi dosmrtnega zapora ter kdaj bo
               pripravljen poseben zakon za mladoletne storilce kaznivih dejanj. Na to je odgovoril
               predstavnik ministrstva, državni sekretar Stare, da so o odpravi dosmrtnega zapora
               razmišljali le v začetni pripravi zakona in da so ideje opustili zaradi nasprotovanja
               strokovne javnosti. Hkrati pa je pristojni odbor obvestil, da je poseben zakon za
               mladoletne storilce v postopku priprave in da bomo v najkrajšem času z njim tudi
               seznanjeni. Na koncu je odbor sprejel še amandmaje in vse člene skupaj. Hvala lepa.
           </p>
            </sp>
            <sp xml:id="SDZ7-Redna-30-2017-05-23.sp156">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-30-2017-05-23.sp157">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik, ponovno! Spoštovani minister, kolegice in
               kolegi!</p>
               <p>V tem delu si lahko dovolim nekaj več svobode kot pri prejšnjem. Kazenski zakonik,
               ki ga sprejemamo, čeprav samo njegova novela, je v resnici pomembno ogledalo naše
               skupnosti in nam kaže, kako kot družba funkcioniramo. Ali je dovolj samo to, da kot
               kazenske določbe opredelimo tisto, kar je povsem samoumevno, da je življenje sveto,
               da ne smemo krasti, da ne smemo posegati v pravice drugih, ali pa smo prišli kot
               družba do točke, da moram v Kazenskem zakoniku posebej zaostriti določbe, ki pravijo,
               da se ne sme posegati v pravice z naslova delovnega razmerja v socialne pravice
               ljudi, da se moramo posebej pogovarjati ponovno o zaostritvah in o širjenju določb s
               področja boja proti gospodarski kriminaliteti, ker ponovno v naši skupnosti ni
               samoumevno, da pridobivanje premoženjske koristi v škodo ali na račun položaja, ki ga
               nekdo ima, preprosto ni prav in je narobe.</p>
               <p>Žal se soočamo tudi s tem, da moramo v noveli Kazenskega zakonika posebej ponovno
               opredeljevati pridobivanje premoženjskih koristi s pomočjo zlorabe pravic na strani
               uradnih oseb. Vse to kaže na to, kaj je v naši skupnosti, pa bi moralo biti samo po
               sebi prepovedano, in jasno, da se ne sme, postalo do te mere prisotno, da moramo
               reševati s Kazenskim zakonikom.</p>
               <p>Glede na spremenjene globalne okoliščine smo žal soočeni s tem, da moramo kot
               posebno kategorijo v tej noveli obravnavati potovanje v tujino z namenom terorizma,
               bodisi usposabljanja bodisi izvajanja. Žal smo prišlo do točke, ko je beseda turizem
               in svobodna pot lahko tudi predmet presoje, ali gre nekdo z nameni, da bodisi nekje
               druge ustvarja zlo bodisi da se vrača, usposobljen za ustvarjanje in širjenje zla.
               Upal bi si trditi, da je vse to pogojeno tudi s tem, o čemer sem govoril na začetku
               in o čemer ta zakonik zelo intenzivno govori. O tem, da je postalo v naši družbi in
               širše, tudi v Evropi in svetu, povsem normalno, da se ljudem kršijo temeljne pravice
               na delu, da se jim kršijo socialne pravice. In bolj kot to, da bomo danes, verjamem,
               to novelo potrdili oziroma v sredo na glasovanju, bi bilo pomembno, da se vsi ključni
               deležniki te družbe, ki jo tako ali drugače soustvarjamo, zavemo, da samo z zakoni
               teh težav ne bomo rešili in da ključna odgovornost vendar ostaja na vseh
               institucijah, predvsem pa na vsakem posamezniku. Posebej ob tem pozdravljamo
               posodobitev Kazenskega zakonika v delu humanizacije in sodobnejšega odnosa do
               kaznovalne politike, s ciljem, da bi tudi storilce kaznivih dejanj, posledično tudi
               žrtve in njihove družine, obravnavali bolj celostno in s ciljem resocializacije in
               normalizacije njihovega življenja, ne pa zgolj v funkciji represije z namenom
               kaznovanja in čim prejšnje pozabe tega, kar se je zgodilo.</p>
               <p>Socialni demokrati bomo predlog novele Kazenskega zakonika seveda podprli. Kako ne
               bi? Krepi pregon gospodarske kriminalitete, še bolj trdno preganja tiste, ki si
               dovolijo poseči v socialne pravice ljudi. In čeprav s težkim srcem, so žal okoliščine
               takšne, da moramo podpreti tudi ponovno uvedbo možnosti kazenskega izgona tujca. Žal
               se kot skupnost soočamo tudi s tem, da svobodo gibanja, kadar je slednja lahko
               uporabljena za to, da se stori zlo drugim, omejimo, da se torej prepreči turizem z
               namenom terorizma.Hvala lepa.</p>
            </sp>
            <sp xml:id="SDZ7-Redna-30-2017-05-23.sp158">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-30-2017-05-23.sp159">

               <speaker>DR. MATEJ T. VATOVEC (PS ZL):</speaker>

               <p>Hvala, predsednik.</p>
               <p>Predlog sprememb in dopolnitev Kazenskega zakonika prinaša eno pomembno spremembo za
               nas, tisto, ki je verjetno ključna, in to je tista, ki se nanaša na izkoriščanje
               delavcev. Mi smo že celoten mandat opozarjali na to, kako so nujne spremembe na tem
               področju, kar se tiče zaščite pravic delavcev. Da je izkoriščanje delavcev in kršenje
               njihovih temeljnih pravic v Sloveniji postala praktično neka vsakodnevna praksa
               delodajalcev, dokazuje tudi statistika. Več kot 33 tisoč kršitev, 11 tisoč izrečenih
               sankcij, za 3,3 milijona evrov izrečenih glob je črna slika za leto 2016, in to
               seveda ob zavedanju, bi bile te številke verjetno kar nekajkrat višje, če bi
               zagotovili ustrezno število delovnih inšpektorjev in če bi jim tudi podelili ustrezna
               pooblastila. Kljub temu da se tako kadrovskega kot finančnega primanjkljaja tega
               inšpektorata zavedata tudi Vlada in koalicija, se na tem področju na žalost do danes
               ni spremenilo kaj veliko. Danes smo tudi že slišali poudarke ravno o tem, kako je
               pomembno, da se zaščitijo pravice delavcev, tudi s strani Vlade in koalicije. Ali so
               te želje ali so ta mnenja, ta stališča iskrena ali gre za nekakšno figo v žepu, pa
               bomo lahko videli že naslednji mesec. Takrat bo namreč obravnavan predlog naše
               poslanske skupine za spremembe zakona o inšpekciji dela. Sprememba Kazenskega
               zakonika je po eni strani pomemben in velik korak v pravo smer, ampak brez sprememb
               na področju inšpekcije dela se v praksi ne bo dalo ničesar spremeniti. Olajšanje
               kazenskega pregona delodajalcev, ki se poslužujejo nedopustnih in nesprejemljivih
               praks, tako ne more biti edina oziroma ne sme biti edina sprememba, ki jo bomo
               sprejeli v tem mandatu, kar se tiče teh problemov.</p>
               <p>Kar se tiče ostalih sprememb Kazenskega zakonika smo v Združeni levici pričakovali,
               da bo ukinjena dosmrtna zaporna kazen. Ta rešitev v resnici že ob uvedbi tega
               instituta ni imela ne strokovne podlage in niti ne podpore stroke. Glede na
               nesmiselnost in tudi neučinkovitost izrekanja takšne vrste kazni, katerih izključni
               namen je maščevanje, smo vsekakor pričakovali, da bomo danes sprejeli tudi njeno
               ukinitev. Ampak tudi tukaj se je očitno koalicija skrila ravno za to namišljeno
               spremenjeno varnostno situacijo, ki v tem mandatu, pa ne samo pri nas, ampak kar po
               svetu, postaja priročen izgovor za zgrešene ukrepe in v tem primeru ohranjanje in
               podaljševanje nekakšne represije. S tem izgovorom je delno tudi povezana ponovna
               uvedba kazni izgona tujca. Glavno vprašanje v zvezi s tem je povezano z
               zagotavljanjem spoštovanja načela nevračanja in z njim povezano prepovedjo mučenja.
               Na odboru so nam predstavniki Vlade zagotovili, da bodo vsi postopki še naprej
               potekali ob spoštovanju teh načel. Še več. Državni sekretar je zagotovil, da ni
               mogoče, da bi prišlo do situacije, ko bi bila ta načela na kakršnekoli način kršena.
               V tem delu bomo vsekakor pozorno spremljali izvajanje te določbe, in če se izkaže, da
               temu ni tako, da se bodo dejansko ta načela kršila, bomo tudi v tej smeri ukrepali.</p>
               <p>Kot rečeno, v uvodu je bistvo tega zakona, vsaj za nas v naši optiki, v olajšanju
               kazenskega pregona izkoriščevalskih delodajalcev. Mislim, da je skrajni čas, da se
               delodajalcem pošlje jasno nedvoumno sporočilo, da je kovanje dobička na račun
               izkoriščanja delavcev popolnoma nedopustno. Skrajni čas je tudi za prvo obsodbo, ki
               jo seveda nestrpno čakamo. Zaradi tega bomo ta zakon podprli.</p>
               <p>Hkrati pa opozarjamo, da to ne bo rešilo problema. Ponovno, brez kadrovske in
               finančne okrepitve inšpektorata za delo, brez nujno potrebnih sprememb zakona o
               inšpekciji dela se ta stiska ne bo rešila in tudi statistika ne popravila. Število
               kršitev se ne bo zmanjšalo in zaščita delavcev ne izboljšala. Če Vlada in koalicija
               vsaj deloma ali vsaj malo razmišljata o tem, kako se spoštujejo pravice delavcev,
               pričakujemo, da bo to dokazala v naslednjih mesecih. Najprej s podporo predlaganim
               spremembam zakona o inšpekciji dela, potem pa še s povišanjem finančnih sredstev za
               inšpektorat za delo in s tem povezano zagotovitvijo ustreznega števila
               inšpektorjev.</p>
            </sp>
            <sp xml:id="SDZ7-Redna-30-2017-05-23.sp160">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag.
               Matej Tonin.</p>
            </sp>
            <sp xml:id="SDZ7-Redna-30-2017-05-23.sp161">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci, dober dan!</p>
               <p>S Predlogom zakona o spremembah in dopolnitvah Kazenskega zakonika se je vlada Mira
               Cerarja končno odzvala na vedno večjo grožnjo, ki jo za našo družbo predstavlja
               terorizem. Nenavadno je, da je Vlada kljub temu, da smo bili v zadnjem obdobju priča
               številnim grozljivim terorističnim napadom, zadnji izmed njih se je ravno včeraj
               zgodil v Manchestru, s pripravo predloga teh sprememb odlašala kar dve leti in pol.
               Končno pa smo dobili predlog zakona, ki na področju pregona terorizma določa novo
               kaznivo dejanje. Z zaporom od enega do osmih let se bo kaznovalo že potovanje v
               tujino z namenom izvajanja dejanj terorizma. Kdor ob vedenju, da gre za namen
               terorizma, taka potovanja organizira ali celo omogoča, pa se prav tako kaznuje z
               zaporom od enega do desetih let. Na drugi strani se bo z zaporom do osmih let
               kaznovalo novačenje ter nudenje oziroma sprejemanje usposabljanj v ta namen. Predvsem
               delovanje Islamske države z njeno mrežo sodelavcev je povzročilo novačenje številnih
               posameznikov iz Evrope. Ti posamezniki se kasneje vračajo v Evropo in za naše
               državljane pomenijo varnostno tveganje. Žal do sedaj nismo imeli kazenskopravnih
               instrumentov za učinkovit pregon oseb, ki delujejo v teh terorističnih mrežah.</p>
               <p>Krščanski demokrati tako pozdravljamo tudi poenostavitev dokazovanja kaznivega
               dejanja ščuvanja in javnega poveličevanja terorističnih dejanj. V skladu s predlagano
               spremembo pri obravnavi tega kaznivega dejanja ne bo več treba dokazovati posebnega
               namena spodbujanja terorističnih dejanj. Novela Kazenskega zakonika zaostruje tudi
               kazensko ureditev nezakonitega prehajanja meje. Ker nam direktiva Evropske unije tako
               nalaga, bo kaznivo dejanje prehajanja meje podano že pri nezakonitem spravljanju
               enega tujca čez mejo. Poleg tega bo kot kaznivo dejanje opredeljeno tudi omogočanje
               nezakonitega prebivanja na ozemlju Slovenije za plačilo. Tihotapljenje migrantov je v
               našem času eno izmed bolj pogostih ter tudi bolj nevarnih kaznivih dejanj. Na eni
               strani temelji na izkoriščanju in ogrožanju samih migrantov, na drugi strani pa na
               nespoštovanju našega pravnega reda, varnosti ter državne suverenosti. Glede na
               zaostreno migrantsko situacijo upamo, da bodo kazniva dejanja nezakonitega prehajanja
               meje naši organi, zlasti policija, tudi v praksi učinkovito, predvsem pa striktno,
               izvajali.</p>
               <p>Zaradi velike hitrosti razvoja tehnologije se spreminjajo tudi oblike nedopustnih in
               zavržnih ravnanj, ki se večkrat kažejo kot zloraba zasebnega gradiva ali zasebnih
               informacij. Zato v Novi Sloveniji pozdravljamo spremembo, ki dodaja strožjo obliko
               kaznivega dejanja javne objave posnetkov ali sporočil druge osebe s spolno vsebino
               brez njene privolitve. Če je oseba zaradi tega huje prizadeta, je po našem mnenju
               prav, da je za to obliko kaznivega dejanja določena strožja kazen. V preteklosti
               poznamo primere, ki so se zaradi tovrstnega izsiljevanja in objave tovrstnih
               materialov tragično končali. Prav tako pozdravljamo tiste ukrepe, ki gredo v smeri
               večje zaščite delavcev pred nepoštenimi delodajalci.</p>
               <p>Predlog novele Kazenskega zakonika na ustreznih področjih kazenskega prava zaostruje
               ureditev kaznivih dejanj, zato bomo v Novi Sloveniji predlog spremenjenega kazenskega
               zakonika podprli.</p>
            </sp>
            <sp xml:id="SDZ7-Redna-30-2017-05-23.sp162">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Dušan Radič.</p>
            </sp>
            <sp xml:id="SDZ7-Redna-30-2017-05-23.sp163">

               <speaker>DUŠAN RADIČ (PS SMC):</speaker>

               <p>Spoštovani!</p>
               <p>Eden od temeljnih zakonskih predpisov kazenskega področja je Kazenski zakonik.
               Spremembe danes obravnavane novele Kazenskega zakonika so več kot dobrodošle. Z
               njihovo uveljavitvijo bomo naredili korak naprej h krepitvi pravne države, h krepitvi
               odgovornosti posameznikov in k učinkovitosti kazenskega pregona ter kazenske
               odgovornosti na nekaterih ključnih elementih, ki pestijo današnjo družbo. S
               predlaganimi rešitvami se namreč odpravljajo težave, zaznane v praksi. Predvsem so to
               težave, ki se pojavljajo pri pregonu gospodarske kriminalitete ter kaznivih dejanj
               zoper delavno razmerje in socialno varnost. Predlog novele tako ostreje obravnava
               kršitve temeljnih pravic delavcev in pravic iz socialnega zavarovanja, zlorabe
               zaupanja pri gospodarski dejavnosti, oškodovanje upnikov, zlorabe občutljivih osebnih
               podatkov in terorizem, uvaja pa tudi še nekatere ostale pomembne rešitve.</p>
               <p>Dandanes se žal prepogosto dogaja, da so kršitve temeljnih pravic delavcev močno
               kršene, zato v Stranki modernega centra pozdravljamo višje kazni za množično kršitev
               pravic delavcev ter pravic iz socialnega zavarovanja, lažje pa bo tudi dokazovanje
               kaznivih dejanj, kršitev pravic delavcev kot tudi uvedba kaznivosti oškodovanja
               upnikov, in to tudi v primerih, ko bo povzročena premoženjska škoda znašala manj kot
               50 tisoč evrov.</p>
               <p>Po obstoječi zakonodaji se za ščuvanje in poveličevanje terorističnih dejanj
               upošteva le dejanski namen spodbuditi teroristično dejanje, odslej pa bo za pregon
               zadoščalo že dejstvo, da je šlo za ščuvanje ali javno poveličevanje. Opredeljuje pa
               se tudi kaznivo dejanje potovanja z namenom terorizma. V današnjem času, ko je
               svetovni splet v uporabi prav vsak dan in ko se ga poslužujejo prav vse generacije,
               je dobrodošla sprememba, ki določa višjo zagroženo kazen za javno objavo posnetkov
               ali sporočil druge osebe s seksualno vsebino brez njene privolitve za objavo.
               Potruditi se moramo po najboljših močeh, da takšna izsiljevanja oziroma nadlegovanja
               preprečimo. Prav tako se ponovno uvaja stranska kazen izgona tujca iz države, seveda
               pa mora biti ta utemeljena v okoliščinah storilca. Te morajo namreč predstavljati
               resno grožnjo javnemu redu ali javni varnosti. Spremembe so namenjene tudi lažjemu
               pregonu gospodarske kriminalitete, predvsem v primerih zlorabe položaja ali zaupanja
               pri gospodarski dejavnosti, kar v Poslanski skupini Stranke modernega centra
               ocenjujemo kot eno najbolj pozitivnih sprememb.</p>
               <p>Poslanke in poslanci Stranke modernega centra se zavedamo pomena ustrezne ureditve
               kazenskih sankcij na najbolj pomembnih področjih družbenega življenja, zato bomo
               današnji predlog zakona o spremembah in dopolnitvah Kazenskega zakonika podprli.
               Hvala lepa.</p>
            </sp>
            <sp xml:id="SDZ7-Redna-30-2017-05-23.sp164">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo dr. Vinko
               Gorenak.</p>
            </sp>
            <sp xml:id="SDZ7-Redna-30-2017-05-23.sp165">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Pred nami so tudi spremembe Kazenskega zakonika, ki zamujajo kakšnih 18 mesecev. Gre
               preprosto zato, da smo nekatere rešitve v SDS predlagali že lani ali predlani, zlasti
               tiste, ki se nanašajo na različne stvari okoli potovanja naših državljanov na tista
               območja, kjer divja vojna in kjer bi ti naši državljani lahko oziroma so sodelovali v
               tujih vojskah. Koalicija je takrat vehementno zavrnila. Jaz verjamem, da koalicija in
               minister najprej pogledajo podpis, potem pa naslov zakona in zakon, in so to seveda
               vse zavrnili. Postopek obravnave zakona je pri nas drugačen. Mi najprej preberemo
               zakon, podpis pa niti ni pomemben, ker je pomembna vsebina zakona in ne podpisnik ali
               predlagatelj.</p>
               <p>Tekst, ki je pred nami, pa takole. Izgon tujca iz države – pričakovano, zaželeno,
               nujno že zdavnaj, ne šele zdaj. Skratka prava poteza. Potovanje v tujino z namenom
               terorizma – zaželeno, pričakovano, prepozno, potrebno. Skratka pozdravljamo. Tudi pri
               196. členu, kjer gre za ta kazniva dejanja v zvezi s pravicami delavcev, črtanje
               besedice zavestno, se mi zdi, da je to potrebna zadeva, zato jo tudi pozdravljamo.
               Tudi zloraba osebnih podatkov je verjetno urejena na način, kakršen je zdaj
               predlagan, prav. Skratka zadevo pozdravljamo. Zadovoljni smo tudi s tem, da
               ministrstvo, minister ali kdorkoli že ni podlegel vsem tistim dušebrižnikom in
               nevladnim organizacijam in ni odpravil smrtne kazni. Kajti jaz verjamem, da je ta
               člen bolj za rezervo, ampak imamo ga in prav je, da ga imamo, kajti Manchester je
               lahko jutri v Ljubljani ali pa kak tovornjak na Prešernovem trgu. Zato bomo ta člen
               morebiti pa le potrebovali in je prav, da ga imamo.</p>
               <p>V poslanski skupini imamo, tako kot sem povedal na seji odbora, nekaj težav s 23.
               členom – protipravna premoženjska korist, naklep, eventualni naklep in podobna
               vprašanja. Mi smo sicer predlagali črtanje tega člena, ampak v skladu s pojasnili
               državnega sekretarja, v skladu s tem, kar je gospod Jenull govoril na odboru, je
               mogoče zaključiti, da je člen sicer napisan dobro, da je člen napisan tudi pravilno.
               Res pa je, minister, to moram že zaradi zapisnika reči, sodniki bi lahko ta člen
               razumeli napačno, napačno in bi lahko postopke zoper ljudi s področja bančne
               kriminalitete ustavljali. Jaz ne trdim, da je člen napisan napačno, člen je napisan
               pravilno. Čas, v katerem ga sprejemamo, je pa rizičen čas. Zato bi kazalo, da
               ministrstvo implementacijo tega člena v praksi v povezavi z bančno kriminaliteto
               spremlja z vsemi svojimi močmi. In če bi prišlo do napačne interpretacije tega člena,
               kar po našem mnenju je mogoče in možne bi bile oprostitve v teh postopkih bančne
               kriminalitete, da takrat reagira z neko avtentično razlago ali spremembo člena ali
               kakorkoli.</p>
               <p>V skladu z našimi navadami, da beremo zakon, primerjamo zakonske rešitve, ali so
               take zakonske rešitve potrebne za državo in državljane, bomo mi ta zakon podprli, ker
               pač nismo koalicija, ki gleda podpis in ne vsebine zakona. Hvala lepa.</p>
            </sp>
            <sp xml:id="SDZ7-Redna-30-2017-05-23.sp166">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-30-2017-05-23.sp167">

               <speaker>MARJANA KOTNIK POROPAT (PS DeSUS):</speaker>

               <p>Spoštovani!</p>
               <p>Na prvi pogled Predlog sprememb in dopolnitev Kazenskega zakonika, ki ga
               obravnavamo, glede na obseg členov ne zgleda prav obsežen, a vendar je treba
               povedati, da gre po vsebini za izjemno pomemben korak naprej h krepitvi pravne
               države, h krepitvi odgovornosti posameznikov ter k učinkovitosti kazenskega pregona
               in kazenske odgovornosti na nekaterih ključnih elementih, ki pestijo današnjo družbo.
               Ta namreč zaostruje kazni na najbolj pomembnih področjih družbenega življenja, zlasti
               pri kršitvah temeljnih pravic delavcev in pravic iz socialnega zavarovanja, zlorabah
               zaupanja pri gospodarski dejavnosti, oškodovanja upnikov, zlorabah občutljivih
               osebnih podatkov ter terorizmu. Glede na to, da je vedno več kaznivih dejanj zaradi
               razvoja tehnologije, gre predlog zakona tudi na tem področju v korak s časom.</p>
               <p>O spremembah in dopolnitvah je natančneje spregovoril že minister, zato se bom
               osredotočila le na nekatera, za Poslansko skupino Desus pomembnejša področja.</p>
               <p>V Poslanski skupini Desus pozdravljamo spremembe na področju kršitev temeljnih
               pravic delavcev. Prepričani smo, da po veljavnem zakonu pri kršitvah pravic delavcev
               ni zadosti upoštevana sorazmernost, saj je, na primer, storilec, ki je kaznivo
               dejanje storil zoper veliko število delavcev, kaznovan pravzaprav enako kot tisti, ki
               je dejanje storil proti trem delavcem. Predlagana sprememba pa upošteva sorazmernost
               kazni glede na obseg in intenzivnost kršitve. Kot vsakodnevno prebiramo v medijih,
               nekateri delodajalci pri varčevanju izberejo pot, ki se jim na prvo žogo zdi
               najboljša, saj ponavadi ni hujših takojšnjih posledic. V upanju, da bo ta sprememba
               pripomogla k zmanjševanju kriminalitete s področja delovnih razmerij in socialne
               varnosti v Poslanski skupini Desus to spremembo Kazenskega zakonika pozdravljamo.
               Dejstvo je, da je na tem področju prepogosto prihajalo do kršitev delavske
               zakonodaje, ki so ostale nekaznovane.</p>
               <p>Predlog sprememb tudi strožje opredeljuje kazniva dejanja, povezana s terorizmom. Za
               ščuvanje in javno poveličevanje terorističnih dejanj ne bo več veljal le dejanski
               namen spodbuditi teroristično dejanje, ampak bo za pregon zadoščalo že dejstvo, da je
               šlo za ščuvanje ali javno poveličevanje. Opredeljuje tudi kaznivo dejanje potovanja z
               namenom terorizma.</p>
               <p>Nadalje. V Sloveniji imamo, na primer, pri kaznivem dejanju zlorabe položaja pri
               opravljanju gospodarske dejavnosti, ki je tipično in najpogostejše kaznivo dejanje s
               področja gospodarske kriminalitete, inkriminirano najstrožjo oziroma v dokaznem
               smislu najzahtevnejšo obliko krivde, to je tako imenovani obarvani naklep. Po novem
               bo pri kaznivem dejanju zlorabe položaja treba dokazovati eventualni, ne pa
               neposredni naklep. Drugače povedano, danes morajo slovenski organi pregona dokazovati
               direktni naklep storilca, na primer, da je ta nameraval oškodovati banko, medtem ko
               na primer v nemški zakonodaji zadostuje eventualni naklep, torej da se je storilec
               zavedal, kakšne so lahko posledice njegovega ravnanja, pa je v to dejanje oziroma
               ravnanje privolil. V Poslanski skupini smo v večini prepričani, da bo tako olajšano
               delo tožilcev predvsem pri pregonu bančnih kaznivih dejanj.</p>
               <p>V Poslanski skupini Desus torej v večini predlog Kazenskega zakonika podpiramo v
               celoti. Pri posameznikih pa so se postavila vprašanja glede zadostnosti dokazanega
               eventualnega naklepa. Zaradi navedenega, spoštovane in spoštovani, najavljam večinsko
               podporo spremembam Kazenskega zakonika v Poslanski skupini Desus. Hvala lepa.</p>
            </sp>
            <sp xml:id="SDZ7-Redna-30-2017-05-23.sp168">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu zakona bomo v skladu s časovnim potekom seje zbora opravili v
               okviru glasovanj, to je jutri.</p>
               <p>S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O KMETIJSKO GOZDARSKI ZBORNICI SLOVENIJE V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložil poslanec, gospod Andrej Čuš. V zvezi s
               tem predlogom zakona Odbor za kmetijstvo, gozdarstvo in prehrano predlaga Državnemu
               zboru sprejetje sklepa, da predlog zakona ni primeren za nadaljnjo obravnavo.</p>
               <p>Besedo dajem predsedniku odbora, gospodu Tomažu Liscu, za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-30-2017-05-23.sp169">

               <speaker>TOMAŽ LISEC (PS SDS):</speaker>

               <p>Hvala, predsednik za dano besedo. Spoštovana gospa državna sekretarka, kolegi,
               kolegice, lep pozdrav!</p>
               <p>Odbor za kmetijstvo, gozdarstvo in prehrano je Predlog zakona o spremembah in
               dopolnitvah Zakona o Kmetijsko gozdarski zbornici Slovenije, ki ga je v obravnavo
               predložil poslanec Andrej Čuš, obravnaval kot matično delovno telo na 19. seji 4.
               maja.</p>
               <p>Odboru je bilo posredovano mnenje Zakonodajno-pravne službe, ki je podala konkretne
               pripombe k 1., 2. in 3. členu predloga zakona. Predstavnica Zakonodajno-pravne službe
               pa je v dopolnilni obrazložitvi pisnega mnenja še posebej poudarila, da nadomestitev
               dosedanjega obveznega članstva v zbornici s prostovoljnim v zakonsko ureditev vnaša
               bistven konceptualen odmik, saj obveznost ali prostovoljnost poslanstva predstavlja
               enega od temnih elementov opredelitve sistema zbornične ureditve. Tako pomembna
               vsebinska sprememba pa vedno terja celovito presojo in dosledno zakonodajno izvedbo,
               ki bi jo bilo na mesto z novelo primerneje zagotoviti z novim zakonom.</p>
               <p>V razpravi je sodeloval tudi predstavnik Komisije Državnega sveta za kmetijstvo,
               gozdarstvo in prehrano in Kmetijsko gozdarske zbornice Slovenije, ki je obrazložil
               razloge, zaradi katerih predloga zakona niti zbornica niti komisija ne podpirata.
               Dejstvo je, da je Kmetijsko gozdarska zbornica ustanovljena z zakonom in da je
               članstvo obvezno ter se plačuje članarina, h kateri daje soglasje Vlada, kar daje
               zbornici reprezentativnost. Ukinitev obveznega članstva bi pomenilo drastičen upad
               članstva, zato bi zbornica težko ostala reprezentativna organizacija kmetov. Poleg
               tega se je število članov zaradi sprejetja prejšnjih novel zakona o zbornici znižalo
               za 60 tisoč in s tem tudi članarina. Ukinitev obveznega članstva bi tudi pomenila, da
               bi zbornica postala predstavnica le velikih kmetij, nihče pa ne bi predstavljal
               interesov malih kmetih, ki potrebujejo največ pomoči.</p>
               <p>Glede na odklonilno mnenje Vlade in pripombe Zakonodajno-pravne službe sem sam kot
               predsednik odbora odboru predlagal, da v skladu z drugim odstavkom 128. člena
               Poslovnika Državnega zbora razpravlja in odloča o predlogu sklepa, da predlog zakona
               ni primeren za nadaljnjo obravnavo, zato da se tako predlagatelju kot tudi poslanskim
               skupinam omogoči predstavitev stališč tudi na sami seji Državnega zbora in da se
               lahko o zakonu tudi glasuje.</p>
               <p>V zvezi s predlaganim sklepom so nekateri člani odbora poudarili, da predlog zakona
               zaradi pomanjkljivih, nedodelanih in neustreznih rešitev sicer res ni primeren za
               nadaljnjo obravnavo, je pa primerno izhodišče za razmislek Vlade in zbornice o nujni
               reorganizaciji zbornice. Predložena novela namreč odpira pomembno vprašanje, kako v
               prihodnje reorganizirati zbornični sistem, da bi učinkoviteje sledil potrebam
               predvsem malih kmetov, aktivneje sodeloval pri povečanju samooskrbe in zmanjšanju
               zaraščanja kmetijskih zemljišč. Zastavili so tudi vprašanje, zakaj zbornica nima
               organizirane gozdarske službe, čeprav je gozdarstvo navedeno v nazivu zbornice,
               katere prisotnost na terenu bi bila nujno potrebna. O teh in še drugih vprašanjih bo
               treba čim prej odpreti razpravo, pobudnik teh razprav pa bi morala biti prav zbornica
               sama.</p>
               <p>Po končani razpravi je odbor sprejel naslednji sklep: »Predlog zakona o spremembah
               in dopolnitvah Zakona o kmetijsko gozdarski zbornici ni primeren za nadaljnjo
               obravnavo.« Hvala.</p>
            </sp>
            <sp xml:id="SDZ7-Redna-30-2017-05-23.sp170">

               <speaker>PREDSEDNIK DR. MILAN BRGLEZ:</speaker>

               <p>Za predstavitev stališča do predloga matičnega delovnega telesa dajem besedo
               predlagatelju predloga zakona, gospodu Andreju Čušu.</p>
            </sp>
            <sp xml:id="SDZ7-Redna-30-2017-05-23.sp171">

               <speaker>ANDREJ ČUŠ (NeP):</speaker>

               <p>Spoštovane kolegice, spoštovani kolegi, predstavnica Vlade!</p>
               <p>Drži, pred nekaj tedni oziroma meseci sem v parlamentarno proceduro vložil novelo
               Zakona o Kmetijsko gozdarski zbornici Slovenije, katere namen je seveda en, to je
               uvedba prostovoljnega članstva v omenjeni zbornici. Sicer danes v Državnem zboru sedi
               veliko manj poslank in poslancev, ki so že podprli, mislim da, v prejšnjem sklicu
               prostovoljno članstvo v Obrtno-podjetniški zbornici Slovenije in mislim, da je to bil
               korak v pravo smer, posebej če želimo kot poslanci in politiki slediti in spoštovati
               načela ostale Republike Slovenije. Samo, da spomnim, po 42. členu Ustave ima vsak
               pravico, da se svobodno združuje z drugim. Še enkrat poudarjam: svobodno. Predlog
               tega zakona ni noben napad na kmetijsko gozdarsko zbornico, kvečjemu bi lahko to
               vzeli kot pobudo, da se opravi razmislek in izboljša storitve omenjene zbornice. Tudi
               ko smo uvedli prostovoljno članstvo Obrtno-podjetniške zbornice Slovenije, je bilo
               veliko strahu, kritik, napadov na nas, ki smo to podprli, da bo Obrtno-podjetniška
               zbornica Slovenije propadla. Pa poglejmo, kaj se je zgodilo do danes.
               Obrtno-podjetniška zbornica še naprej funkcionira, dvignila je raven svojih
               aktivnosti, se odziva na vse aktivnosti, ki so v sklopu Ekonomsko-socialnega sveta,
               tudi politike in ni bilo nobenega bav bava. Tako da seveda tudi ti razlogi, ki so
               bili povedani oziroma zaradi katerih se nasprotuje temu predlogu zakona, niso na
               mestu. Je pa treba seveda tudi dodati, da ko smo sprejemali prostovoljno članstvo v
               Obrtno-podjetniški zbornici, že v tistem mandatu Državnega zbora je bilo nekaj pobud,
               da se uvede prostovoljno članstvo v Kmetijsko gozdarsko zbornico, nekaj pa je bilo
               tudi seveda že dogovorov in naporov, da se bo to uvedlo, a žal je prišlo do padca
               vlade in zgodilo se je, kar se je godilo.</p>
               <p>Da pa le ni vse tako idealno v slovenskem kmetijstvu kot govorijo nekateri člani
               Državnega sveta ali pa predstavniki zbornice, poglejte, manj kot 7 % kmetov se je
               lani udeležilo volitev organov Kmetijsko gozdarske zbornice Slovenije in svetov
               kmetijskih zavodov. Manj kot 7. Če je to reprezentativno, potem imamo res nizke
               standarde. Če so mogoče za razlog v Kmetijsko gozdarski zbornici med drugim navedli
               oddaljenost volišč, je pa vse pogosteje slišati tudi očitke zbornici, da je ta v
               lasti velikih kmetov in da bi morala biti v pogajanjih odločnejša. Zato se, vsaj na
               terenu, vrstijo pozivi po prostovoljnem članstvu v zbornici po vzoru
               Obrtno-podjetniške zbornice Slovenije. Tudi sam, ko se pogovarjam s slovenskim kmetom
               ali pa mladim prevzemnikom ali s kakšnim profesorjem ali drugimi strokovnjaki s
               področja kmetijstva, vsi zagovarjajo ta model rešitve in ne vem, zakaj že tak predlog
               ni bil v Državnem zboru vsaj v tem sklicu že prej. Eden izmed podravskih kmetov, ki
               obdeluje približno 40 hektarjev zemlje je poudaril: »Na naši kmetiji plačamo okoli
               160 evrov članarine, a za ta denar od zbornice ne dobimo ničesar. Ko je na primer
               prašičereja upadala, niso pripravili nobenih ukrepov, niso pomagali iskati rešitev.
               Imeli smo tudi vzrejni center za plemenske merjasce in njihov nasvet je bil zgolj,
               naj poiščemo notranje rezerve. Ne zavzemajo se za kmeta. Ne delajo drugega, kot da
               pobirajo članarino. Naj bo članstvo prostovoljno, enako kot pri Obrtni zbornici
               Slovenije.« Članstvo v Kmetijski zbornici Slovenije je namreč obvezno. Zbornični
               prispevek je pri fizičnih osebah, verskih skupnostih in pravnih osebah vezan na
               lastništvo kmetijskih zemljišč in gozdov. Osnova za odmero prispevka 4,8 katastrskega
               dohodka, ko ta znaša več kot 106,88 evrov, sicer pa najnižja članarina znaša 8,35
               evra. Ob tem pa, če že kdaj, Kmetijsko gozdarska zbornica pove kmetom, da je
               notranjih rezerv dovolj, pa samo ta podatek. Kmetijsko gozdarska zbornica Slovenije
               je recimo poslovanje v letu 2015 zaključila s presežkom prihodkov nad odhodki v
               višini dobrih 300 tisoč evrov, zabeležila 3,4 milijone evrov prihodkov in nekaj več
               kot 3 milijone evrov odhodkov. Seveda več kot na mestu je, glede na vse težave, ki se
               dogajajo v slovenskem kmetijstvu, tudi upravičena kritika in želja po dvigu
               standardov dela. Hvala lepa.</p>
            </sp>
            <sp xml:id="SDZ7-Redna-30-2017-05-23.sp172">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališča do predloga matičnega delovnega telesa, dajem besedo
               predstavnici Vlade, državni sekretarki na Ministrstvu za kmetijstvo, gozdarstvo in
               prehrano mag. Tanji Strniša.</p>
            </sp>
            <sp xml:id="SDZ7-Redna-30-2017-05-23.sp173">

               <speaker>MAG. TANJA STRNIŠA:</speaker>

               <p>Spoštovani predsednik, spoštovani poslanke in poslanci!</p>
               <p>Kot je bilo predstavljeno, je cilj predlaganega Predloga zakona o spremembah in
               dopolnitvah Zakona o Kmetijsko gozdarski zbornici Slovenije predlagatelja poslanca
               Andreja Čuša ukinitev dosedanjega obveznega članstva. Vlada meni, da bi se s tem, z
               uvedbo take spremembe zakona in z uvedbo prostovoljnega članstva, spremenil status
               Kmetijsko gozdarske zbornice Slovenije iz javno-pravne v zasebno-pravno zbornico, v
               interesno združenje tistih, ki bi plačevali članarino. V veljavnem zakonu je
               opredeljen položaj Kmetijsko gozdarske zbornice, ki je oseba javnega prava, ki ima
               javna pooblastila, v okviru katerih odloča o pravicah in obveznosti članov. Obvezno
               članstvo, s tem pa tudi obveznost plačevanja članarine, katerih višina je pod
               nadzorom države, sta zakonsko opredeljena. Iz veljavne pravno-sistemske ureditve
               izhaja, da je zbornica reprezentativno telo, ki zastopa interese tistih, ki se
               ukvarjajo s kmetijsko ali gozdarsko dejavnostjo v najširšem smislu. Kmetijsko
               gozdarska zbornica Slovenije zastopa člane in s svojimi institucijami sodeluje tudi s
               strokovnim mnenjem v postopkih normativnega urejanja gospodarskega sistema, še
               posebej področje kmetijstva, gozdarstva in razvoja podeželja. Vlada nadalje meni, da
               predpisano obvezno zbornično članstvo in obveznost plačevanja članarine zagotavljata
               številčnost članstva in s tem tudi reprezentativnost zbornice. Število članov bi se v
               predlagani spremembi drastično zmanjšalo, zagotovo bi bila s tem ogrožena
               reprezentativnost, neodvisnost in strokovno delovanje zbornice.</p>
               <p>Drugo dejstvo pa je, da ima članarina, ki izvira iz obveznega članstva, značaj javne
               dajatve. Če bi bilo članstvo v zbornici prostovoljno, bi bila tudi višina članarine
               stvar dogovora med člani, tako pa mora biti po sedanji ureditvi višina članarine v
               sorazmerju s tistim obsegom dejavnosti zbornice, zaradi katerega je članstvo obvezno,
               in k stopnji tega prispevka daje Vlada vsakoletno soglasje.</p>
               <p>Glede na zgoraj navedeno po mnenju Vlade Predlog zakona o spremembah in dopolnitvah
               Zakona o Kmetijsko gozdarski zbornici Slovenije ni primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ7-Redna-30-2017-05-23.sp174">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-30-2017-05-23.sp175">

               <speaker>JOŽEF HORVAT (PS NSi):</speaker>

               <p>Hvala za besedo, spoštovani gospod predsednik. Spoštovana državna sekretarka,
               kolegice in kolegi!</p>
               <p>Verjetno se bomo vsi strinjali, da trenutno stanje oziroma trenutna ureditev
               članstva in delovanja Kmetijsko gozdarske zbornice Slovenije ni optimalna. Lahko
               rečemo, da se je sicer v zadnjih letih nekaj že izboljšalo, vendar v Novi Sloveniji
               menimo, da je še veliko rezerve pri delovanju zbornice. Pričakujemo, da bo nekaj k
               temu pripomogel tudi novi vladni zakon o kmetijstvu z nekaj konkretnimi spremembami
               na področju javne službe kmetijskega svetovanja.</p>
               <p>Danes lahko vidimo pozitivne posledice ureditve prostovoljnega članstva v
               Gospodarski zbornici Sloveniji, prav tako v Obrtno-podjetniški zbornici Slovenije. V
               Novi Sloveniji zaradi tega menimo, da je treba slovenskemu kmetu omogočiti ustavno
               pravico do svobode izbire, izbire, ali bo član Kmetijsko gozdarske zbornice ali ne bo
               član. Večkrat slišimo ministra gospoda Dejana Židana, ki pravi, da naj se o tem
               odločijo kmetje sami. Takšno stališče pravzaprav podpiramo.</p>
               <p>Predlagana novela poslanskega kolega Čuša je sicer skoraj identična noveli, ki smo
               jo v Novi Sloveniji že dvakrat v preteklosti vložili, vendar je precej manj celovita
               kot naša, saj izpušča pomembne določbe glede poenostavitve postopkov za izvedbo
               volitev v organe zbornice. Prav volitve so dejansko problem in ne moremo govoriti, da
               predstavlja Kmetijsko gozdarska zbornica reprezentanta kmetstva v Sloveniji. O tem je
               govoril tudi že predlagatelj. Poglejmo na hitro rezultate oziroma udeležbo na lanskih
               volitvah v organe zbornice, ko je bila udeležba fizičnih oseb le 6,75 %, 6,75 %,
               pravnih oseb nekoliko višje, in sicer 17 %. In zdaj se tukaj vprašamo, ali je to še
               reprezentativnost ali ni, ali je tudi tem kmetom pravzaprav muka, po domače rečeno,
               iti na volišča, pa sem prepričan, da mnoge nekatere osebe, ki kandidirajo, z
               avtomobili, kombiji vozijo na volišča.</p>
               <p>V Novi Sloveniji se zavedamo, da bi s prostovoljnim članstvom pridobil tako kmet kot
               tudi zbornica, ki se bo morala bolj potruditi, svojim članom ponuditi več kot doslej
               ter predstavljati interese vseh slovenskih kmetov bolj odločno in pravično kot
               doslej. Če zbornica že zdaj dela dobro, potem se nima česa bati, saj bo velika večina
               članov gotovo motivirana ostati v zbornici tudi kot prostovoljni člani. Javna služba
               kmetijskega svetovanja financirana iz proračuna Republike Slovenije pa bo s
               predlaganimi spremembami dobila priložnost, da napravi še kvalitetni preskok naprej v
               dobro slovenskega kmeta.</p>
               <p>Poslanska skupine Nove Slovenije predlog zakona podpira in menimo, da je primeren za
               nadaljnjo obravnavo.</p>
               <p>Ob tem naj dodam še pripombe pomurskih in podravskih kmetov, ki pravzaprav vsako
               leto razlagajo, da prispevajo veliko večino, veliko večino, ne vem natančno podatka,
               vseh prihodkov iz naslova članarine v Kmetijsko gozdarsko zbornico Slovenije, nazaj
               pa, po njihovih besedah, dobijo zgolj drobtinice. Takšne in mnoge druge anomalije
               kažejo na to, da je nujno potrebno urediti zbornični sistem slovenskega kmetijstva.
               Hvala lepa.</p>
            </sp>
            <sp xml:id="SDZ7-Redna-30-2017-05-23.sp176">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Simon Zajc.</p>
            </sp>
            <sp xml:id="SDZ7-Redna-30-2017-05-23.sp177">

               <speaker>SIMON ZAJC (PS SMC):</speaker>

               <p>Hvala, gospod predsednik. Spoštovani!</p>
               <p>Novela zakona o Kmetijsko gozdarski zbornici Slovenije sodi v paket slabo
               utemeljenih in pripravljenih predlogov zakonov nepovezanega poslanca Andreja Čuša.</p>
               <p>V Poslanski skupini SMC opozarjamo, da gre v primeru omenjene novele v bistvu za
               polizdelek, ki v predlagani obliki niti ne mogoča uvedbe prostovoljnega članstva. Kot
               kaže, se predlagatelj ne zaveda, da novela posega v enega od temeljnih elementov
               veljavnega sistema zbornične ureditve. Tak poseg oziroma vpeljava novega koncepta pa
               zahteva dosledno zakonodajno izvedbo. Odprave obveznega članstva oziroma uvedbo
               prostovoljnega članstva ni mogoče uvesti z dvema členoma v devetih vrsticah. Če bi se
               odločili za odpravo obveznega članstva, bi v naslednjem koraku morali na novo
               določiti organizacijski ustroj zbornice, sestavo in način oblikovanja ter delovanje
               organa zbornice, kvorum, način odločanja, plačilo prispevkov oziroma članarine in še
               bi lahko naštevali. Polet tega velja opozoriti, da novela zakona vsebuje zgolj eno
               prehodno določbo, ki sploh ne ureja problematike, ki bi jo moral predlagatelj urediti
               s celim novim poglavjem prehodnih določb. Da ne omenjamo, da se predlagatelj niti ni
               potrudil, da bi na podlagi mnenja Zakonodajno-pravne službe Državnega zbora pripravil
               dopolnila, ki bi primerno naslovila njihove več kot tehtne pripombe in opozorila.</p>
               <p>V Poslanski skupini SMC bomo novelo zavrnili oziroma podprli sklep, da ni primerna
               za nadaljnjo obravnavo.</p>
               <p>Od predlagatelja pričakujemo, da se nam v prihodnje ne bo treba več ukvarjati s tako
               slabimi predlogi aktov. Predlagatelju sporočamo, da ni prvi, ki je predlagal ukinitev
               obveznega članstva v Kmetijsko gozdarski zbornici. In če bi se malo potrudil, bi
               lahko povzel predloga, ki sta ga leta 2011 in 2013 podali bodisi Zares ali pa Nova
               Slovenija, ki so naslovljeno problematiko urejali ustrezneje. Hvala.</p>
            </sp>
            <sp xml:id="SDZ7-Redna-30-2017-05-23.sp178">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo
               gospod Benedikt Kopmajer.</p>
            </sp>
            <sp xml:id="SDZ7-Redna-30-2017-05-23.sp179">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, spoštovana državna sekretarka, spoštovani kolegice in kolegi,
               lep pozdrav vsem!</p>
               <p>Ker smo v Poslanski skupini Desus racionalni, smo se odločili, da bomo predstavili
               skupno stališče za vse štiri predloge novele zakonov, ki se tako ali drugače dotikajo
               kmetijstva in jih je pripravil nepovezani poslanec. Gre za predloge novel Zakona o
               Kmetijsko gozdarski zbornici Slovenije, Zakona o kmetijskih zemljiščih, Zakona o
               skladu kmetijskih zemljišč in gozdov Republike Slovenije in Zakona o javnem
               naročanju. Naše stališče je enotno za vse štiri predloge novel – strinjamo se s
               sklepom matičnega delovnega telesa, da noben od predlogov ni primeren za nadaljnjo
               obravnavo.</p>
               <p>Vsi štirje predlogi novel so, po naši oceni in tudi po oceni Zakonodajno-pravne
               službe, pripravljeni nedomišljeno in pomanjkljivo, tako vsebinsko kot nomotehnično.
               Ob branju predlogov smo dobili vtis, da je šlo za enkraten navdih avtorja novel, ki
               pa nato zadanega projekta ni znal ali zmogel izpeljati do konca tako, da bi
               predlagane rešitve napravil smiselne in dodelane. Je pa predlagatelj vsekakor dregnil
               v teme, ki so pomembne in ki se jih bo v prihodnosti treba konkretno lotiti v smislu
               spreminjanja področne zakonodaje, vendar celostno, sistematično in z iskanjem
               konsenza kmetov, njihovih predstavnikov, inštitucij, ki delujejo na področju
               kmetijstva, ministrstva in vseh zainteresiranih s področja kmetijstva. Ministrstvo je
               priznalo, da se zaveda problematike na področju prometa in zakupa kmetijskih
               zemljišč, zato se je v teku celovita prenova področja kmetijske politike. Ministrstvo
               ob tem sodeluje z vsemi zainteresiranimi, organizira posvete, da bo sprememba
               zemljiške politike na področju kmetijstva pripravljena z doseženim največjim možnim
               soglasjem.</p>
               <p>Naj na koncu ponovim, da bomo poslanke in poslanci Poslanske skupine Desus pri 15.,
               20., 21. in 22. točki dnevnega reda seje Državnega zbora soglasno podprli sklepe, da
               predlogi zakonu, ki jih je pripravil nepovezani poslanec, niso primerni za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp180">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-30-2017-05-23.sp181">

               <speaker>JANKO VEBER (PS SD):</speaker>

               <p>Hvala za besedo in lep pozdrav v imenu Poslanske skupine Socialnih demokratov.</p>
               <p>Predlog zakona o spremembah in dopolnitvah Zakona o Kmetijsko gozdarski zbornici
               Slovenije predvideva ukinitev veljavnega obveznega članstva v zbornici v
               prostovoljno. Verjetno ni odveč opozoriti na dejstvo, da ta predlog temelji
               pravzaprav na razmišljanju mnogih članov v zbornici, ki ugotavljajo, da ne dobijo
               dovolj kvalitetne storitve ali nasveta ali pa napotka ali pa nenazadnje tudi pogovora
               o temi in problemih, ki jih pestijo.</p>
               <p>Naj povem v uvodu, da smo Socialni demokrati tudi sicer načeloma zadržani do
               prostovoljnega članstva v zbornicah, in to smo vedno izrazili tudi pri spremembah
               statusov tako v Gospodarski kot tudi pri Obrtni zbornici. Problem pri Kmetijsko
               gozdarski zbornici v primeru oblikovanja prostovoljnega članstva, pa se kaže tudi v
               tem, da bi najbrž potem zaradi majhnega števila članov zbornica izgubila tudi status
               reprezentativnosti, s tem bi kmetijski sektor izgubil predvsem možnost, da ima
               možnost kadarkoli vzpostaviti dialog z Vlado oziroma z resornim ministrom, ki je pač
               odgovoren za področje kmetijstva. To je zagotovo eno od vprašanj, ki ga je treba
               izčistiti, preden se bi dokončno lahko sprejemala tako zahtevna odločitev, kot je
               pred nami. Mislim pa, da je vendarle treba tudi ta predlog zakona jemati resno in
               predvsem pričakujemo s strani tistih, ki so prevzeli odgovornost za vodenje Kmetijsko
               gozdarske zbornice, da tudi takšen predlog zakona analizirajo in poskušajo opraviti
               pogovor s članstvom in doseči obliko organiziranja, ki bo po meri vsaj velike mere
               članov, če že ne vseh, kajti to je praviloma tudi težko doseči. V tej situaciji,
               kakršna je, menimo, da je to primernejša oblika, kot pa takojšnja ukinitev obveznega
               članstva.</p>
               <p>Nenazadnje pa je treba tudi sam zakon, če bi želeli vpeljati to spremembo,
               spremeniti praktično v celoti. Kar pomeni, da bi morali imeti pred sabo celotno
               besedilo, novo besedilo zakona o Kmetijsko gozdarski zbornici Slovenije, kar je pa
               seveda eden od izjemno obsežnih in zahtevnih projektov in jih najbrž da en sam
               poslanec ali pa tudi sicer poslanci v Državnem zboru težko oblikujemo na način, da bi
               upoštevali vse vidike, ki jih je treba nenazadnje tudi dobro uskladiti tako s člani
               kot seveda z drugimi strokovnimi inštitucijami, predvsem zavodi, ki delujejo znotraj
               Kmetijsko gozdarske zbornice.</p>
               <p>Ena od pomembnih dilem, ki smo jo imeli Socialni demokrati v trenutku ustanavljanja
               Kmetijsko gozdarske zbornice, je bil nenazadnje prav status javnih zavodov,
               kmetijsko-gozdarskih zavodov, ki so seveda prišlo pod okrilje Kmetijsko gozdarske
               zbornice. To je bil zelo resen prehod in tukaj se pravzaprav nekako včasih tudi
               izkrivlja ta odnos, kajti s tem, ko je bil izveden ta prenos, se je seveda prevzela
               tudi obveznost financiranja s strani državnega proračuna v teh zavodih. Nenazadnje
               tudi zakon, ki smo ga pred kratkim sprejeli na to temo, podaljšuje takšno veljavnost
               in zato bi veljalo upoštevati tudi sprejete zakone, ki podaljšujejo takšen status
               kmetijske zbornice tudi v prihodnje.</p>
               <p>Vsa ta vprašanja so izjemno resna, zahtevna, predvsem pa ponovno opozarjamo na to,
               da nikakor ne smemo dovoliti, da bi kmetje izgubili svojega reprezentativnega
               predstavnika, kajti s tem bi dejansko izgubili tudi pri nadaljnjem razvoju kmetijstva
               in s tem tudi podeželja. Hvala.</p>
            </sp>
            <sp xml:id="SDZ7-Redna-30-2017-05-23.sp182">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>O predlogu sklepa, da predlog zakona ni primeren za nadaljnjo obravnavo, bomo v
               skladu s časovnim potekom seje zbora odločali jutri v okviru glasovanj.</p>
               <p>Prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBI ZAKONA O KMETIJSKIH ZEMLJIŠČIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo Državnemu zboru predložil poslanec gospod Andrej Čuš.</p>
               <p>V zvezi s tem predlogom zakona Odbor za kmetijstvo, gozdarstvo in prehrano predlaga
               Državnemu zboru sprejetje sklepa, da predlog zakona ni primeren za nadaljnjo
               obravnavo.</p>
               <p>Besedo dajem predsedniku odbora, gospodu Tomažu Liscu za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-30-2017-05-23.sp183">

               <speaker>TOMAŽ LISEC (PS SDS):</speaker>

               <p>Hvala, predsednik, za besedo. Gospa državna sekretarka, kolegice in kolegi!</p>
               <p>Odbor za kmetijstvo, gozdarstvo in prehrano je Predlog zakona o spremembi Zakona o
               kmetijskih zemljiščih, ki ga je Državnemu zboru v obravnavo predložil poslanec Andrej
               Čuš, obravnaval kot matično delovno telo na 19. seji, 4. maja letos.</p>
               <p>V skladu s 145. členom Poslovnika Državnega zbora je bil predlog zakona poslan v
               mnenje lokalnim skupnostim. Odboru sta bili posredovani dve mnenji, in sicer mnenje
               Mestne občine Ljubljana, ki poudarja, da bi se s predlagano parcialno rešitvijo
               Zakona o kmetijskih zemljiščih v poglavju Promet s kmetijskimi zemljišči sicer res
               izboljšal položaj mladih kmetov pri izboljšanju možnosti za nakup kmetijskih
               zemljišč, vendar ocenjujejo, da bi bilo bolje, da se poglavje prometa s kmetijskimi
               zemljišči v celoti odpre in na novo definira. Posredovano je bilo tudi mnenje
               Skupnosti občin Slovenije, ki poudarja, da se v predlogu zakona parcialno rešuje
               oziroma izboljšuje položaj mladih kmetov, čemur ne nasprotujejo, vendar menijo, da je
               treba iskati celostne rešitve in ob tem izboljšati položaj lokalnih skupnosti z
               uvrstitvijo na lestvico predkupnih upravičencev pri nakupu kmetijskih zemljišč. V
               skladu s tem Skupnost občine Slovenije predlaga, da se v navedenem zakonu poglavje 3,
               promet s kmetijskimi zemljišči, gozdovi in kmetijami, v celoti odpre in na novo
               definira.</p>
               <p>Predstavnica Zakonodajno-pravne službe je ob predstavitvi njihovega pisnega mnenja
               ponovno opozorila, da bi bilo treba zaradi jasne in nedvoumne določitve subjekta že
               na zakonski ravni opredeliti pojem mladi kmet, upoštevaje vsebino urejanja in namen,
               ki se želi doseči. Ob tem je opozorila tudi na nomotehnične pomanjkljivosti
               predlaganega besedila.</p>
               <p>Direktor Kmetijsko gozdarske zbornice Slovenije je poudaril, da predlagane rešitve
               izhajajo iz akcijskega načrta za mlade kmete in so podobne rešitvam, kot jih predlaga
               zbornica. Ker pa poteka razprava o reformi zemljiške politike, ki se nanaša na promet
               s kmetijskimi zemljišči, je smiselno počakati na celovite in sistemske rešitve na tem
               področju. Zato zbornica predloženega zakonskega besedila ne podpira.</p>
               <p>Predstavnik Skupnosti občin Slovenije je opozoril, da bi bilo na lestvico predkupnih
               upravičencev do nakupa zemljišč nujno uvrstiti tudi lokalne skupnosti. S pravico
               predkupa kmetijskih zemljišč bi lokalne skupnosti pridobile zemljišča, na katerih bi
               bolj nadzorovano usmerjale razvoj vseh dejavnosti, skladno z aktualnimi potrebami,
               zmanjšale zemljiške špekulacije in omogočale kmetom realne možnosti za preselitev
               utesnjenih kmetij na robove naselij ali v odprti prostor, kadar bi to bilo z drugih
               vidikov sprejemljivo.</p>
               <p>V okviru razprave o posameznih členih sem kot predsednik odbora na podlagi
               odklonilnega mnenja Vlade in pripomb Zakonodajno-pravne službe odboru predlagal, da v
               skladu z drugim odstavkom 128. člena Poslovnika Državnega zbora razpravlja in odloča
               o predlogu sklepa, da predlog zakona ni primeren za nadaljnjo obravnavo, da se tako
               predlagatelju in poslanskim skupinam da možnost predstavitve stališč na seji
               Državnega zbora in da se o zakonu tudi glasuje.</p>
               <p>Odbor je po kratki razpravi, v kateri so nekateri člani odbora podprli predlog
               Skupnosti občin Slovenije o nujnosti uvrstitve lokalnih skupnosti na lestvico
               predkupnih upravičencev pri nakupu kmetijskih zemljišč, sprejel sklep, da Predlog
               zakona o spremembi Zakona o kmetijskih zemljiščih ni primeren za nadaljnjo obravnavo.
           </p>
            </sp>
            <sp xml:id="SDZ7-Redna-30-2017-05-23.sp184">

               <speaker>PREDSEDNIK DR. MILAN BRGLEZ:</speaker>

               <p>Za predstavitev stališča do predloga matičnega delovnega telesa dajem besedo
               predlagatelju predloga zakona, gospodu Andreju Čušu.</p>
            </sp>
            <sp xml:id="SDZ7-Redna-30-2017-05-23.sp185">

               <speaker>ANDREJ ČUŠ (NeP):</speaker>

               <p>Spoštovani kolegice, kolegi, predstavnici oziroma predstavniki Vlade!</p>
               <p>26 let poslušamo o sistemskih rešitvah v slovenskem kmetijstvu, v slovenskem
               pravosodju, slovenskem zdravstvu in še bi lahko našteval. Pa verjamem, da nihče od
               tukaj prisotnih ali pa devetdesetih ni zadovoljen nad tem, kar imamo. Predlogi s
               področja kmetijstva, ki so bili vloženi v prejšnjem mesecu, mislim, da jih je bilo
               kar 8, prihajajo vsi iz sektorja, s strani kompetentnih verodostojnih ljudi, ki
               živijo od kmetijstva, ki so strokovnjaki na področju kmetijstva, v končni fazi imajo
               nekateri na tem področju tudi višje, večje ambicije, pa seveda od ljudi, ki to zgolj
               spremljajo, nekaj pa je tudi predlogov kmetov in pa seveda tudi mladih prevzemnikov.
               In če se že pogovarjamo o nekih pripombah, katerih sem bil deležen, se veselim, če bo
               kdo tudi vložil predlog zakona o prostovoljnem članstvu v Kmetijsko gozdarski
               zbornici, ki bo sistemsko urejal ta problem oziroma to tudi reševal in ki bo seveda
               tudi nomotehnično brezhiben. Potem očitno lahko pričakujemo soglasno podporo tudi
               koalicije.</p>
               <p>Še enkrat, povedal bi, da vsi predlogi, ki so bili vloženi z moje strani, prihajajo
               iz sektorja. Mogoče res za nekoga, da so to neki parcialni interesi ali pa en ali pa
               dva člena, ampak se pa s svojim enim strokovnim sodelavcem trudim po najboljših močeh
               in poslušam ter upoštevam želje ljudi, v tem primeru kmetov, nimam pa za sabo 30
               poslancev in pa približno toliko strokovnih sodelavcev, ki vložijo kakšen tak ali pa
               drug zakon, pa še vedno morajo potem popraviti pol zakona. To pa drži.</p>
               <p>Skratka, če dovolite, jaz bom Predlog zakona o kmetijskih zemljiščih in Predlog
               zakona o Skladu kmetijskih zemljišč in gozdov Republike Slovenije predstavil hkrati,
               torej bom tudi sam ravnal, časovno gledano, racionalno.</p>
               <p>Če kar preidem na prvi predlog, torej Predlog zakona o spremembi Zakona o kmetijskih
               zemljiščih. Namen zakona je, da mladi povečajo svoje kmetije, enostavno. Danes, jaz
               sem sicer poslanec Spodnjega Podravja, tudi podeželja. Ko se pogovarjam z mladimi
               prevzemniki, z mladimi kmeti, vsi rečejo, radi bi delali več, olajšajte nam dostop do
               zemlje. S tem zakonom se izenači mlade kmete, ne samo tiste, ki dobijo subvencijo,
               ker mnogi mladi prevzemniki niso dobili subvencije, pa so postali gospodarji. Na
               podlagi tega bi tudi ministrstvo s pravilnikom uredilo ter definiralo mlade kmete.
               Kot sem že povedal, sem dnevno v kontaktu z mladimi kmeti, ki so seveda gospodarji na
               družinskih malih kmetijah, vsi si želijo, da bi država nekako prisluhnila, da bi jim
               olajšala pot do dodatne zemlje. Gre za ljudi, stare 30 do 35 let, motivirane za delo
               na kmetiji, ampak kaj ko jim je rast onemogočena.</p>
               <p>Če pa gremo tudi na Predlog zakona o spremembi Zakona o Skladu kmetijskih zemljišč
               in gozdov Republike Slovenije, pa bi tukaj dodal, da s tem zakonom predlagam, da
               sklad letno več zemljišč, ki so seveda v njegovi lasti, proda, da preidejo predvsem v
               last družinskih kmetij. Predvsem družinske kmetije so tiste, ki ohranjajo slovensko
               podeželje, ki skrbijo za samooskrbo in seveda, ki tudi nekako v tej centralistični
               politiki, ki je vodena vedno iz Ljubljane, poskrbijo, da pa tudi vsi mladi ne zbežijo
               v Ljubljano. Pa nimam nič proti Ljubljani, se strinjam in zelo lepo in prav je, da je
               Ljubljana lepo razvita in uspešna, ampak moramo gledati tudi na druge občine, pa če
               želite Juršince, Kostel, Kočevje ali Cankovo in še bi lahko našteval. S tem, da bo pa
               sklad več teh zemljišč, ki jih ima v lasti, prodal, bodo seveda dobili motiviranega
               lastnika, s tem pa bo tudi sklad lahko skrbel za ozemeljsko celovitost in ohranil
               slovensko zemljo res slovensko. Poglejte, kaj se je dogajalo pred meseci na Goričkem,
               ko slovenska zemlja postaja avstrijska, in še več takšnih primerov je bilo, žal, v
               preteklosti. In mislim, da je naloga sklada predvsem, da seveda naj bi bil
               ustanovljen z namenom varovanja slovenske zemlje in seveda tudi ozemeljske
               suverenosti. Hvala lepa.</p>
            </sp>
            <sp xml:id="SDZ7-Redna-30-2017-05-23.sp186">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališča do predloga matičnega delovnega telesa dajem besedo
               predstavnici Vlade državni sekretarki na Ministrstvu za kmetijstvo in prehrano mag.
               Tanji Strniša.</p>
            </sp>
            <sp xml:id="SDZ7-Redna-30-2017-05-23.sp187">

               <speaker>MAG. TANJA STRNIŠA:</speaker>

               <p>Hvala za besedo.</p>
               <p>Poslanec Andrej Čuš predlaga spremembo prvega odstavka 17.a člena Zakona o
               kmetijskih zemljiščih na način, da lahko lastnik sklene darilno pogodbo, katere
               predmet so kmetijska zemljišča, gozdovi ali kmetija, z nosilcem kmetije, ki je
               nosilec kmetije v skladu z zakonom, ki ureja kmetijstvo, in je mladi kmet v skladu s
               Pravilnikom o registru kmetijskih gospodarstev oziroma je pridobil sredstva kot mladi
               prevzemnik kmetije, če od prevzema kmetije ni minilo več kot 5 let.</p>
               <p>Kot drugo spremembo pa predlaga v drugem odstavku 23. člena, da se ob enakih pogojih
               med kmeti, uvrščenimi na isto mesto v skladu, s prvim odstavkom 23. člena pravica do
               nakupa določi na način, da se na prvo mesto uvrsti kmet, ki je mladi kmet iz 17.a
               člena tega zakona. V zvezi s tem želim pojasniti, da je Vlada s problematiko na
               področju prometa in zakupa kmetijskih zemljišč seznanjena in je že pristopila k
               celoviti prenovi področja kmetijske zemljiške politike in relevantne zakonodaje. Z
               namenom priprave strokovnih izhodišč za celovito prenovo področja kmetijske zemljiške
               politike ter v kasnejši fazi tudi za pripravo izhodišč za spremembo Zakona o
               kmetijskih zemljiščih je bila v februarju letošnjega leta po naročilu Ministrstva za
               kmetijstvo, gozdarstvo in prehrano že izdelana strokovna podlaga za prenovo ureditve
               kmetijske zemljiške politike, ki jo je pripravila skupina strokovnjakov iz različnih
               slovenskih kmetijskih, visokošolskih in drugih raziskovalnih institucij. Ta podaja
               tri možne modele pravnega urejanja za področje kmetijske zemljiške politike in
               predlaga rešitve tako glede prometa s kmetijskimi zemljišči kot glede pravil pri
               zakupu zaščitenih kmetijah ter pri gospodarjenju z državnimi zemljišči. Strokovna
               podlaga je bila najprej je bila javno predstavljena in potem 24. februarja
               posredovana v javno razpravo, z rokom za pripombe do 30. junija letošnjega leta.
               Organiziranih pa bo tudi pet regijskih razprav, na podlagi zaključkov teh razprav, pa
               bo sledila priprava osnutka sprememb ustrezne zakonodaje.</p>
               <p>Glede na navedeno torej Vlada ne podpira sprememb zakona, s katerimi se le parcialno
               rešuje področje prometa s kmetijskimi zemljišči v enem segmentu, in meni, da je treba
               k reševanju problematike na področju kmetijske zemljiške politike pristopiti
               celovito. Glede na navedeno tudi meni, da zakon ni primeren za nadaljnjo obravnavo.
               Hvala.</p>
            </sp>
            <sp xml:id="SDZ7-Redna-30-2017-05-23.sp188">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Nove
               Slovenije – krščanskih demokratov, zanjo gospa Ljudmila Novak.</p>
            </sp>
            <sp xml:id="SDZ7-Redna-30-2017-05-23.sp189">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, državna sekretarka, kolegice, kolegi, vsi prisotni,
               lepo pozdravljeni!</p>
               <p>Glavni cilj predloga sprememb zakona je po besedah predlagatelja večja kupna moč
               mladih pri nakupu in zakupu kmetijskih zemljišč, s tem pa znižanje stroškov
               gospodarjenja na kmetiji in ohranjanja biotske raznovrstnosti. Zakon naj bi
               pripomogel k ohranjanju kmetij, podeželja in krajine, obenem pa pripomogel h
               kvalitetnejšemu razvoju družinskih kmetij.</p>
               <p>V Poslanski skupini Nove Slovenije te zapisane cilje zakona podpiramo, prav tako
               predlagane rešitve, da mladi kmetje pridejo do proizvodnih sredstev in na kmetiji
               ustvarjajo delovna mesta zase in za svoje družinske člane. Z večjo ekonomsko
               učinkovitostjo je neto učinek na kmetiji pozitiven, s tem se izognemo socialnim
               problemom in omogočimo višjo proizvodnjo in boljšo samooskrbo. Sicer pa smo izjemno
               kritični do sedanjega ministrstva oziroma ministra za kmetijstvo in njegove ekipe,
               saj ne stori veliko za ohranjanje, kaj šele povečevanje površin kmetijskih zemljišč v
               Sloveniji. Zaradi preobsežne birokracije, nerazumevanja potreb kmetov in posledično
               popolnoma neprimernih ukrepov kmetijske politike in nenazadnje tudi zaradi nenehnih
               naravnih nesreč, kot so pozebe in suše, kmetje, predvsem mladi, niso več motivirani
               za kmetovanje. Samooskrba Slovenije s hrano pa je na katastrofalno nizki ravni.</p>
               <p>V Novi Sloveniji menimo, da vsak ukrep, vsaka sprememba zakonodaje, ki gre na roko
               kmetom in njegovim potrebam, lahko vsaj malo, vsaj nekoliko izboljša razmere v
               kmetijstvu. Zaradi navedenega podpiramo predlagano novelo.</p>
               <p>Naravni pogoji za kmetovanje v Sloveniji niso idealni. Slovenski kmetje pa so
               garači. Naloga države je, da vzpostavlja čim boljše pogoje za kmetovanje in odpravlja
               administrativne ovire, da bodo kmetje lahko delali in od svojega dela tudi preživeli.
               Žal opažamo, da ta vlada kmetom postavlja več ovir kot dobrih rešitev.</p>
            </sp>
            <sp xml:id="SDZ7-Redna-30-2017-05-23.sp190">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Simon Zajc.</p>
            </sp>
            <sp xml:id="SDZ7-Redna-30-2017-05-23.sp191">

               <speaker>SIMON ZAJC (PS SMC):</speaker>

               <p>Spoštovani!</p>
               <p>Tudi novela Zakona o kmetijskih zemljiščih sodi v paket slabo utemeljenih in
               pripravljenih zakonov nepovezanega poslanca Andreja Čuša, ki naj bi vsebovali ukrepe
               za oživitev podeželja in spodbujanja kmetijstva. Naj omenim, da je Odbor za
               kmetijstvo, gozdarstvo in prehrano do njih zavzel ostro in kritično stališče in jih
               vse zavrnil kot neprimerne za nadaljnjo obravnavo. Strinjamo se z mnenjem Vlade, da
               se novela zakona reševanja naslovljenih vprašanj loteva zgolj parcialno in da je
               treba k reševanju problematike na področju kmetijske zemljiške politike pristopiti
               celovito. Poslanec Čuš je svoj paket zakonov Državnemu zboru predložil sredi marca
               letos, ne da bi v obrazložitvi omenil vladne načrte za prenovo ureditve kmetijske
               zemljiške politike. Slednje nas čudi, saj je pristojno resorno ministrstvo že v
               februarju 2017 izdelalo in javno objavilo strokovno podlago za prenovo ureditve
               kmetijske zemljiške politike, ki podaja tri možne modele pravnega urejanja področja
               kmetijske zemljiške politike, in tudi javno predstavilo strokovne podlage, ki jih je
               izdelala Biotehniška fakulteta, pri tem pa so sodelovali še Kmetijski inštitut
               Slovenije, Mariborska fakulteta za kmetijstvo in biosistemske vede ter pravni
               strokovnjak Miha Juhart.</p>
               <p>Predstavljena strokovna podlaga za prenovo ureditve kmetijske zemljiške politike
               vsebuje analizo obstoječega stanja in ugotavlja težave obstoječe ureditve. Ob tem pa
               so opravili primerjalni pregled stanja v nekaterih bližnjih in primerljivih evropskih
               državah. Po predstavljenih slabostih in prednostih so pripravili tri modele, v
               katerih eden predvideva poudarjen razvoj družinskih kmetij, drugi je bolj naklonjen
               podpori razvojno sposobnih kmetijskih gospodarstev, tretji pa predvideva izenačen
               status vseh kmetij.</p>
               <p>V Poslanski skupini SMC se zavedamo, da so kmetijska zemljišča naravna dobrina,
               pomembna za pridelavo hrane in varovanje okolja, ohranjanje kulturne krajine in
               poseljenosti podeželja ter opravljanje ekoloških funkcij. Zato je Slovenija pred
               zahtevno nalogo, kako oblikovati zemljiško politiko, s katero bomo zagotovili
               obdelanost kmetijskih zemljišč in njihovo ustrezno varstvo. V zvezi s tem želimo
               opozoriti, da bo javna obravnava omenjenih modelov za prenovo ureditve kmetijske
               zemljiške politike potekala do konca junija letos, organiziranih bo tudi pet
               regijskih posvetov, dva na Ptuju, od koder prihaja Andrej Čuš, in Murski soboti sta
               bila že opravljena v mesecu marcu in aprilu. Podobne javne predstavitve bodo v
               naslednjih mesecih potekale še v Novem mestu, Kranju in v Izoli. Ker do sedaj v
               Sloveniji nismo imeli dovolj dobrega in strokovnega pregleda, na sploh pa dobro
               zasnovanega modela kmetijske zemljiške politike, bomo v Poslanski skupini SMC
               vsekakor počakali na izsledke omenjenih posvetov. Verjamemo, da bo na teh posvetih
               dobrodošel tudi predlagatelj in da bo lahko konstruktivno sodeloval s svojimi
               pobudami.</p>
               <p>Zaradi navedenih razlogov bomo v Poslanski skupini SMC novelo zakona zavrnila
               oziroma podprli sklep, da predlog ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp192">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Bojan
               Podkrajšek.</p>
            </sp>
            <sp xml:id="SDZ7-Redna-30-2017-05-23.sp193">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik, cenjena državna sekretarka! Lep pozdrav vsem kolegicam in
               kolegom!</p>
               <p>Predlog zakona o spremembi Zakona o kmetijskih zemljiščih –glavni cilj zakona je
               večja moč mladih pri nakupu in zakupu zemljišč ter znižanje stroškov na kmetiji. Z
               novelo se želi definirati mladega kmeta, ki je sedaj definiran v ukrepu Programa
               razvoja podeželja 2007–2013, ki ne velja več. Predvsem je namen izboljšanje stanja v
               kmetijstvu ter da bi se še več mladih usmerilo v kmetijstvo. Starostna struktura na
               podeželju ni ugodna, zato je treba čim prej sprejeti ukrepe, ki bodo spodbujali
               mlade, da ostanejo na kmetijah. S kmetijstvom se v Sloveniji ukvarja 4 % mladih,
               starejši nad 50 let pa se redkeje odločajo za modernizacijo kmetij in dokup zemljišč.</p>
               <p>Seveda bomo v Slovenski demokratski stranki glasovali proti sklepu, da omenjeni
               predlog ni primeren za nadaljnjo obravnavo.</p>
               <p>V naši poslanski skupini smo predlagali že mnogo zakonov in uredb, ki so bili v
               dobrobit slovenskega kmeta, slovenskega podeželja, predvsem pa mladih na kmetiji, pa
               seveda smo največkrat slišali s strani ministra, ministrstva, Vlade, da se to
               sistemsko rešuje. Situacija v slovenskem kmetijstvu, na slovenskih kmetijah prav
               gotovo ni pozitivna. Zato bomo v Slovenski demokratski stranki podpirali vse predloge
               in zakone, ki bodo šli v dobrobit razvoja slovenskega kmetijstva, slovenskega
               podeželja in smo trdno prepričani, da je prihodnost slovenskega kmetijstva v mladih.
               Da jih bo čim več na naših kmetijah. Hvala.</p>
            </sp>
            <sp xml:id="SDZ7-Redna-30-2017-05-23.sp194">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-30-2017-05-23.sp195">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov!</p>
               <p>Predlog zakona o spremembi Zakona o kmetijskih zemljiščih je v okviru celotnega
               paketa, ki ga obravnavamo na tej seji Državnega zbora, zakonov, ki so bili vloženi s
               strani kolega Andreja Čuša, zagotovo najbližji podpori, ki bi jo bilo mogoče doseči v
               Državnem zboru, kajti izpostavlja izjemno pomembno problematiko, kako omogočiti
               mlademu kmetu, da začne s kmetovanjem. Če nimaš kmetijskih zemljišč, nimaš osnovnih
               pogojev, da se s kmetijstvom ukvarjaš, ne glede na to, da imaš vso strokovno
               usposobljenost, voljo in nenazadnje si mladi izoblikujejo življenjski cilj potem tudi
               skozi kmetovanje. Seveda je to eno od tistih vprašanj, ki je izjemno pomembno tudi za
               nadaljnji razvoj ne samo kmetijstva, ampak tudi podeželja v Republiki Sloveniji, za
               katero je značilno, da imamo nenazadnje najbolj poseljeno podeželje v primerjavi z
               drugimi državami Evropske unije. Torej po tem izstopamo. Je pa treba znotraj vsega
               tega sistema resnično zelo dobro definirati tudi sam pojem mladega kmeta. V samem
               zakonu se tako kot pri drugih ta pojem ni izčistil in edini pojem, ki je ta hip zelo
               dobro razložen, predvsem za potrebe finančnih podpor, za katere kandidirajo kmetijska
               gospodarstva, govori o tem, da je mladi kmet fizična oseba, ki ni stara več kot 40
               let, ki izpolnjuje vse strokovne pogoje in ki prvič vzpostavlja kmetijo. To je
               definirano z namenom pridobitve finančnih podpor. Ali je ta ista definicija tista, ki
               zadovoljuje in omogoča, da se lahko fizična oseba, ki bi imela status mladega kmeta
               prednostno uveljavlja pri sklepanu darilnih pogodb ali predkupnih pravic, je zagotovo
               ena od vprašanj, ki jih bo treba izčistiti tudi znotraj obsežne javne razprave glede
               prenove kmetijske politike, ki nenazadnje prav v tem obdobju tudi poteka.</p>
               <p>V Poslanski skupini pričakujemo, da bo prav ta javna razprava dala odgovor v tem
               smislu, da se predvsem mladim omogoča, da prevzamejo kmetovanje in s tem tudi
               ohranjajo tisto dolgoletno tradicijo slovenskega življa, ki je nenazadnje preživel
               prav zaradi tega, ker smo imeli vedno pridne kmetije in nenazadnje včasih zelo veliko
               otrok na kmetijah, ki jih je bilo težko preživeti. Izkoriščan je bil skoraj da vsaka
               ped zemlje. Bilo je obdobje, ko je tega bilo manj. Želimo si, da bi tudi z novim
               znanjem, z novimi tehnologijami, z novim razumevanjem gojenja rastlin se ponovno
               obrnilo to zaupanje v kmetovanje, v prihodnost na podeželju. Kot sem povedal, želimo
               si, da bi javna razprava glede prenove kmetijske politike potrdila prav to usmeritev,
               ki je predlagana v tem zakonu.</p>
               <p>Menimo pa, da je spremembo Zakona o kmetijskih zemljiščih potem bistveno lažje
               sprejemati, ko bo ta javna razprava opravljena, tako da žal ta hip ta zakon tudi z
               naše strani ne bo dobil podpore za nadaljnjo obravnavo, je pa dobro izhodišče za
               javno razpravo. Hvala.</p>
            </sp>
            <sp xml:id="SDZ7-Redna-30-2017-05-23.sp196">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. O predlogu sklepa, da
               predlog zakona ni primeren za nadaljnjo obravnavo, bomo v skladu s časovnim potekom
               seje zbora odločali jutri v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>22. TOČKO DNEVNEGA REDA, NA DRUGO OBRAVNAVO PREDLOGA ZAKONA O
                  SPREMEMBAI ZAKONA O SKLADU KMETIJSKIH ZEMLJIŠČ IN GOZDOV REPUBLIKE SLOVENIJE V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložil poslanec gospod Andrej Čuš.</p>
               <p>V zvezi s tem predlogom zakona Odbor za kmetijstvo, gozdarstvo in prehrano predlaga
               Državnemu zboru sprejem sklepa, da predlog zakona ni primeren za nadaljnjo obravnavo.</p>
               <p>Besedo dajem predsedniku odbora, gospodu Tomažu Liscu za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-30-2017-05-23.sp197">

               <speaker>TOMAŽ LISEC (PS SDS):</speaker>

               <p>Hvala, predsednik, za dano besedo. Gospa državna sekretarka, kolegi, kolegici, vsi
               ostali lep pozdrav!</p>
               <p>Odbor za kmetijstvo, gozdarstvo in prehrano je Predlog zakona o spremembi Zakona o
               Skladu kmetijskih zemljišč in gozdov Republike Slovenije, ki ga je Državnemu zboru v
               obravnavo predložil poslanec Andrej Čuš, obravnaval kot matično delovno na svoji 19.
               seji 4. maja.</p>
               <p>V skladu s 145. členom Poslovnika Državnega zbora je bil predlog zakona poslan v
               mnenje lokalnim skupnostim. Odboru sta bili posredovalni dve mnenji, in sicer mnenje
               Mestne občine Ljubljana, ki ocenjuje, da bi se s predlagano parcialno rešitvijo
               Zakona o skladu kmetijskih zemljišč in gozdov položaj mladih kmetov pri nakupu in
               zakupu kmetijskih zemljišč sicer pomembno izboljšal, vendar bi bilo bolje, da se
               spremembe zakona pripravijo na podlagi zaključkov javne razprave o možnih modelih
               pravnega urejanja na področju kmetijske zemljiške politike. Prav tako pa smo dobili
               tudi mnenje Skupnosti občin Slovenije, ki meni, da se s predlaganim 2. členom ne
               zagotavlja namena in cilja obravnavanega predloga zakona, torej večje moči mladih pri
               nakupu in zakupu kmetijskih zemljišč v lasti sklada. Poleg tega ima predlagana novela
               neposredne in izrazite negativne posledice za občinske proračune, saj bi bile lokalne
               skupnosti primorane odkupiti nazaj zemljišča, ki so jih bili prisiljeni prenesti v
               last sklada za namen javnega interesa.</p>
               <p>Predstavnica Zakonodajno-pravne službe je v dodatni obrazložitvi pisnega mnenja
               izpostavila predvsem nejasnost predlagane ureditve k 2. členu predloga zakona in
               nerešeno razmerje do ureditve predkupne pravice, ki je urejena v Zakonu o kmetijskih
               zemljiščih. Direktor Kmetijsko gozdarske zbornice Slovenije pa je poudaril, da
               zbornica zagovarja predvsem rešite, ki bodo sklad opredelile kot aktivnega nosilca
               zemljiške politike in bodo pri njegovem upravljanju sodelovali tudi uporabniki, torej
               kmetje. Ker zbornica pričakuje od Vlade, da bo celovito opredelila vlogo sklada kot
               nosilca aktivne zemljiške politike, in to je čim prej, zbornica predloga zakona ne
               podpira. Direktorica Sklada kmetijskih zemljišč in gozdov Republike Slovenije je v
               razpravi glede predlagane določbe 17.b člena predloga zakona obrazložila, da je sklad
               v svojih internih aktih, torej v razvojni strategiji in v pravilniku o zakupu, že
               upošteval, da je treba dati prednost mladim kmetom oziroma prevzemnikom kmetij. Tako
               o pogojih, ki jih določa zakon v primeru enakovrednih upravičencev, sklad uvršča na
               prednostno mesto lastnika kmetijskega gospodarstva, ki je mlajši od 40 let in je iz
               naslova Programa razvoja podeželja pridobil sredstva kot mladi prevzemnik. Na drugo
               mesto pa uvršča mladega prevzemnika oziroma nosilca kmetijskega gospodarstva, ki je
               prav tako mlajši od 40 let, vendar ni kandidiral za sredstva. Za oba pa velja, da
               imata prednost, če imata v skladu manj kot 20 hektarjev zemljišč v zakupu.</p>
               <p>V okviru razprave o posameznih členih sem kot predsednik Odbora na podlagi
               odklonilnega mnenja Vlade in pripomb Zakonodajno-pravne službe, Odboru predlagal, da
               v skladu s Poslovnikom razpravlja in odloča o predlogu sklepa, da predlog zakona ni
               primeren za nadaljnjo obravnavo, da se tako predlagatelju, kot tudi nam poslanskim
               skupinam, omogoči predstavitev stališč do predloga zakona, kakor da se tudi o zakonu
               glasuje. V razpravi sva o predlogu kolega Čuša dva poslanca iz vrst opozicijskih
               poslanskih skupin se sicer strinjala, da je predloženo besedilo pomanjkljivo in ne
               izboljšuje sedanjega stanja na področju smotrnega in gospodarnega ravnanja s
               kmetijskimi zemljišči, vendar je namen, ki ga je predlagatelj zasledoval z novelo
               zakona, dober. Izrazila sva tudi prepričanje, da sklad sicer posluje dobro, ni pa
               dobra zakonodaja, ki ureja njegovo delovanje. Zato sva pozvala Vlado, da čim prej
               pripravi nov sistemski zakon, ki bo ustrezneje uredil vprašanje prednostne pravice
               pri nakupu kmetijskih zemljišč, pri čemer je pri prenovi ureditve kmetijske zemljiške
               politike nujno upoštevati interes vseh zainteresiranih deležnikov, tudi lokalnih
               skupnosti.</p>
               <p>Po končani razpravi je Odbor sprejel sklep, da predlog Zakona o spremembi Zakona o
               Skladu kmetijskih zemljišč in gozdov Republike Slovenije ni primeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp198">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališč do predloga matičnega delovnega telesa dajem besedo
               predstavnici Vlade, državni sekretarki na Ministrstvu za kmetijstvo, gozdarstvo in
               prehrano mag. Tanji Strniša.</p>
            </sp>
            <sp xml:id="SDZ7-Redna-30-2017-05-23.sp199">

               <speaker>MAG. TANJA STRNIŠA:</speaker>

               <p>Hvala za besedo, spoštovani predsednik.</p>
               <p>Predlagatelj v predlogu zakona o spremembi Zakona o Skladu kmetijskih zemljišč in
               gozdov Republike Slovenije v 1. členu predlaga spremembo, katere cilj je večja
               transparentnost in javnost podatkov Sklada kmetijskih zemljišč in gozdov glede
               prometa in zakupa s kmetijskimi zemljišči, s katerimi upravlja. In glede tega Vlada
               pojasnjuje, da je sklad v zadnjih letih izvedel ukrepe za večjo preglednost svojega
               delovanja in je tako januarja 2014 nadgradil spletni portal s podrobnim prikazom
               prometa s kmetijskimi zemljišči in tudi stavbnimi zemljišči ter gozdovi in z zakupom
               kmetijskih zemljišč, tako da je na spletni strani sklada možno pregledovati tako
               promet s kmetijskimi zemljišči, program prodaje, evidenco zakupnih razmerij in javne
               objave potencialnih zemljišč za zakup.</p>
               <p>Iz besedila in obrazložitve 2. člena predloga zakona, o katerem razpravljamo, pa je
               razvidno, da si predlagatelj prvi odstavek veljavnega 16.b člena napačno razlaga.
               Namreč, iz obrazložitve predloga zakona poslanca Andreja Čuša izhaja, da naj bi
               predlagatelj želel občinam zagotoviti kmetijska zemljišča, s predlagano spremembo pa
               jim dejansko jemlje možnost neodplačno pridobiti stavbna zemljišča za potrebe javnega
               interesa. S črtanjem prvega odstavka 16.b člena bi občine namreč izgubile možnost, ki
               jo zdaj imajo, da neodplačno pridobijo stavba zemljišča pod pogojem, da je izkazan
               javni interes za potrebe gradnje javnih objektov športa, zdravstva, šolstva,
               socialnega varstva, znanosti, kulture, javne uprave, prometno-energetske, komunalne
               in vodne infrastrukture ter objektov, ki služijo pred naravnimi in drugimi nesrečami.</p>
               <p>Predlog je tudi pomanjkljiv, saj pravno-sistemsko ni ustrezno razveljaviti samo
               prvega odstavka, pustiti pa tri odstavke, ki so vsebinsko povezani s prvim v tem
               členu.</p>
               <p>Naslednja sprememba se nanaša na 17.b člen, kjer se dodaja nov drugi odstavek, ki
               pravi, da se pri nakupu ali zakupu kmetijskega zemljišča v lasti sklada, da ima v tem
               primeru ob upoštevanju Zakona o kmetijskih zemljiščih prednostno pravico fizična
               oseba oziroma mlad kmet do dopolnjenega 40. leta starosti. Ob tem opozarjamo, da
               pravno-sistemsko ne sodi ta ureditev v ta zakon, ker zakup in nakup kmetijskih
               zemljišč ureja Zakon o kmetijskih zemljiščih.</p>
               <p>Sicer pa, kot sem povedala pri obravnavi Predloga sprememb Zakona o kmetijskih
               zemljiščih, ponavljam, da je celotna kmetijsko-zemljiška politika, ki obsega tako
               upravljanje z državnimi zemljišči, ki so vsebina tega zakona, kot splošno promet s
               kmetijskimi zemljiščih, ki je predmet Zakona o kmetijskih zemljiščih, in Zakon o
               dedovanju kmetijskih gospodarstev, ki ureja zaščitene kmetije, da je to predmet javne
               obravnave na podlagi strokovnih predlogov, ki jih je pripravila posebna skupina, za
               ta namen je pripravila študijo. Naj samo dodam, da so mladi kmetje še kako pomembna
               skrb kmetijskega ministrstva in imamo poleg tega, da tudi v tej razpravi o bodočnosti
               kmetijske zemljiške politike izpostavljamo pomen preferiranega obravnavanja mladih
               kmetov kot potenciala za razvoj kmetijstva, imamo tudi vrsto drugih ukrepov, s
               katerimi spodbujamo obstoj kmetij in predvsem mlade prevzemnike. Hvala lepa.</p>
            </sp>
            <sp xml:id="SDZ7-Redna-30-2017-05-23.sp200">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Stranke
               modernega centra, zanjo dr. Mitja Horvat.</p>
            </sp>
            <sp xml:id="SDZ7-Redna-30-2017-05-23.sp201">

               <speaker>DR. MITJA HORVAT (PS SMC):</speaker>

               <p>Spoštovani predsednik, spoštovana državna sekretarka, poslanke in poslanci!</p>
               <p>V Poslanski skupini Stranke modernega centra naj najprej izrazimo, da seveda za
               liberalce velja zelo jasno, da če nekdo sprejme odločitev, mora sprejemati tudi
               odgovornost zanjo, čeprav predlagatelja ni več med nami, bo seveda moral sam
               premisliti o svojem ravnanju in ne nam očitati pogojev, v katerih dela. Kar se nas
               tiče verjamem, da smo za njega poskrbeli tako kot za vse ostale in da ima seveda
               enake pogoje za svoje delo.</p>
               <p>Ker je bilo že pri prejšnjih točkah nekaj povedanega o tem paketu zakonov, naj se
               omejim samo na predstavitev stališča glede Zakona o Skladu kmetijskih zemljišč in
               gozdov Republike Slovenije. Že pri noveli Zakona o kmetijskih zemljiščih smo omenili,
               da se moramo problematike kmetijskih zemljišč lotevati celovito in ne s parcialnimi
               ali ad hoc rešitvami, kot to počne predlagatelj. Celo subjekti, ki jih v noveli
               naslavlja, torej lokalne skupnosti, k noveli sta svoje mnenje podali tako Mestna
               občina Ljubljana kot tudi eno od reprezentativnih združenj občin, namreč Skupnost
               občin Slovenije, noveli nasprotujejo in nam predlagajo, da pristopimo k oblikovanju
               celostnih rešitev. Navedena subjekta opozarjata tudi na to, da so rešitve oblikovane
               nestrokovno, saj v delu, kjer naj bi občinam olajševale oblikovanje zemljiške
               politike, te celo poslabšujejo, na kar so seveda tudi predgovorniki posebej
               opozorili. Iz obrazložitve namreč izhaja, da naj bi predlagatelj želel občinam
               zagotoviti kmetijska zemljišča, s predlagano spremembo pa jim je to možnost dejansko
               odvzel. Kot kaže, predlagatelj sploh ne razume ali pa mu ni znano, da bi z njegovimi
               rešitvami občine izgubile možnost neodplačno pridobiti stavbna zemljišča pod pogojem,
               da je izkazan javni interes gradnje javnih objektov za potrebe športa, zdravstva,
               šolstva, socialnega varstva, znanosti, kulture, javne uprave, prometne, energetske,
               komunalne in vodne infrastrukture, ter objektov, ki služijo varovanju pred naravnimi
               in drugimi nesrečami. To pomeni, da bi lokalne skupnosti morale odkupiti zemljišča,
               ki so jih prenesle na sklad za gradnjo javne infrastrukture. Poleg tega so v novelo
               vnesene tudi nekatere rešitve, ki bi morale biti del materije Zakona o kmetijskih
               zemljiščih, gre namreč za zakup in nakup kmetijskih zemljišč. Omenimo še, da
               netočnosti, ki jih predlagatelj navaja glede transparentnosti javnih podatkov sklada
               o prometu in zakupu s kmetijskimi zemljišči, s katerimi sklad upravlja. Sklad je že v
               letu 2014 nadgradil oziroma prenovil informacijski sistem, v okviru tega pa se lahko
               na spletni strani sklada najde evidenco nepremičnin, kjer so objavljeni vsi pravni
               posli prometa z zemljišči tako do leta 2014 kot tudi po tem letu. Sklad na svoji
               spletni strani objavlja tudi evidenco zakupnih razmerij, kjer se lahko najde podatke
               po zakupnikih, parcelnih številkah in tako dalje. Poleg tega ima sklad na svoji
               spletni strani objavljena vsa prosta zemljišča, ki so primerna za zakup, in pa vsa
               zemljišča, ki so lahko predmet prodaje. Predlagatelj bi moral pred oblikovanjem te
               novele samo pogledati spletno stran sklada.</p>
               <p>Zaradi navedenih razlogov bomo v Poslanski skupini Stranke modernega centra novelo
               zakona zavrnili, kar pomeni, da bomo potrdili sklep, da predlog ni primeren za
               nadaljnjo obravnavo. Najlepša hvala.</p>
            </sp>
            <sp xml:id="SDZ7-Redna-30-2017-05-23.sp202">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp xml:id="SDZ7-Redna-30-2017-05-23.sp203">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, spoštovani kolegice in kolegi!</p>
               <p>Poslanec Andrej Čuš v Predlogu sprememb Zakona o Skladu kmetijskih zemljišč in
               gozdov Republike Slovenije poudarja tri segmente. Kot prvo zagotavljanje javnosti
               pravnih poslov Sklada kmetijskih zemljišč Republike Slovenije, potem v nadaljevanju
               dostopnost kmetijskih zemljišč za lokalne skupnosti, kjer gre izključno za lastno
               dejavnost, in pa kot tretje glede uvrščanja mladih kmetov pri predkupni pravici.</p>
               <p>Ministrstvo za kmetijstvo, gozdarstvo in prehrano je z več ukrepi poskrbelo za
               obstoj kmetij, med drugim tudi z ukrepom »mladi prevzemnik kmetije«. Glede na
               dejstvo, da pa so vsa skladova zemljišča v zakupu, pa mladih prevzemnik kmetije nima
               prav nobene možnosti do pridobitve skladovega zemljišča v zakup. To pa zato, ker ima
               vedno prednostno pravico obstoječi zakupnik.</p>
               <p>Vsled tega predlagamo, da je zakon primeren za nadaljnjo obravnavo.</p>
            </sp>
            <sp xml:id="SDZ7-Redna-30-2017-05-23.sp204">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-30-2017-05-23.sp205">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav v imenu Poslanske skupine Socialnih
               demokratov.</p>
               <p>Predlog zakona o spremembi Zakona o Skladu kmetijskih zemljišč in gozdov Republike
               Slovenije, ki se nanaša na možnost zakupa mladim kmetom, je mogoče treba najprej
               osvetliti prav iz tega vidika, s katerim se vrnemo v čas nastanka oziroma sprejemanja
               Zakona o Skladu kmetijskih zemljišč, ki je bil v prvi vrsti namenjen prav temu, da se
               izpelje vračanje zemljišč, ki so bila nacionalizirana. Denacionalizacija je eden od
               tistih procesov, ki je seveda ves čas od delovanja Sklada kmetijskih zemljišč močno
               zaznamovala kmetijsko zemljiško politiko. Nemalokrat smo opozarjali, da ne sme priti
               do drobljenja kompleksov kmetijskih zemljišč, ker se s tem seveda bistveno oslabi
               njihova ekonomska proizvodna moč, sposobnost, vendar se v veliki meri to ni
               upoštevalo. Zato imamo danes tudi zelo veliko po nepotrebnem razdrobljenih zemljišč,
               veliko pa tudi takih kmetijskih zemljišč, ki so bila vrnjena, vendar ne, recimo,
               mladim kmetom, kar bi bilo smiselno sprejeti že takrat, ko se je sam Zakon o Skladu
               kmetijskih zemljišč in gozdov Republike Slovenije sprejemal in oblikoval. Posledice
               se seveda kažejo danes tudi v tem, da mladi kmetje težko pridejo do zemljišč, je pa
               tudi res, da se sama prednostna pravica pri zakupu ureja v Zakonu o kmetijskih
               zemljiščih, tako da tudi sama sprememba na tem delu Zakona o Skladu kmetijskih
               zemljišč in gozdov Republike Slovenije ne bi prenesla ustrezne rešitve.</p>
               <p>Še posebej pa želim izpostaviti tudi prizadevanje, ki je bilo ves čas prisotno tudi
               znotraj stranke Socialnih demokratov, da se vendarle omogoči občinam neodplačan
               prenos oziroma pridobitev stavbnih zemljišč, ki so v upravljanju Sklada kmetijskih
               zemljišč in gozdov Republike Slovenije, če je izkazan javni interes za gradnjo javnih
               objektov na področju razvoja športa, zdravstva, šolstva, socialnega varstva,
               znanosti, kulture in seveda energetske in komunalne infrastrukture. Skratka, gre za
               javno korist, za javne potrebe. Prav je, da občine ohranijo to možnost, da pridobijo
               za ta namen neodplačna stavbna zemljišča. Ta zakon seveda ukinja to možnost.</p>
               <p>To so razlogi, zaradi katerih Predloga zakona o spremembi Zakona o Skladu kmetijskih
               zemljišč in gozdov Republike Slovenije ne moremo podpreti oziroma smo že na Odboru za
               kmetijstvo kot matičnemu odboru glasovali za sklep, da je zakon neprimeren za
               nadaljnjo obravnavo. Hvala.</p>
            </sp>
            <sp xml:id="SDZ7-Redna-30-2017-05-23.sp206">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Zvonko Lah.</p>
            </sp>
            <sp xml:id="SDZ7-Redna-30-2017-05-23.sp207">

               <speaker>ZVONKO LAH (PS NSi):</speaker>

               <p>Spoštovani predsednik, kolegice in kolegi!</p>
               <p>V Novi Sloveniji – krščanskih demokratih podpiramo glavne cilje obravnavane novele.</p>
               <p>Predlog določa, da mora Sklad kmetijskih zemljišč javno objaviti podatke kupcev,
               prodajalcev, zakupnikov ali najemnikov iz evidence zaradi zagotavljanja javnosti
               pravnih poslov ter javnosti gospodarnega upravljanja premoženja. Podatki se brišejo
               eno leto po objavi oziroma po prenehanju zakupniškega oziroma najemniškega razmerja.
               Črta se možnost, da sklad neodplačno prenese lastninsko pravico na občino, kadar je
               izkazan javni interes za to zemljišče. Tukaj v poslanski skupini tega ne razumemo,
               verjetno predlagatelj ne misli za objekte komunalne in prometne infrastrukture, za
               ostale, kot so danes tukaj že predgovorniki povedali, pa mislim, da je že čas, da se
               za take objekte ne posega na nekdaj kmetijska zemljišča.</p>
               <p>»Pri nakupu ali zakupu zemljišča v lasti sklada se daje prednostna pravica fizični
               osebi oziroma mlademu kmetu do dopolnjenega 40. leta starosti.« Tukaj bi bilo prav,
               da bi se šel Sklad kmetijskih zemljišč neko politiko, kot naj bi jo imelo Ministrstvo
               za kmetijstvo, to pa je skrbeti za večjo samooskrbo, za boljšo obdelanost kmetijskih
               zemljišč in da pač dobijo zemljo tisti kmetje, ki imajo neko perspektivo in bodo
               zagotavljali boljšo samooskrbo.</p>
               <p>V naši poslanski skupini tudi mislimo, da je čas Sklada kmetijskih zemljišč oziroma
               namen sklada že potekel, kar je prej kolega govoril, s kakšnim namenom je bil sklad
               ustanovljen. Po našem mnenju bi bilo boljše, da bi bila ta zemljišča prenesena na
               občine, ravno tako pa tudi gozd, ki je zdaj v državnem podjetju, ker bi sigurno
               občine bolje gospodarile s temi zemljišči. Občina bi bolje vedela, komu dati v najem
               kmetijska zemljišča, da bo večji izkoristek oziroma da bodo prišla bolj prav oziroma
               da bo boljše gospodarjenje s temi zemljišči, ker mislim, da posamezni kmetje
               potrebujejo ta zemljišča, da lahko zagotavljajo nek ekonomski obseg, da lahko
               preživijo, ne pa da Sklad kmetijskih zemljišč daje v najem nekim bivšim kombinatom,
               podjetjem, ki niti niso več v slovenski lasti, in potem ta zemlja se izkorišča za
               pridelavo hrane, ki gre v tujino, pri nas pa se borimo za večjo samooskrbo. Tudi v
               primeru, recimo, Magne bi, če bi občina Hoče imela tam zemljišča v lasti, ki so zdaj
               v skladovi in pa v najemu nekega tujega podjetja, bi občina zlahka zagotovila
               nadomestna zemljišča ali pa da se potrebna lokacija pač prestavi na manj kvalitetna
               kmetijska zemljišča, ne pa na tistih 6 % najboljših kmetijskih zemljišč, ki jih imamo
               v Sloveniji.</p>
               <p>Hkrati predlagatelj predlaga neke spremembe, ampak mislim, kot je bilo že rečeno, da
               bi bilo treba sistemsko reševati kompletno kmetijstvo. Vladi pa naj pripomnim, da to,
               kar bodo imeli po terenu, da je konec tretjega leta mandata malo pozno, da bi to
               morali narediti v prvem letu mandata in potem določene ukrepe začeti izvajati, ne pa
               na koncu. Se pravi, namen predlagatelja je, da bi se izboljšalo razmere za
               kmetovanje, predvsem pa, da bi se motiviralo mlade naslednike kmetij, da bi
               nadaljevali s kmetovanjem.</p>
               <p>V Novi Sloveniji se strinjamo s temi cilji in bomo podprli to predlagano novelo,
               čeprav bi jo bilo treba še v postopku bistveno dodelati, da bi služila namenu.</p>
            </sp>
            <sp xml:id="SDZ7-Redna-30-2017-05-23.sp208">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>O predlogu sklepa, da predlog zakona ni primeren za nadaljnjo obravnavo, bomo skladu
               s časovnim potekom seje zbora odločali jutri v okviru glasovanj.</p>
               <p>S tem tudi zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH STANOVANJSKEGA ZAKONA PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, in sicer državni sekretarki na
               Ministrstvu za okolje in prostor gospe Lidiji Stebernak.</p>
            </sp>
            <sp xml:id="SDZ7-Redna-30-2017-05-23.sp209">

               <speaker>LIDIJA STEBERNAK:</speaker>

               <p>Spoštovani predsedujoči! Spoštovani poslanke in poslanci!</p>
               <p>Vlada je sprejela Predlog zakona o spremembah in dopolnitvah Stanovanjskega zakona.
               Za obravnavo predloga zakona se predlaga skrajšani postopek, saj gre za spremembe in
               dopolnitve zakona v zvezi z odločbo Ustavnega sodišča, ki je ugotovilo, da je 28.
               člen Zakona o uveljavljanju pravic iz javnih sredstev v neskladju z ustavnim načelom
               enakosti. Poleg tega gre tudi za manj zahtevne spremembe in dopolnitve zakona. Zaradi
               odločitve Ustavnega sodišča, da so glede višine subvencije najemniki neprofitnih ter
               najemniki tržnih in hišniških stanovanj v različnih položajih, se predlaga sprememba
               121.b člena, ki določa splošne pogoje za pridobitev subvencije k plačilu tržne
               najemnine. S ciljem izenačitve položaja vseh upravičencev do subvencije najemnine, se
               predlaga, da se upravičencem do subvencije tržni najemnini, poleg tržnega dela
               subvencije prizna tudi neprofitni del. Novela zakona tudi jasneje določa, da so do
               subvencije k plačilu tržne najemnine upravičeni prosilci, ki plačujejo tržno
               najemnino in so se ne le prijavili na javni razpis, ampak tudi uvrstili na prednostno
               listo na zadnjem javnem razpisu za dodelitev neprofitnega stanovanja v najem.
               Predlaga se, da subvencijo ob plačilu tržne najemnine izplačuje pristojni organ
               občine stalnega bivališča ne glede na to, v kateri občini ima prosilec v najemu tržno
               stanovanje in urejeno začasno bivališče. Na ta način bodo občine stimulirane k
               aktivnostim za sprejem stanovanjskih programov in zagotavljanju neprofitnih najemnih
               stanovanj. Zelo pomembna je tudi določba, ki bi omogočila, da se od vseh najemnikov
               neprofitnih stanovanj, razen najemnikov, ki so najemno razmerje sklenili pred
               uveljavitvijo Stanovanjskega zakona, torej bivših imetnikov stanovanjske pravice,
               zahteva, da vsakih 5 let predložijo dokazila o izpolnjevanju splošnih pogojev za
               pridobitev neprofitnega najema.</p>
               <p>S predlogom sprememb in dopolnitev Stanovanjskega zakona se uvaja določba, ki bi
               občinam, javnim stanovanjskim skladom in neprofitnim stanovanjskim organizacijam
               omogočila, da bi lahko pridobivali in obdelovali osebne podatke iz uradnih evidenc in
               zbirk osebnih podatkov, ki štejejo za davčno tajnost, ter občutljivih osebnih
               podatkov, ki pa so nujno potrebni za realizacijo nalog na stanovanjskem področju.</p>
               <p>Zaradi nujnosti spodbujanja večje dejavnosti stanovanjskih skladov se predlaga tudi
               dodatno zadolževanje. S predlogom tega zakona se daje možnost, da se Stanovanjski
               sklad Republike Slovenije poleg 10 % zadolževanja, ki ga že omogoča Zakon o javnih
               skladih, zadolži še za dodatnih 20 % izkazanega namenskega premoženja sklada brez
               omejitev. Poleg omenjenega povečanega obsega zadolževanja se želi s spremembami in
               dopolnitvami Stanovanjskega zakona omogočiti tudi dodatno zadolževanje javnim
               stanovanjskim skladom kot izvajalcem nalog na stanovanjskem področju. Pri tem se
               sledi cilju povečevanja fonda neprofitnih stanovanjskih enot, kar je v javnem
               interesu. Predlagano je dodatno zadolževanje do višine 10 % izkazanega namenskega
               premoženja javnega sklada, in sicer pri Stanovanjskem skladu Republike Slovenije, ter
               tudi postopno zadolževanje 2 % letno. Hvala.</p>
            </sp>
            <sp xml:id="SDZ7-Redna-30-2017-05-23.sp210">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo. Za predstavitev poročila odbora dajem besedo podpredsedniku, gospodu
               Danilo Antonu Rancu.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp211">

               <speaker>DANILO ANTON RANC (PS SMC):</speaker>

               <p>Predsedujoči, hvala za besedo. Lep pozdrav državni sekretarki, kolegicam poslankam in
               poslancem!</p>
               <p>Odbor za infrastrukturo, okolje in prostor je na 28. seji obravnaval Predlog zakona
               o spremembah in dopolnitvah Stanovanjskega zakona, ki ga je Državnemu zboru v
               obravnavo po skrajšanem postopku predložila Vlada.</p>
               <p>V dopolnilni obrazložitvi je državna sekretarka, gospa Lidija Stebernak, poudarila,
               da je glavni razlog za predlagane spremembe zakona odločba Ustavnega sodišča, ki
               ugotavlja, da je 28. člen Zakona uveljavljanja pravic iz javnih sredstev v neskladju
               z ustavnim načelom enakosti pred zakonom. Podrobnejše spremembe predloga zakona so
               bile med današnjo obravnavo predloga že predstavljene s strani predlagatelja, to je
               Vlade Republike Slovenije.</p>
               <p>Predsednik Komisije Državnega sveta za lokalno samoupravo in regionalni razvoj,
               gospod Jernej Verbič, je poudaril, da komisija sicer podpira predlog zakona, vendar
               opozarja, da bodo finančno podhranjene občine zaradi ponovnega subvencioniranja
               neprofitnega dela tržne najemnine še bolj obremenjene, še posebej ob upoštevanju
               naraščanja števila upravičencev, kar je tudi posledica pomanjkanja neprofitnih
               stanovanj. Ob tem je poudaril, da je edini prihranek iz naslova Zakona o ukrepih za
               uravnoteženje javnih financ občin prinesla prav ukinitev subvencij neprofitnega dela
               tržne najemnine, ki pa se s predlogom zakona ponovno uzakonijo.</p>
               <p>V razpravi so poslanke in poslanci podprli določbe predloga zakona, ki sledi odločbi
               ustavnega sodišča, ki je presodilo, da je 28. člen zakona v neskladju z ustavnim
               načelom enakosti. Izrazili so podporo rešitvi iz predloga zakona, ki ugotovljene
               protiustavnosti odpravlja in izenačuje upravičence do subvencije v neprofitnih in
               tržnih stanovanjih. V zvezi z vsebino predloga zakona je bila izpostavljena sprememba
               121.a člena, ki občinam nalaga plačevanje subvencij svojim občinam, ne glede na to, v
               kateri občini ima prosilec v najemu tržno stanovanje. Glede tega je bilo
               izpostavljeno, da obstaja možnost precejšnjih stroškov za občine, če bodo njeni
               občani najemali stanovanja v regijah, kjer je priznana tržna najemnina višja, kot je
               v regiji stalnega bivališča. V zvezi s tem je državna sekretarka odgovorila, da
               obstaja problem tudi z nasprotne smeri, ker obstajajo nekatere občine z večjim
               prilivom prebivalstva z začasnim prebivališčem. Iz tega vidika bi bilo nepošteno do
               teh občin, da se jih dodatno obremeni, zato gre predlagana odločba predloga zakona v
               smeri spodbujanja občin, da same zagotovijo več neprofitnih stanovanj. Glede
               opozorila Zakonodajno-pravne službe, da bi veljalo razmisliti, da se obveznost
               plačevanja subvencij svojim občanom ne glede na to, v kateri občini ima prosilec v
               najemu tržno stanovanje, občinam naloži le v primeru, če prosilec v tej občini ne
               dobi ustreznega tržnega stanovanja, pa je poudarila, da je zelo težko oziroma
               praktično nemogoče ugotavljati, koliko je v posamezni občini stanovanj za najem sploh
               na voljo. Mimo predlaganih določb pri predlogu zakona je bilo v razpravi opozorjeno
               tudi, da na področju stanovanjske politike obstaja več drugih problemov, ki jih
               predlog zakona ne rešuje. Med drugim je bilo opozorjeno na nekatere primere
               nepravilnosti, ki naj bi se jih posluževali upravniki večstanovanjskih stavb v
               razmerju do etažnih lastnikov. Izraženo je bilo tudi mnenje, da se bo prej ali slej
               treba soočiti tudi s spremembo vrednosti točke za določitev neprofitne najemnine.
               Državna sekretarka je poudarila, da se bo izpostavljena problematika poleg drugih
               vsebin reševala celovito v predlogu novega zakona, ki bo predvidoma pripravljen do
               konca letošnjega leta.</p>
               <p>Po razpravi je Odbor sprejel amandma Poslanske skupine NSi k 2. členu.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih tudi sprejel. Hvala lepa.</p>
            </sp>
            <sp xml:id="SDZ7-Redna-30-2017-05-23.sp212">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo gospod Ljubo Žnidar.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp213">

               <speaker>LJUBO ŽNIDAR (PS SDS):</speaker>

               <p>Spoštovani podpredsednik!</p>
               <p>Vlada Republike Slovenije predlaga sprejem zakona o spremembah in dopolnitvah
               Stanovanjskega zakona po skrajšanem postopku, saj gre za manjše spremembe in
               dopolnitve tega zakona. Ustavno sodišče ugotavlja, da je 28. člen Zakona o
               uveljavljanju pravic iz javnih sredstev v neskladju z ustavnim načelom enakosti pred
               zakonom, ob tem pa je še nekaj manj zahtevnih sprememb in dopolnitev zakona, ki so
               tudi povezane z ustavnim izvajanjem.</p>
               <p>Zaradi odločitve Ustavnega sodišča, da so glede višine subvencije najemniki
               neprofitnih ter najemnih tržnih in hišniških stanovanj v različnem položaju, se
               predlaga sprememba 121.b člena, ki določa splošne pogoje za pridobitev subvencije k
               plačilu tržne najemnine. Predlaga se, da se upravičencem do subvencije najemnine
               poleg tržnega dela subvencije, prizna tudi neprofitni del subvencije. Novela zakona
               tudi jasno določa, da so do subvencije plačila tržne najemnine upravičeni prosilci,
               ki plačujejo tržno najemnino in so se ne le prijavili na javni razpis, ampak tudi
               uvrstili na prednostno listo na zadnjem javnem razpisu za dodelitev neprofitnega
               stanovanja v najem.</p>
               <p>Predlaga se, da se odpravi zahteva, da mora imeti prosilec najemnik tržnega
               stanovanja v občini, kjer prosi za subvencijo, stalno ali vsaj začasno prebivališče,
               sicer Center za socialno delo vlogo za subvencijo zavrne. Predlog je, da subvencijo k
               plačilu tržne najemnine izplačuje pristojni organ občine stalnega prebivališča, ne
               glede na to, v kateri občini ima prosilec v najemu tržno stanovanje in urejeno
               začasno prebivališče. Ta novela zakona omogoča, da se od vseh najemnikov neprofitnih
               stanovanj razen najemnikov, ki so najemna razmerja sklenili pred uveljavitvijo
               Stanovanjskega zakona, torej bivših imetnikov stanovanjske pravice, lahko zahteva, da
               predložijo dokazila o izpolnjevanju pogojev za pridobitev neprofitnega stanovanja
               vsakih pet let.</p>
               <p>Dodaja se tudi ustrezna podlaga za pridobivanje in obdelavo osebnih podatkov iz
               uradnih evidenc. V sedanjem Stanovanjskem zakonu namreč ni ustrezne pravne podlage za
               pridobivanje in obdelovanje osebnih podatkov za potrebe odločanja in izvajanja nalog
               na stanovanjskem področju.</p>
               <p>Predlaga se tudi dodatno zadolževanje tako republiškega kot tudi občinskih
               stanovanjskih skladov. S predlogom tega zakona se daje možnost, da se Stanovanjski
               sklad Republike Slovenije poleg 10 % zadolževanja, ki mu je že omogočeno na podlagi
               Zakona o javnih skladih, zadolži še za dodatnih 20 % izkazanega namenskega premoženja
               sklada brez omejitev, občinskim in stanovanjskim skladom pa za 10 % izkazanega
               namenskega, premoženjskega stanja javnega sklada, ki pa se lahko zadolžuje samo pri
               Stanovanjskem skladu Republike Slovenije.</p>
               <p>V razpravi je bilo opozorjeno, da je subvencija najemnine uvrščena med pravice iz
               javnih sredstev. Pravice iz javnih sredstev naj bi se urejale sistematično, pregledno
               in na enem mestu, kar pomeni, da je subvencija najemnin zadeva, ki naj bi se urejala
               v Zakonu o uveljavljanju pravic iz javnih sredstev.</p>
               <p>Komisija Državnega sveta je opozorila, da bodo finančno podhranjene občine zaradi
               ponovnega subvencioniranja neprofitnega dela tržne najemnine še bolj obremenjene, še
               posebej ob upoštevanju naraščanja števila upravičencev, kar je tudi posledica
               pomanjkanja neprofitnih stanovanj. Ob finančni podhranjenosti občin in dodatnih
               finančnih obveznostih je težko govoriti o spodbujanju gradnje neprofitnih stanovanj,
               saj občine nimajo dovolj sredstev niti za izvajanje zakonskih nalog, kaj šele za
               gradnjo stanovanj.</p>
               <p>Predlog zakona prinaša nekatere izboljšave, ki bodo v praksi izvajanja pokazale
               pravno vrednost.</p>
               <p>V Poslanski skupini Slovenske demokratske stranke zakonu ne bomo nasprotovali.</p>
            </sp>
            <sp xml:id="SDZ7-Redna-30-2017-05-23.sp214">

               <speaker>PODPREDSEDNIK MATJAŽ NEMEC:</speaker>

               <p>Gospod Ivan Hršak bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp215">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoči. Spoštovana državna sekretarka s sodelavko, spoštovani
               kolegice in kolegi!</p>
               <p>Naj takoj na začetku predstavitve stališča Poslanske skupine Desus povem, da bomo v
               naši poslanski skupini predlog novele Stanovanjskega zakona enotno podprli.</p>
               <p>Eden od glavnih razlogov za novelo je namreč realizacija odločitve Ustavnega
               sodišča, ki zahteva ponovno uvedbo subvencioniranja dela najemnine, za tiste, ki
               nimajo možnosti živeti v neprofitnih stanovanjih, a imajo to pravico in plačujejo
               tržno najemnino. Pred letom dni je namreč črtanje določbe Zakona o uveljavljanju
               pravic iz javnih sredstev, da se upravičencem do subvencije v tržnih in hišniških
               stanovanjih prizna še subvencija do priznane neprofitne najemnine, povzročil
               neskladje z ustavnim načelom enakosti pred zakonom. Tako bodo upravičenci do
               neprofitnega najema, ki niso dobili neprofitnega stanovanja in morajo plačevati tržno
               najemnino, poleg subvencije za razliko med tržno in neprofitno najemnino dobili še
               subvencijo za neprofitni del v višini največ 80 % neprofitne najemnine. Plačala jo bo
               občina, v kateri ima upravičenec stalno bivališče, ne glede na to, v kateri občini je
               stanovanje, v katerem upravičenec prebiva in kjer ima prijavljeno začasno bivališče.
               Ministrstvo upa, da bodo zaradi takšne določbe občine dodatno stimulirane k
               aktivnostim za sprejem stanovanjskih programov in zagotavljanju neprofitnih najemnih
               stanovanj. Občine bodo lahko vsakih pet let preverjale izpolnjevanje pogojev, tudi
               pri tistih neprofitnih najemnikih, ki so pogodbo sklenili pred uveljavitvijo zakona
               leta 2003. Iz te obveze so izvzeti tisti najemniki, ki so pogodbo sklenili pred
               uveljavitvijo zakona iz leta 2003 in ki so imeli na podlagi zakona iz leta 1991 tako
               imenovano stanovanjsko pravico, a takrat niso odkupili stanovanja oziroma so ostali v
               neprofitnem najemu v denacionaliziranih stanovanjih. Ti najemniki so zaščiteni tudi s
               sodbo Ustavnega sodišča, ki ščiti položaj takšnih najemnikov z obveznimi neprofitnimi
               najemninami.</p>
               <p>V primeru sprejetja te novele se bodo stanovanjski skladi lahko dodatno zadolževali,
               republiški za dodatnih 20 %, občinski skladi pa v višini 10 % svojega namenskega
               premoženja, vse pa bo ostalo v okvirih zagotavljanja vzdržnosti fiskalnega pravila.</p>
               <p>Ta predlog novele se za enkrat ne dotika mnogih perečih tem, ki jih bo v bližnji
               prihodnosti nujno odpreti, pa naj bodo to nepoštena praksa nekaterih upravnikov
               večstanovanjskih stavb kot tudi spremembe pri obračunavanju najemnin, premajhna
               vključenost etažnih lastnikov v upravljanje stavb in še bi lahko naštevali.
               Ministrstvo obljublja, da se bo teh večjih sprememb lotilo konec leta, kar pa po naši
               oceni ne bo lahka naloga, kajti gre za področje, kjer je ogromno različnih interesov
               in pogledov, zato Ministrstvo za okolje čaka težka naloga.</p>
               <p>Naj na koncu omenim še mnenje Državnega sveta, ki predloga novele kot celote ne
               podpira, medtem ko ga pristojna komisija Državnega sveta podpira. Če lahko sklepamo
               po praksi preteklih obravnav zakonov, kjer je prišlo do različnega mnenja pristojnih
               komisij Državnega sveta in Državnega sveta kot celote, lahko morda spet pričakujemo
               kakšen veto, kar bo uresničevanja odločb Ustavnega sodišča in odpravo krivic še
               zavleklo.</p>
               <p>Kot sem povedal že na začetku, bomo poslanke in poslanci Poslanske skupine Desus
               predlog zakona soglasno podprli.</p>
            </sp>
            <sp xml:id="SDZ7-Redna-30-2017-05-23.sp216">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Socialnih demokratov bo predstavil gospod Jan Škoberne.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp217">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Državna sekretarka, kolegice in
               kolegi!</p>
               <p>Zakon, ki je pred nami, v resnici zgolj uveljavlja in zapisuje že konzumirano, torej
               že uveljavljeno v praksi vsaj ustavno odločbo, katere temeljna ideja, je ugotovitev,
               da je 28. člen Zakona o uveljavljanju pravic iz javnih sredstev v neskladju z
               ustavnim načelom enakosti pred zakonom in da so glede višine subvencij najemniki
               neprofitnih ter najemniki tržnih in hišniških stanovanj v različnih položajih, zato
               se predlaga sprememba dotičnega 121.b zakona, ki določa splošne pogoje za pridobitev
               subvencije k plačilu tržne najemnine. Vse lepo in prav in temu ni mogoče
               nasprotovati.</p>
               <p>Gre pa ob tem verjetno spomniti na to, da je to isto načelo enakosti pred zakonom že
               več kot dve desetletji kršeno tistim, ki so imetniki pravice do hišniških stanovanj,
               in da kljub številnim poskusom sicer maloštevilnih nosilcev te pravice v dvajsetih
               letih Državni zbor kljub nekaj vloženim zakonodajnim pobudam tudi s strani Socialnih
               demokratov te neustavnosti in neskladnosti z načelom enakosti pred zakon ni odpravil.
               Ob vsaki obravnavi tega zakona in zakonov, ki se sorodno nanašajo na pridobljeno
               stanovanjsko pravico, je verjetno prav, da opozorimo in da ob tem izrazimo tudi
               razočaranje, da je denimo Varuhinja človekovih pravic ugotovila, da ne gre za dovolj
               veliko skupino, da bi šlo za kršenje ustavnih pravic množici oziroma skupini in bi iz
               tega naslova bila pripravljena v imenu teh najšibkejših vložiti ustavno presojo in
               zaščitit njihov interes. Ampak to je nekaj, kar bo po dveh desetletjih bržkone razen
               ob drugačni konstelaciji morda naslednjega sklica tega zbora ostalo tako, kot je
               danes.</p>
               <p>Če se vrnem na zakon, ki je pred nami, in v želji, da ne ponavljam vsega, kar so
               pred mano že vsaj trikrat povedali kolegice in kolegi in predstavniki Vlade, gre za
               zakon, ki v nadaljevanju, torej poleg uveljavljene ustavne odločbe, določa še nekaj
               samoumevnosti, ki so vsaj vsem, ki so delovali v lokalnih skupnostih ali delujejo,
               povsem jasne in samoumevne. Torej govorijo o tem, da se potreba po stalnem
               prebivališču oziroma vsaj začasnem prebivališču za uveljavljanje pravice za
               neprofitna stanovanja uveljavi kot osnovni pogoj, da zakon uveljavlja možnost, da se
               na pet let preverja še izpolnjevanje osnovnih pogojev za pridobitev te neprofitnosti,
               kar je bilo v marsikateri lokalni skupnosti problem. Marsikdo je koristil neprofitna
               stanovanja ali pa subvencije iz tega naslova, kljub temu da že dolgo ni izpolnjeval
               teh pogojev, in to je seveda nekaj, kar bi moralo biti samoumevno in v zakonu seveda
               pozdravljamo.</p>
               <p>Hkrati pozdravljamo možnost dodatnega zadolževanja stanovanjskih skladov, vendar na
               tej točki opozarjamo, da ne na način, kot je bilo v eni izmed zadnjih zgodb, ko se
               stanovanja, namenjena mladim, ki jih gradi javni stanovanjski sklad, prodajajo po
               ceni 4 tisoč in več evrov za kvadratni meter. To je verjetno po Kazenskem zakoniku
               nepregonljivo, je pa navaden kriminal, lopovščina in zlobno. Verjamem, ker poznam
               ministrico, da bo tudi proti temu ustrezno ukrepala. In se tudi iz tega naslova že
               veselim stanovanjskega zakona, ki je v pripravi. Tiste, ki pa so sposobni sprejeti
               poslovno odločitev in so vodje javnega zavoda, ki za mlade prodajajo stanovanja 4
               tisoč evrov po kvadratnem metru, pa upam, da je neskončno in zelo sram. Hvala
               lepa.</p>
            </sp>
            <sp xml:id="SDZ7-Redna-30-2017-05-23.sp218">

               <speaker>PODPREDSEDNIK MATJAŽ NEMEC:</speaker>

               <p>Dr. Franc Trček bo predstavil stališče Poslanske skupne Združena levica.</p>
            </sp>
            <sp xml:id="SDZ7-Redna-30-2017-05-23.sp219">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči! Lep pozdrav vsem skupaj!</p>
               <p>Ker je bilo že večkrat povedano, kaj je bistvo tega noveliranja, bom tudi jaz delno
               sledil predhodniku in se ne bom ponavljal. Dejstvo je, to pa moram izpostaviti, da
               smo v Združeni levici že pred letom dni z novelo Zakona o uveljavljanju pravic do
               javnih sredstev predlagali rešitev, ki nas ne bi pripeljala do tega noveliranja, ki
               odpravlja v bistvu protiustavnost in izenačuje upravičence in pravico do subvencije v
               tržnih in netržnih najemnih stanovanj. Vlada je takrat nasprotovala našemu predlogu s
               tistimi nekimi tipičnimi izgovori, ki jih bom citiral: »… bo celovito na novo uredila
               področje najemnih stanovanj«, in tudi z obljubo, citiram, »da lahko še do konca
               lanskega leta pričakujemo celovito prenovo stanovanjskega zakona«. Zdaj pa seveda tik
               pred iztekom roka za odpravo protiustavnosti sprejemamo po skrajšanem postopku neko
               manjšo novelo Stanovanjskega zakona, ker nas seveda Ustavno sodišče nekako, če
               ostanem vljuden, sili v to.</p>
               <p>Poleg odprave te protiustavnosti je še nekaj manjših sprememb. Javnim stanovanjskim
               skladom se nalaga preverjanje najemnikov neprofitnih stanovanj, gre pač za popravek
               nekega člena iz izvirnega SZ, kjer je pač bilo napisano, da tisti, ki so pridobili
               pravice pred uveljavitvijo zakona, so nekako iz tega izvzeti. In to dejstvo dandanes
               omogoča nekaterim, ki ne izpolnjujejo več pogojev za pridobitev neprofitne najemnine,
               ker imajo boljše dohodke, da še vedno bivajo v neprofitnih stanovanjih. V Združeni
               levici tudi opozarjamo, da je zgornji prag za dodelitev neprofitne najemnine visok. V
               Ljubljani tako na primer lahko neprofitno stanovanje pridobi enočlansko gospodinjstvo
               oziroma ena oseba, ki ima dohodke v višini dvakratnika povprečne slovenske plače,
               čeprav seveda dve tretjini državljank in državljanov Republike Slovenije delajo za
               nižje plače.</p>
               <p>Še ena novost je, ki jo v bistvu v Združeni levici podpiramo, da bodo lahko javni
               stanovanjski skladi podatke o prijaviteljih na razpise za dodelitev neprofitnih
               stanovanj dobili po uradni dolžnosti, kar bo olajšalo prijavo na tovrstne razpise.</p>
               <p>V bistvu podpiramo tudi povečanje možnosti zadolževanj stanovanjskih skladov. Mi smo
               celo predlagali amandma, da bi se ta obseg zadolževanja povečal za 40 % in ne zgolj
               za 10 %, zavedajoč se seveda tako vse odgovornosti kot tudi dejstva, da nujno
               potrebujemo spodbuditev gradnje tovrstnih stanovanj, ker jih v Sloveniji kronično
               primanjkuje, zlasti če to gledamo tudi v luči dejstva, da ne bomo imeli obdavčitev
               nepremičnin, ki bi lahko to na način pametnih davkov uredila z višjo obdavčitvijo
               praznih nepremičnin. Ampak seveda, ker ta naš amandma očitno ni v interesu
               vladajočega razreda, je bil zavrnjen.</p>
               <p>V Združeni levici bomo seveda predlagano spremembo zakona potrdili.</p>
               <p>Še enkrat pa poudarjamo, da bi v bistvu protiustavnost lahko in morali odpraviti že
               lani s sprejetjem našega zakona, pa ne zaradi tega, ker je bil naš, ampak ker je
               urgentno odpravljal neko protiustavnost. Ampak pravilo te vlade je takšno, da pač
               vsakič, ko Združena levica želi zaščititi najbolj ranljive skupine ljudi, se zavrnejo
               naši predlogi z obljubami o pripravi obsežnih, celovitih sistemskih rešitev. Potem se
               to nekako izrodi neko gašenje požara ter v parcialne rešitve po nujnih ali skrajšanih
               postopkih. Upam, da bosta naslednji sklic Državnega zbora in koalicija bolj socialna,
               in da bo tudi v vladni ekipi Združena levica, ker po četrt stoletja se nekdo mora
               začeti resno ukvarjati s stanovanjsko politiko. Hvala za besedo.</p>
            </sp>
            <sp xml:id="SDZ7-Redna-30-2017-05-23.sp220">

               <speaker>PODPREDSEDNIK MATJAŽ NEMEC:</speaker>

               <p>Gospod Zvonko Lah bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite, gospod Lah.</p>
            </sp>
            <sp xml:id="SDZ7-Redna-30-2017-05-23.sp221">

               <speaker>ZVONKO LAH (PS NSi):</speaker>

               <p>Spoštovani podpredsednik, kolegice in kolegi!</p>
               <p>V svojem programu smo zapisali, vsakemu državljanu, zlasti pa družinam z otroki mora
               biti dosegljiva realna možnost, da si zagotovi vsaj minimalni stanovanjski standard v
               lastnem ali najetem stanovanju ali stanovanjski hiši. Država mora pomagati mladim
               družinam pri reševanju prvega stanovanjskega problema.</p>
               <p>Zakon o spremembah in dopolnitvah Stanovanjskega zakona sledi ustavni določbi, ki
               nam nalaga odpravo protiustavnosti. Poleg tega pa se v predlaganih spremembah in
               dopolnitvah ureja še poenotiti postopek glede pridobivanja osebnih podatkov zaradi
               potreb organov pri odločanju in izvajanju nalog na stanovanjskem področju. V praksi
               se je nemalokrat izkazalo, da se ta sistem izigrava. Poleg tega se izenačuje vse
               upravičence neprofitnih stanovanj tako, da za vse velja možnost preverjanje
               izpolnjevanja pogojev za pridobitev neprofitnega stanovanja v najem. Ker imamo v
               Sloveniji več prosilcev za najem neprofitnih stanovanj, kot je njihova
               razpoložljivost, se v tem predlogu sprememb in dopolnitev predlaga tudi večja
               zadolžitev javnih stanovanjskih skladov. Javni stanovanjski skladi upravičujejo svoj
               predlog v večjem zadolževanju z rekordno nizkimi obrestnimi merami za zadolževanje.</p>
               <p>V Poslanski skupini Nove Slovenije bomo predlog zakona podprli.</p>
               <p>Vsekakor pa se pridružujemo mnenju Državnega sveta, ki vzpostavlja člen zakona, ki
               določa, da subvencije k plačilu tržne najemnine izplačuje občina, v kateri ima
               prosilec stalno prebivališče. V praksi se lahko zgodi, da bo najemnik najel
               stanovanje v regiji, kjer je priznana tržna najemnina višja kot v regiji, kjer ima
               stalno prebivališče. Pridružujemo se predlogu občin, da se uzakoni dosedanje prakse,
               da mora imeti prosilec stalno in začasno prebivališče v isti občini, v kateri bo
               zaprosil za dodelitev stanovanja.</p>
               <p>Zadovoljni pa smo, da je bil sprejet tudi amandma, ki smo ga predlagali k temu
               zakonu.</p>
            </sp>
            <sp xml:id="SDZ7-Redna-30-2017-05-23.sp222">

               <speaker>PODPREDSEDNIK MATJAŽ NEMEC:</speaker>

               <p>Gospod Marjan Dolinšek bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp223">

               <speaker>MARJAN DOLINŠEK (PS SMC):</speaker>

               <p>spoštovani predsedujoči, spoštovani predstavniki Vlade, spoštovane poslanke,
               poslanci!</p>
               <p>Novela Stanovanjskega zakona, ki jo obravnavamo, prinaša spremembe in dopolnitve, ki
               se nanašajo na odločbo Ustavnega sodišča, ki opozarja na neenakost pred zakonom na
               področju uveljavljanja pravic iz javnih sredstev, natančneje torej ugotovljene
               protiustavnosti na področju subvencij, neprofitnih in tržnih najemnin. Ustavno
               sodišče je namreč ugotovilo, da obstaja neenakost pred zakonom na področju načina
               ugotavljanja višine subvencije za najemnike v neprofitnih stanovanjih in najemnike v
               tržnih in hišniških stanovanjih, ki izpolnjujejo dohodkovne in druge pogoje za
               pridobivanje neprofitnega stanovanja. Poglavitna rešitev predloga to neenakost
               odpravlja in izenačuje pogoje za obe skupini najemnikov. Pomemben doprinos predloga
               zakona je tudi izenačitev vseh najemnikov neprofitnih stanovanj. Dogaja se namreč, da
               nekateri najemniki dejansko ne izpolnjujejo več predpisanih pogojev za pridobitev
               neprofitnih stanovanj v najem, vendar je glede na obstoječo zakonsko določbo njihov
               status najemnika praktično nedotakljiv, in to, da ne izpolnjujejo več kriterijev za
               dodelitev neprofitnega stanovanja, ne predstavlja krivdnega razloga za odpoved
               najemnega razmerja. S spremembo zakona se izenačuje v smislu načela enakosti vse
               najemnike v neprofitnih stanovanjih, ne glede na to, kdaj je bilo sklenjeno najemno
               razmerje. Izjema so najemniki bivši imetniki stanovanjske pravice, ki na podlagi
               stanovanjskega zakona niso odkupili stanovanja, v katerem so imeli stanovanjsko
               pravico, in bivši imetniki stanovanjske pravice, ki so ostali v neprofitnem najemu v
               denacionaliziranih stanovanjih.</p>
               <p>Obstoječa praksa je pokazala, da v veljavnem Stanovanjskem zakonu ni ustrezne pravne
               podlage za pridobivanje in obdelovanje osebnih podatkov iz uradnih evidenc za potrebe
               odločanja in izvajanja nalog na stanovanjskem področju. Tako se dogaja, da v
               evidencah prihaja do nepravilnih ali preprosto zastaranih podatkov. S predlogom se ta
               nepravilnost odpravlja, saj se omogoča, da občine, javni stanovanjski skladi ali
               neprofitne stanovanjske organizacije za lažje izvajanje nalog in pristojnosti po
               Stanovanjskem zakonu in podzakonskih predpisih pridobivajo in obdelujejo osebne
               podatke o najemnikih in drugih udeležencih v postopku. Na ta način se poleg
               verodostojnosti podatkov vpliva tudi na zmanjševanje bremena prosilcev, ki so po
               dosedanji praksi morali zase in za svoje družinske člane te podatke pridobiti in
               pristojnemu organu predložiti sami.</p>
               <p>In kot zadnje. Z ozirom na pomanjkanje javnih najemnih stanovanj se z zakonom
               omogoča tudi povečanje obsega zadolževanja. Odpira se torej možnost, da se
               Stanovanjski sklad Republike Slovenije poleg 10 % zadolževanja, kar mu je že do sedaj
               omogočeno na podlagi Zakona o javnih skladih, zadolži še za dodatnih 20 % izkazanega
               namenskega premoženja sklada brez omejitev in pa občinskim stanovanjskim skladom za
               10 % izkazanega namenskega premoženja občinskega javnega sklada, ki pa se lahko
               zadolžuje samo pri Stanovanjskem skladu Republike Slovenije.</p>
               <p>Menimo, da predlog zakona na ustrezen način odpravlja ugotovljeno protiustavnost in
               lahko s svojimi rešitvami ugodno vpliva na nepremičninski trg tako na ravni države
               kot na občinski ravni, zato bomo v Poslanski skupini Stranke modernega centra predlog
               zakona podprli.</p>
            </sp>
            <sp xml:id="SDZ7-Redna-30-2017-05-23.sp224">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               jutri v okviru glasovanj.</p>
               <p>S tem tudi prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O NACIONALNI STANOVANJSKI VARČEVALNI SHEMI IN
                  SUBVENCIJAH MLADIM DRUŽINAM ZA PRVO REŠEVANJE STANOVANJSKEGA VPRAŠANJA.</title>
               </p>
               <p>Predlog zakona je v obravnavo zboru predložila skupina šestih poslank in poslancev s
               prvopodpisano gospo Ivo Dimic.</p>
               <p>V zvezi s tem predlogom zakona je skupina 10 poslank in poslancev s prvopodpisano
               gospo Ivo Dimic zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagateljev
               mag. Mateju Toninu.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp225">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci!</p>
               <p>Če kaj, potem Nova Slovenija v tej hiši želi odpirati teme, ki so za prihodnji
               razvoj Slovenije ključne. To je zagotovo prihodnost slovenskega naroda. To je
               zagotovo demografija oziroma so demografski kazalci. Če slovenski narod želi na dolgi
               rok preživet, potem je jasno, da bi morala biti v Sloveniji rodnost vsaj 2,1 otroka
               na mamo v rodni dobi. Žalostna resnica pa je ta, da je trenutna rodnost 1,5 otroka na
               mamo v rodni dobi. Celo več, povprečna starost ženske, ko rodi prvega otroka, se je v
               Sloveniji že dvignila nad 30 let. Če bi želeli zasledovati cilj, da bi bila rodnost v
               Sloveniji 2,1 otroka na mamo v rodni dobi, bi se moralo v Sloveniji konkretno roditi
               30 tisoč otrok na leto. Žal pa se jih rodi kar 10 tisoč manj, to je 20 tisoč. Torej,
               ta država, ta Državni zbor, bi se moral predvsem ukvarjati s stvarmi, ki bi mladim
               pomagale, da bi se odločali za več otrok. Mi bi morali sprejemati ukrepe, ki bi mlade
               spodbudili, da bi vendarle teh manjkajočih 10 tisoč otrok vendarle še dobili.</p>
               <p>Ko mlade sprašujete v različnih anketah, kaj je tisto, zaradi česar se ne odločajo
               za več otrok, največkrat izpostavljajo tri stvari. Prvič, vrednote, drugič, službe,
               in tretjič, stanovanja. Nova Slovenija je v preteklosti predstavila paket različnih
               zakonov, ki te tri izzive nagovarjajo in dajejo rešitve. In danes je pred vami zakon,
               ki bi predvsem mladim pomagal reševati stanovanjski problem oziroma vprašanja strehe
               nad glavo, kako priti do prvega stanovanja. Kot smo že večkrat povedali v Novi
               Sloveniji, so v državi razmere zrele, da se družinam vrne nabor ukrepov družinske
               politike, ki so ga družine že imele. Družine med njimi, še posebej tiste z več otroki
               ter enostarševske družine, so nosile levji delež bremena varčevanja v času
               gospodarske in finančne krize. In po zaslugi sedanje vlade se to kaj bistveno ne
               spreminja. Vlada Mira Cerarja v zadnjem letu veliko govori o izboljševanju
               gospodarskih razmer v državi. Posledično sprošča tudi številne varčevalne ukrepe in
               hkrati viša proračunske odhodke na številnih področjih. Naj omenimo le nedavno
               dokapitalizacijo SDH in DUTB v višini 250 milijonov evrov, za kar je denar bil. Naj
               omenimo tudi povišanje mase plač v javnem sektorju, ponovno uvedbo 2. januarja kot
               dela prostega dne in povišanja najnižje pokojnine za polno pokojninsko dobo brez
               dokupa. Vsekakor so to dobrodošli ukrepi. Ampak vendarle pa manjka en pomemben del,
               to je, da bi se varčevalni ukrepi sproščali tudi na področju družinske politike. In
               prav to želimo zasledovati v Novi Sloveniji z zakonom, ki je pred vami. Saj s tem
               zakonom, ki ga bomo danes obravnavali, želimo mladim olajšati dostop do kreditov za
               stanovanja, torej jim omogočiti nižje plačevanje kreditov in jim tudi izdatno
               finančno pomagati pri plačevanju stroškov za stanovanje. To sta dve zelo konkretni
               rešitvi, ki jih predlagamo v zakonu.</p>
               <p>Vlada sicer navaja predvsem negativne učinke rešitev, ki jih predlagamo, mi se pa
               osredotočamo na pozitivne učinke. Številne mlade družine se na nas obračajo z dobro
               izkušnjo, ki so jo imele v preteklosti s tovrstnimi pomočmi in jih označujejo kot
               izjemno dobro rešitev, kar pa je najbolj pomembno, je, da je bil ukrep vezan na
               število družinskih članov.</p>
               <p>Spoštovani kolegice in kolegi, iskreno se obračamo na vas, da se odzovete na ta
               predlog pozitivno in s tem družinam in mladim omogočite, da lažje pridejo do svojega
               prvega stanovanja.</p>
            </sp>
            <sp xml:id="SDZ7-Redna-30-2017-05-23.sp226">

               <speaker>PODPREDSEDNIK MATJAŽ NEMEC:</speaker>

               <p>Za uvodno obrazložitev mnenja dajem besedo predstavnici Vlade, in sicer državni
               sekretarki na Ministrstvu za okolje in prostor gospe Lidiji Stebernak.</p>
            </sp>
            <sp xml:id="SDZ7-Redna-30-2017-05-23.sp227">

               <speaker>LIDIJA STEBERNAK:</speaker>

               <p>Spoštovani predsedujoči, spoštovane poslanke in poslanci!</p>
               <p>Predlog Zakona o spremembah in dopolnitvah Zakona o nacionalni stanovanjski
               varčevalni shemi in subvencijah mladim družinam za prvo reševanje stanovanjskega
               vprašanja predlaga ponovno uveljavitev določb, ki so bile z Zakonom o uravnoteženju
               javnih financ črtane. Želeli bi poudariti, da se Vlada zaveda problematike na
               področju dostopnosti stanovanj za mlade in mlade družine, rešuje pa jo v okviru
               aktivnosti Resolucije o nacionalnem stanovanjskem programu, ki je bila decembra 2015
               sprejeta tudi v Državnem zboru. Na Ministrstvu za okolje in prostor posebno pozornost
               namenjamo ustvarjanju razmer za zagotavljanje kakovosti bivanja in ustavno zapisane
               možnosti izbire pri reševanju stanovanjskega vprašanja za vse prebivalce, s
               prepletenimi ukrepi na različnih prednostnih področjih in podrobnim akcijskim načrtom
               v resoluciji pristopamo k reševanju stanovanjske problematike, še posebej za mlade in
               mlade družine. Resolucija ne predvideva ponovne vzpostavitve instrumentov, ki so
               predmet predloga zakona, predvideva pa številne druge instrumente in ukrepe za ciljne
               skupine, katerih predlagatelj ne omenja, se pa že izvajajo in jih bomo navedli tudi v
               nadaljevanju.</p>
               <p>Poleg tega z resolucijo sprejeta stanovanjska politika sledi cilju povečevanja fonda
               javnih najemnih stanovanj. Vlada ne podpira predloga zakona tudi zaradi preteklih
               negativnih učinkov sheme, ki so se pokazali v spreminjanju pogojev za varčevanje in
               pridobitev premij, kar je posledično vodilo v nižji interes za vstop v varčevalno
               shemo, neprilagajanju obrestnih pogojev aktualnim razmeram na finančnih trgih,
               pogojevanju najema posojil – varčevalna shema bi morala biti zgolj za varčevanje,
               posojila pa so prepuščena bankam in pogojem, ki veljajo v času najema posojila – in
               visoke stroške za Stanovanjski sklad Republike Slovenije kot izvajalca nacionalne
               stanovanjske varčevalne sheme in izplačevalca subvencij. Za pripravo in izvedbo
               ukrepov za izboljšanje stanovanjske problematike mladih je bila na podlagi sklepa
               Vlada aprila 2016 ustanovljena delovna skupina za mlade. Sestavljajo jo pod vodstvom
               Ministrstva za okolje še predstavniki Stanovanjskega sklada, Urada za mladino,
               Mladinskega sveta Slovenije, Študentske organizacije Slovenije, Skupnosti občin,
               Združenje občin Slovenije in Združenje mestnih občin Slovenije. V okviru delovne
               skupine za mlade se trenutno izvajata dva pilotna projekta. Pilotni projekt
               zagotovitve ponudbe cenovno ugodnih stanovanj za mlade, ki prvič rešujejo
               stanovanjsko vprašanje, in pilotni projekt za zagotavljanje stanovanj za stanovanjske
               skupnosti za mlade. Menimo, da bi se stanovanjska problematika mladih družin lahko
               posredno reševala tudi skozi stanovanjske zadruge, zato je bila ustanovljena tudi
               delovna skupina za pripravo izvedbe pilotnega projekta stanovanjske zadruge, ki je
               zaključila s pripravljalno fazo.</p>
               <p>Na koncu naj dodam še, da Ministrstvo za okolje in prostor pripravlja nov
               stanovanjski zakon. Izdelana so bila izhodišča, ki so tudi javno objavljena in prav
               posebno pozornost bo zakon namenjal prav mladim in mladim družinam. Hvala.</p>
            </sp>
            <sp xml:id="SDZ7-Redna-30-2017-05-23.sp228">

               <speaker>PODPREDSEDNIK MATJAŽ NEMEC:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
               <p>Izvolite, gospa Poropat.</p>
            </sp>
            <sp xml:id="SDZ7-Redna-30-2017-05-23.sp229">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Lep pozdrav spoštovani poslanke, poslanci,
               državna sekretarka s sodelavko!</p>
               <p>Ob prebiranju gradiva, ki ga zdaj obravnavamo, so se mi avtomatično zastavila
               nekatera vprašanja, in sicer kako sem sama in moji vrstniki tudi moji otroci
               odraščala, kako smo se postavljali na lastne noge, kako smo se osamosvajali in šli s
               trebuhom za kruhom, kakšne priložnosti in kakšne možnosti smo imeli ter kako to
               poteka danes, kakšne priložnosti in kakšne možnosti imajo danes naši mladi. Pa moram
               reči, ni nam bilo z rožicami postlano. Hitro smo morali sezuti otroške čeveljce in si
               nadeti odrasle, včasih celo prevelike čevlje. A smo se znašli, navkljub pomanjkanju.
               Res je, družbene vrednote so bile precej drugačne, bila je solidarnost, pomoč,
               iskreno prijateljstvo in kolektivni duh Vsi za enega, eden za vse so spremljali naše
               odraščanje. Pa ne da iluzorno hvalim tisto obdobje, tudi hudo nam je bilo, plače so
               bile nižje, bilo je več brezposelnih, živeli smo v skromnejših razmerah, ampak vsak,
               ki je želel delati, je službo za nedoločen čas skorajda lahko izbiral in lahko smo
               živeli po načelu Najprej štalca, potem pa kravca. Danes, danes pa je vse drugače, pa
               mislim, da tu ne moremo kot krivca kazati na mladino. Mladina je po eni strani
               porinjena v popolnoma drugačen svet. Svet, ki po moji oceni poveličuje izobrazbo do
               te mere, da mladina ne zna več delati z rokami. Tako dobivamo magistre, dvojne
               doktorje in tako naprej, ki včasih tudi ne znajo vključiti, bom rekla, pod
               narekovajem, pralnega stroja ali česa drugega. Povrh vsega se je fleksibilnost,
               prekarnost dela zažrla v našo družbo do te mere, da mladi praktično nimajo več nobene
               varnosti, nobene prihodnosti, njihova prihodnost je zavita v meglo. Povsem logična
               posledica je, da ostajajo odvisni od staršev, da jim le hotel Mama lahko nudi varno
               zatočišče. S tem postajajo individualist, apatični, izgubljeni in nesposobni
               prevzemati odgovornost sami zase, kaj šele za svojo družino. Drži, da si mladi danes
               zelo težko privoščijo neko spodobno stanovanje. Ni rednih zaposlitev, posledično ni
               kreditov, cene nepremičnin so nedosegljive za te mlade ljudi. Zato je podaljšano
               bivanje pri starših samoumevno. Zaskrbel me je podatek, da v naši državi več kot 44 %
               mladih do starosti 34 let še vedno živi pri starših. Slovenija je glede dolžine
               skupnega bivanja staršev in otrok na drugem mestu, takoj za Slovaško, in ne boste
               verjeli, prekašamo celo Italijo.</p>
               <p>Ne morem, da se ne bi obregnila na zadnji razpis Stanovanjskega sklada, ki je bil
               objavljen pred kratkim. Gre za prodajo več stanovanj in hiš, prednost pa imajo mlade
               družine, večje družine. Vse lepo in prav, dokler ne pogledamo podrobnosti. Cene
               stanovanj se gibljejo med 141 tisoč do 480 tisoč evrov, cene hiš pa celo od 380 tisoč
               do 470 tisoč evrov. Spoštovani, naj vas vprašam, katera mlada družina si lahko
               privošči takšno stanovanje?! Pa naj bodo še takšne ugodnosti pri najemu kredita, še
               kakšna dodatna subvencija po vrhu, pa vendar ne gre.</p>
               <p>Ali predlog zakona, ki ga predlagajo v Novi Sloveniji, doprinese ne k boljšemu
               položaju mladih, temveč boljšim priložnostim mladih, da se prej postavijo na svoje
               noge, da se prej osamosvojijo? V Desusu si tega ne bi upali trditi. V vse preveč
               pasti so bili mladi že porinjeni s temi varčevalnimi shemami ob situaciji, kakršna je
               danes, ko nimajo rednih dohodkov, ko nimajo služb, da bi jim s tem lahko naredili
               medvedjo uslugo. Ne trdimo tega, le opozarjamo, da previdnost in razmislek nista
               odveč.</p>
               <p>Nas pa po drugi strani čudi, da je s takšnim predlogom prišla ravno stranka, katere
               minister je ukinil stanovanjsko olajšavo, olajšavo za reševanje stanovanjske
               problematike, in to v letu 2005, če se ne motim, ko še zdaleč nismo bili podvrženi
               varčevalnim ukrepom. Več kot 100 tisoč zavezancev oziroma 8,1 % je uveljavilo
               tovrstno olajšavo. Taista stranka je to dohodninsko reformo obljubljala s figo v žepu
               pod pretvezo, da zaradi višje splošne olajšave nihče ne bo plačeval več, kar pa ne
               drži. Najbolj je bil in je še vedno na udaru nižji in srednji razred, katerim prav
               nič ne pomaga kasnejše obžalovanje ministra za takšen ukrep.</p>
               <p>Naj počasi zaključim. Skrb Demokratične stranke upokojencev Slovenije ne obsega samo
               starejših, samo upokojencev, njihove pokojnine in usklajevanje teh pokojnin, letni
               dodatek in tako naprej, vse bolj nas skrbi in glede na to, kam nas pelje ta družba,
               imamo tudi razloge za to, tudi zaton javnega zdravstva, brezposelnost ne samo
               starejših, predvsem mladih, prekarnost dela, negotovost mladine, nasploh sistem, ki
               mladini ni naklonjen, kot so uvedeni šparprogrami tako na socialnem, pokojninskem,
               zdravstvenem in še drugih področjih.</p>
               <p>V Poslanski skupini Desus ne bomo a priori proti predlaganemu zakonu. Menimo namreč,
               da je treba sprejeti takšno politiko, družbeno klimo, da bomo lahko otroke vzgajali v
               samostojne, odgovorne in zrele osebe. Ali bi predlagane rešitve glede nacionalne
               varčevalne sheme pomagale do te mere, da bi lahko prerezali popkovino, pa tudi ne
               morem trditi. Zato bomo pozorno spremljali razpravo, ki se bo odvijala, in na podlagi
               predstavljenih argumentov zavzeli svoje končno stališče. Hvala lepa.</p>
            </sp>
            <sp xml:id="SDZ7-Redna-30-2017-05-23.sp230">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ7-Redna-30-2017-05-23.sp231">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik! Državna sekretarka, kolegice in kolegi!</p>
               <p>Čeprav se lahko sliši tudi nenavadno, ampak Slovenija je svoj čas imela skorajda
               idealen stanovanjski fond, ki bi lahko postal stanovanjski fond neprofitnih,
               najemniških, brezplačno najemniških, kakorkoli, stanovanj v korist družbe, stanovanj,
               ki bi jih ta družba uporabljala zato, da ne bi bila soočena z vprašanjem, pred
               katerim smo danes, to je, kako mlademu človeku in družini zagotoviti dostop do
               stanovanja, pa najsi bo za začetek vsaj najemniško, ker resnici na ljubo večina
               mladih v tej državi ta trenutek o lastniškem niti ne more, pa verjetno niti ne želi
               razmišljati. Ampak seveda, zgodil se je Jazbinškov zakon, na ta račun so nekateri
               stanovanja, v katerih so živeli, dobili, številni, ki so priložnost izkoristili, so
               na ta račun tudi obogateli, generacije, ki pa niso imele priložnosti in možnosti
               koriščenja priložnosti tranzicije, pa so danes soočene z realnostjo, ki si je niso
               same zakrivile. Ampak ne gre objokvati preteklosti, pred nami je sedanjost in tudi
               ukrep in predlog ukrepa Nove Slovenije je treba gledati skozi to prizmo. Čeprav se na
               prvi pogled zdi, da gre za potezo, ki je koristna in dobra, se po podrobnem študiju
               človek lahko kvečjemu vpraša, ali je dogovorjeno z bankami in s katerimi. Seveda v
               svetu obstajajo preverjene metode stanovanjske politike, sodobne, tiste stare, tiste
               s pozitivnimi in tiste z negativnimi izkušnjami. In ena izmed osnovnih in temeljnih
               modelov v sodobnosti, ki je sprejet tudi v nacionalnem stanovanjskem programu te
               države, vendar gre za strateški dokument, ki bi ga veljalo tu in tam prebrati in
               upoštevati, je zaveza k vzpostavljanju fonda najemniških, po možnosti neprofitnih
               stanovanj, ne pa krepitve fonda lastniških stanovanj, ki praviloma omogoča zgolj
               akumulacijo kapitala in priložnosti na strani tistih, ki že tako ali tako imajo
               priložnost urediti svoj položaj, vsi ostali pa so enakopravni in enaki pred roko
               trga, večinoma v lastno škodo. Zato je teza, da je treba mlade, še preden dodobra
               stopijo na trg dela in še preden si uspejo ustvariti družino ali pa ko si ravno
               ustvarjajo družino, zakreditirati, po možnosti dolgoročno, in jih zavesti s
               subvencijo, ki jih kljub vsemu na začetku življenjske poti postavlja v položaj, ki
               jim ne pušča dovolj ali pa sploh kakšnega izhoda, verjetno v jedru napačno.
               Nasprotno, razviti je treba fond najemniških stanovanj, ki bodo lahko imela
               srednjeročno perspektivo mladega človeka, da si ob podpori države za razumen delež
               svojega mesečnega prihodka reši svojo eksistenčno stisko in hkrati lahko dolgoročneje
               razmišlja tudi o lastniškem stanovanju. Seveda poteze sklada, ki gradi lastniška
               stanovanja za 4 tisoč evrov in več po kvadratnem metru, kot sem povedal pri prejšnji
               točki, k temu ne prispevajo. Gotovo bo treba tudi v Stanovanjskem zakonu to vprašanje
               prevetriti in določiti, ali je sploh smiselno, da Stanovanjski sklad gradi lastniška
               stanovanja, ko pa je to v jedru v nasprotju s tem, kar je kot strateško usmeritev
               sprejel na predlog Vlade tudi ta cenjeni zbor.</p>
               <p>Če pustimo ob strani politike in intervencije države, obstajajo številne druge
               možnosti, ki se v svetu kažejo kot verodostojne in dobre alternative. Za začetek naj
               omenim stanovanjske zadruge. Zadruge so ne le na tem področju, tudi na številnih
               drugih, povsem trženjskih, gospodarskih točkah v času krize pokazale izjemno
               odpornost in občutek za socialno pravičnost in solidarnost. Podatki iz Italije,
               Francije in Združenih držav Amerike kažejo, da so zadružna podjetja bistveno bolje in
               trajnostno preživela finančno in gospodarsko krizo, ki bi naj bila za nami, čeprav v
               resnici ne vem, od kje ta občutek. Podobno se bo treba lotiti tudi pri stanovanjih.
               Prej spodbude in dodatne stimulacije za tovrstno povezovanje mladih pa tudi
               starejših, gre namreč za medgeneracijski problem, je bistveno bolj na mestu kot še
               ena varčevalna, nacionalna shema, ki v resnici odgovarja zgolj tistim, ki že imajo
               redno zaposlitev in stabilno življenje. Če pogledate na trg dela, boste videli, kar
               je seveda daleč od želenega, da večina mladih nima zaposlitve za nedoločen čas, ne
               samo v Sloveniji, tudi povsod drugod v svetu, in da žal, čeprav se je s to realnostjo
               težko soočiti, izgledi za to, da bi se to spremenilo, niso prav dobri. Borimo se
               proti prekarnosti, celo na današnji seji smo obravnavali novelo Kazenskega zakonika,
               v kateri smo morali dodatno okrepiti kazenske določbe, zaostriti kazenske določbe in
               jasno povedati, da je namenski poseg v socialne pravice in pravice iz naslova
               delovnega razmerja za to družbo nesprejemljiv. In vendar se dogaja. In teh
               intervencij bo še mnogo.</p>
               <p>Ker je bil tudi predlagatelj ukrepa kratek in ker v resnici o stanovanjski shemi ni
               kaj dosti za povedati, bi tudi sam zaključil s tem, da krediti, četudi
               subvencionirani, ne rešujejo situacije. Morda jo rešujejo za banke, za mlade ljudi,
               ki se soočajo z visoko stopnjo mobilnosti za potrebo, da svoje življenje vidijo ne le
               zgolj skozi prizmo prvega stalnega prebivališča, ampak predvsem skozi prizmo trajnega
               iskanja novih priložnosti, bo treba storiti bistveno več. Hvala lepa.</p>
            </sp>
            <sp xml:id="SDZ7-Redna-30-2017-05-23.sp232">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Združena levica.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp233">

               <speaker>DR. FRANC TRČEK (PS ZL):</speaker>

               <p>Hvala za besedo še enkrat.</p>
               <p>V osnovi me veseli način, kako sta stališča ubrala predhodnika, in bom tudi jaz na
               ta oseben način. Navsezadnje bi si želel parlamenta, kjer bi paraulare, kjer bi v
               bistvu stališča govorili iz glave in ne brali, razen ko se sklicujemo na kakšne
               podatke, kar se dela v nekoliko bolj resnih parlamentih. Bom tudi kot čila, čeprav po
               EMŠO najstarejša kolegica med nami, tudi jaz začel osebno. To nedeljo sem peljal
               najmlajšega od naših otrok, našo osemletnico, ki jo pogosto imenujem, tisti, ki me
               spremljate po Facebooku, svetovalko, na ogled Vurnikove delavske kolonije v Mariboru.
               Vurnik je to kolonijo načrtoval in izgradil leta 1928, v tistih časih je v Domu in
               svetu in še kje pisal o teh vprašanjih in mogoče, če bi na resornem ministrstvu
               prebrali par njegovih tekstov, bi imeli drugačno stanovanjsko politiko. Seveda s
               sedanjih življenjskih standardov se nam tistih nekaj malo manj kot 40 kvadratov krat
               dva zdi relativno malo, ampak takrat je to bilo v bistvu za delavstvo dokaj visok
               standard in je tudi bilo načrtovano na način, da bi najemnik v dvajsetih letih
               odplačal to vrstno hišo in bi postal lastnik brez tega, da bi finančno crknil, po
               domače povedano. Pred kratkim sem se srečal z enim najboljših mladih svetovnih
               fotografov, s Slovencem, ki mu resorno ministrstvo noče dati statusa umetnika,
               ravnokar je prišel iz Londona, kjer je leto dni študiral, je rekel, da je bil vesel,
               da je prišel nazaj. Če berete angleške medije, v urbanih delih si človek pod 40 let
               dobesedno ne more, ne more rešiti stanovanjskega vprašanja. Lansko leto je Mladinski
               svet Slovenije priredil nek posvet na to temo in sem tam nekako bil zgrožen, ker
               tudi, bom rekel, tisti del mlade politike, socialdemokratske, če se tako izrazim, in
               tu moram priznati, da sva se s kolegom prej pogovarjala, je tudi on nekako malo
               kritiziral njihov podmladek, vsi so tulili: »Dajte nam možnost, da se čim prej
               zakreditiramo.« A veste, mi se tu pogovarjamo o dveh zadevah. Pogovarjamo se o
               politični ekonomiji, ki ni nujno, da bi bila takšna, kot je, in ki ne bi smela biti
               takšna, kot je. In pogovarjamo se tudi o neki stanovanjski kulturi, ki bi definitivno
               morala biti drugačna. Jaz vedno pravim, da bi bil najbolj srečen človek na svetu, da
               ne bom megalomanski in omenil vesolje, če nikoli ne bi bil lastnik nepremičnine in
               prevoznega sredstva, z izjemo kakšnega bicikla ali rolke. In so države relativno
               blizu, ki vam to omogočajo. Zlasti tako imenovana desnica, slovenska, zelo rada
               govori o drugi Švici. V Švici je čez 5 tisoč stanovanjskih zadrug, petina
               prebivalstva živi v zadružnih stanovanjih. Določene prakse so celo take, da je za
               Slovence to nepredstavljivo vesolje, da ti nikoli nisi lastnik konkretno nekega
               stanovanja. Bom povedal na način, ki ga bo razumela Nova Slovenija. Njihova
               opredeljena družina, otroci gredo na svoje in starša bosta šla v manjšo stanovanjsko
               enoto znotraj stanovanjske zadruge. Pa je nek, ko sem to omenjal na eni od predhodnih
               sej, nek prebežnik iz SDS, zdaj samostojni poslanec, tulil, da je pa to socialistična
               ne vem nekaj pa celo do Venezuele je prišel. Zelo podobno imamo v Avstriji. Kolega
               pred mano je omenjal tudi neke druge države. Tudi v Ameriki, ko vas Nato kam pelje,
               bi lahko šli na kakšen špricer pa si malo pogledali, kako se rešuje ta problematika.
               Žalosti me, da neka stranka, ki ob drugem zastopa tudi upokojence, se zvrne sem na
               mlade. Glejte, jaz prihajam iz Maribora, podobno kot kolegica, ki je pred mano
               govorila, kjer imamo veliki problem z deložacijami. Po navadi opa umre prej kot oma,
               oma ima prenizko penzijo, letos je bila mrzla zima, radiatorje itak zapirajo, ker so
               revni, grejejo se malo na elektriko – in imamo problematiko deložacije. Mi imamo pač
               lastnike, ki nimajo penezov za plačevati osnovno, čemur smo nekoč rekli režijo. Kaj
               bomo naredili s tem? Tudi tu imamo prakse. Za te ljudi se naredijo domske
               stanovanjske skupnosti, kjer ima vsak neko svojo stanovanjsko enoto, ima tudi nek
               vrt, da lahko nekaj pedena, dokler lahko, ima skupne prostore, imajo tudi varovane,
               imajo kakšno medicinsko sestro. Mi smo dovolj bogata družba, da bi vse te prakse
               morali izvajati, pa jih četrt stoletja niste izvajali. Tudi zaradi tega bi vas bilo
               treba poslati na nek podaljšan dopust do vašega čakanja na penzijo in prepustiti
               reševanje stanovanjske problematike nekaterim, ki to področje vseeno poznamo, pa
               tudi, če se vam zdi to, kar zdaj govorim, v bistvu vehementno. Kakšno je pa dejansko
               stanje? Glejte, dejansko stanje v neki boljši varianti, spomnim se nekaj let nazaj,
               dejansko se je s polovico mojih najboljših diplomantov nekako tako zgodilo, da so se
               starši odselili na vikende, govorim bolj za Ljubljančane z okolico, da so otroci šli
               lahko živeti v stanovanje. Pazite, in to je višji srednji, če že ne višji sloj v
               Sloveniji. Da je nekaj blazno neustrezno z našo stanovanjsko politiko in lastniško
               strukturo, vam navsezadnje tudi kaže, če gledate, ne vem, kje živijo ministri,
               ministrice. Realnost je v osnovi še v bistvu bolj morbidna. Za številne mlade in malo
               manj mlade je edini način, da pridejo do lastniškega stanovanja, pa jaz sem že skoraj
               50 let star, pa sem prestar za Jazbinška, da vam dobesedno nekdo umre, starš ali
               sorodnik. In to je v bistvu posledica stanovanjske politike, ki ste se jo šli vsi, in
               vsi, ki ste bili do sedaj in ste sedaj v vladi, bi morali v bistvu o tem molčati, ker
               niste napravili svoje domače naloge, pa tudi, če bo kdo zadaj spet do nezavesti
               užaljen. Če gremo gledati to, kar nekako poskuša nazaj NSi predlagati, neko obnovo
               nacionalne stanovanjske varčevalne sheme. Kako je bilo to s shemo, ki se je uvedla?
               Po izteku prvega petletnega obdobja varčevanja je bilo 61 varčevalcev lastnikov ali
               solastnikov stanovanj. Torej so imeli stanovanjsko vprašanje rešeno. Od teh jih je 52
               trdilo po anketi stanovanjskega sklada, da so zadovoljni ali zelo zadovoljni s
               kakovostjo bivanja, če prištejemo še srednje zadovoljne, je to že 84 %. Vidimo, da ta
               shema takrat ni delovala. Trg je norel, za te škatle, običajno slabo narejene, so se
               plačale previsoke cene in v 5 letih trajanja te sheme so cene na trgu poskočile za
               tri četrtine. In v tem kontekstu se strinjam, je ta predlog nekako nepremišljen in
               tudi ne razume stanovanjske problematike, žal pa kolega Tonin ne razume v bistvu tudi
               demografske problematike. Navsezadnje sva šla midva študirati, nisva imela otroka pri
               18., imela sva jih nekoliko pozneje, dobro, jaz sem ga imel na faksu pri 24., kolega
               tam nekje pri 30. To so neka dejstva in tega kolesa zgodovine ne boste zavrteli
               nazaj. Jaz se lahko tudi delno – bom pokuril ves čas tukaj – strinjam s kolegico,
               ampak, a veste, nekako reči, ljudje, ki bi imeli dva doktorata, mislim, jaz, če ne bi
               padel v parlament, bi imel dva doktorata, pa znam likati, znam skuhati, znam tudi
               kakšen paradajz posaditi, je pa seveda res, da je naš šolski sistem nepremišljen in
               da je pogosto visoko šolstvo socialni amortizer. Ja, kaj pa naj drugega delajo mladi?
               Drugače jih bomo imeli na ulici, pa nam bodo res razbili ta hram demokracije. To so
               neka dejstva in v bistvu neke politike, ki bi jih bilo treba premisliti in s katerimi
               bi se bilo treba ukvarjati. Mi bomo zdaj proti koncu mandata očitno dobili eno resno
               materijo, ki je bila četrt stoletja zanemarjena, v obravnavo. Kljub najboljšim
               namenom na Ministrstvu, koliko znanja imajo, koliko znanja nimajo, bo končni izplen v
               bistvu neko v najboljšem primeru polskropucalo. In tudi zaradi tega jaz tulim, da bi
               potrebovali petletne mandate, da se vsaj tri leta pa po, če že ne štiri, resno dela.
               To je tema, ki bi jo morali pripeljati v parlament po eni tretjini mandata in se
               resno z njo ukvarjati, ker navsezadnje tudi kaže odnos do te problematike. Na
               ministrstvu dobro vedo, da je nekaj mojih najboljših študentk in študentov resno
               zagrizlo v stanovanjske zadruge, ki ste jih nekateri pred menoj omenjali. Na
               Fakulteti za arhitekturo v Ljubljani so pripeljali cel niz strokovnjakov, bil je tudi
               kdo iz vašega ministrstva tam, tudi kakšen državni sekretar pri predsedniku Vlade,
               ampak nekih premikov jaz dejansko nekako ne vidim. Veste, vsem, ki se malo na to
               strokovno poznamo, ko se reče »rdeči Dunaj«, se takoj ve, koliko je ura, pa zdaj
               lahko desnica pade pa začne eeee, mahati tako, ker so pač takrat Socialni demokrati,
               dokler so bili še Socialni demokrati, po prvi svetovni vojni reševali stanovanjsko
               problematiko, ampak oni zapišejo, tisto ni bila samo housing politika, bila je v
               bistvu urbanistična politika. Mi nimamo niti urbanizma že 25 let niti stanovanjske
               politike. In se zelo bojim, da je tudi ta nek zakon, ki ga boste zdaj pripeljali pet
               do dvanajstih, ne bo rešil. Tudi demografske politike ne bomo na tak način reševali.</p>
               <p>Zaradi vse te neresnosti bomo mi v Združeni levici proti temu predlogu zakona. Malo
               časa si bom pa pustil za replike. Hvala.</p>
            </sp>
            <sp xml:id="SDZ7-Redna-30-2017-05-23.sp234">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp235">

               <speaker>ZVONKO LAH (PS NSi):</speaker>

               <p>Spoštovani podpredsednik, kolegice in kolegi!</p>
               <p>Danes imam toliko točk, da bi jih malo zamešal, kot je eden od kolegov enkrat rekel.
               Kot je že kolega Tonin prej povedal v imenu predlagatelja, danes obravnavamo
               naslednji predlog zakona iz družinskega paketa zakonodaje, ki ga je pripravila naša
               stranka. Protikrizni oziroma varčevalni ukrepi na številnih področjih se sproščajo,
               trenutna vlada oziroma vladajoča koalicija že lep čas glasno poudarja, da je krize
               konec. Družine, ki bi morale to dejansko prve čutiti, pa se še vedno soočajo z
               izpadom družinskih prejemkov, hkrati pa tudi z bistveno višjimi izdatki. Glede na
               naše ugotovitve, da na odločanje staršev za otroka ali več otrok, najbolj vplivajo
               trije dejavniki, to so vrednote okolja, v katerem družina živi, potem služba oziroma
               zaposlitev in tretje stanovanjsko vprašanje, predlagamo tudi spremembe zakona, ki
               temu sledijo. Naše ugotovitve potrjujejo tudi dokumenti Inštituta Republike Slovenije
               za socialno varstvo.</p>
               <p>Glavni namen in cilji predlagane novele so omogočiti družinam optimizacijo
               družinskih proračunov in ustrezni socialekonomski položaj, podpreti mlade družine pri
               prvem reševanju stanovanjskega vprašanja, uveljaviti pravičnejšo porazdelitev javnih
               financ, spodbuditi domačo potrošnjo, izboljšati demografsko sliko v Republiki
               Sloveniji. Rešitve so znane in tudi že preizkušene: mlade družine spodbuditi k
               varčevanju in jim omogočiti ugodnejše stanovanjske kredite ter jim pomagati s
               konkretno finančno pomočjo pri prvem reševanju stanovanjskega vprašanja ne glede na
               to, ali stanovanje kupijo ali ga najamejo. Vlada našega predloga v svojem mnenju ne
               podpira. Navaja nekaj alternativnih točk za reševanje stanovanjske problematike
               mladih in mladih družin. V tem stališču se ne bomo dotaknili teh točko konkretno.
               Predlagamo Vladi, naj vpraša mlade družine, kako učinkoviti so njihovi trenutni
               ukrepi in kaj si obetajo od napisanih načrtov. Dobili boste odgovor, da je to
               neoprijemljivo, neuporabno. Stanovanjski sklad v tem trenutku za trg prodaja
               lastniška stanovanja, katerih cena sega od 2 tisoč 189 do 3 tisoč 355 evrov po
               kvadratnem metru. Koliko mladih družin si to sploh lahko privošči? Prav tako še vedno
               ni nobene možnosti najema s kasnejšim odkupom, kjer bi se najemnine vštele tudi v
               kupnino. Mlade družine potrebujejo konkretne ukrepe, ki jih podprejo tam, kjer to
               potrebujejo. Finančno so njihovi proračuni izjemno obremenjeni in pomoč pri reševanju
               stanovanjskega vprašanja bi bila zelo dobrodošla.</p>
               <p>Družine so naše največje bogastvo, največja vrednota, zaradi tega jih moramo
               podpreti in jim omogočiti, da se bodo lažje odločale za večje število otrok, ter jim
               pomagati pri skrbi zanje. Poslanci Nove Sloveniji seveda podpiramo predlagano rešitev
               in bomo glasovali za ta zakon.</p>
               <p>Da ne bom vsega bral, kot je kolega Trček prej povedal, ker večkrat nimam te naloge
               samo, bi povedal, da se strinjam s kolegom Trčkom, da v Sloveniji nimamo prave
               prostorske zakonodaje in gradbene zakonodaje, da imamo preveč administracije,
               birokratizacije, preveč stroškov gre za same papirje pri gradnji, kaj šele cena
               komunalno opremljenih stavbnih zemljišč in tako naprej. Po statistiki pa imamo v
               Sloveniji preko 150 tisoč praznih stanovanjskih enot. Ne rečem stanovanj, ampak
               prostorov, kjer so bivalni prostori urejeni, prazni, se ne uporabljajo. Ali nimajo
               uporabnih dovoljenj, da bi se lahko uporabljali za določene stvari, so pa zgrajeni.
               Nujno bi bilo te stanovanjske enote dati nekako v promet ali mladim družinam, da
               poceni rešijo stanovanjsko vprašanje in se posvetijo čemu drugemu, mogoče tudi vzgoji
               lastnih otrok, boljši vzgoji lastnih otrok, ali pa te stanovanjske enote dati za
               namen turizma, kjer bi najbolj perspektivna gospodarska dejavnost tudi pri nas
               zaživela in bi v proračun nabrali toliko sredstev kot sosednja Avstrija. Imamo
               zgrajene enote, pa prazne. Ni vse v tem. Najlepše je, država preskrbi denar, da si
               izgradim hišo, potem bo že kako. Ni to res. Mislim, da bi morali miselnost, ki se pri
               nas pri mladih sicer zelo hitro spreminja, k sreči, temu slediti tudi oblast in se
               temu prilagajati. Imamo določene prednosti. Če ne bi imeli tega že zgrajenega, v kar
               je bilo ogromno denarja vloženega pred 30, 40 leti, pa sedaj ne služi ničemer.</p>
               <p>Zato predlagam, da se Vlada posveti tudi tistim predpisom oziroma zakonom, da bodo
               lažje prišli ti naši mladi ali starejši, ki se umikajo iz mest, kjer so službe, na
               podeželje, kjer hočejo kvalitetno preživeti svoje tretjo življenjsko obdobje, da
               imajo izgrajeno, omogočeno komunalno infrastrukturo, prometno infrastrukturo in vse
               ostalo, kar potrebujejo, da živijo tam legalno, ne pa ilegalno. Hvala lepa.</p>
            </sp>
            <sp xml:id="SDZ7-Redna-30-2017-05-23.sp236">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marjan Dolinšek bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp237">

               <speaker>MARJAN DOLINŠEK (PS SMC):</speaker>

               <p>Še enkrat lep pozdrav vsem prisotnim!</p>
               <p>Predlagatelj predlaga v sprejetje predlog novele Zakona o nacionalni stanovanjski
               varčevalni shemi in subvencijah mladim družinam za prvo reševanje stanovanjskega
               vprašanja na način, da ponovno uvaja nacionalno stanovanjsko varčevalno shemo in
               subvencije mladim družinam za prvo reševanje stanovanjskega vprašanje ter subvencije
               najemnin. Takšno rešitev iz preteklosti že poznamo, saj je identično ureditev
               razveljavil Zakon za uravnoteženje javnih financ, tako imenovani ZUJF, v letu 2012.
               Ta je v celoti črtal člene, ki so se nanašali na dodelitev subvencij mladim družinam
               in subvencioniranje tržnega najema stanovanj. Kljub temu, da predlog zakona na prvi
               pogled prinaša všečne rešitve, pa ne moremo mimo dejstva, da se prav takšne rešitve v
               preteklosti niso izkazale za najbolj učinkovite. Negativni učinki varčevalne sheme so
               se zlasti pokazali v spreminjanju pogojev za varčevanje in pridobitev premij, kar je
               posledično vodilo v nižji interes za vstop v to varčevalno shemo, ne prilagajanju
               obrestnih pogojev aktualnim razmeram na finančnih trgih in pogojevanju najema posojil
               in visokih nepovrnjenih stroških za Stanovanjski sklad Republike Slovenije kot
               izvajalca Nacionalne stanovanjske varčevalne sheme in izplačevalca subvencij. Glede
               na pretekle negativne izkušnje s sistemom, ki ga predlagatelj želi ponovno uvesti, so
               se na področju stanovanjske politike določile nove, drugačne usmeritve. Navsezadnje
               smo v tem mandatu 24. novembra 2015 sprejeli Resolucijo o nacionalnem stanovanjskem
               programu 2015–2025, ki oblikuje smernice stanovanjske politike, s katero država
               prispeva k doseganju usmeritev in ciljev na stanovanjskem področju, ki v prvi vrsti
               težijo k dolgoročnemu zagotavljanju kakovosti bivanja za vse prebivalce in se v
               svojih posameznih delih opredeljujejo tudi do področja mladih skupin prebivalstva.
               Resolucija o nacionalnem stanovanjskem programu v prvi fazi bivanjskega osamosvajanja
               pri mladih spodbuja predvsem najem. Ukrepi se zato nanašajo na povečanje dostopnosti
               najemnega stanovanjskega fonda. Nacionalni stanovanjski program načrtuje ureditev
               najemnih razmerij in vzpostavitev nove najemniške politike za povečanje ponudbe
               najemnih stanovanj iz obstoječega stanovanjskega fonda, na drugi strani ukrepe
               novogradnje usmerja v zagotavljanje javnih najemnih stanovanj v večjih zaposlitvenih
               središčih, kjer je potreba po stanovanjih največja. Tako že po obstoječem sistemu
               poznamo različne subvencije najemnin, ki pa so se seveda vezale na določene
               dohodkovno premoženjske pogoje, pri čemer so kot prednostna kategorija izrecno
               navedene prav družine z več otroki, družine z manjšim številom zaposlenih, mladi in
               mlade družine. Danes tako že poznamo subvencije neprofitne in tržne najemnine, ki ob
               upravičenosti najemnika znašajo tudi do 80 % neprofitne najemnine. Prav tako
               Ministrstvo za okolje in prostor poroča o aktivnostih na področju reševanja
               stanovanjske problematike mladih in mladih družin, kjer preko pilotnih projektov
               preverjajo alternativne rešitve, kot so cenovno ugodna stanovanja za stanovanjske
               skupnosti za mlade in stanovanjske zadruge.</p>
               <p>Iz navedenih razlogov, še zlasti pa zato, ker predlagana rešitev v preteklosti ni
               dala pričakovanih rezultatov, v Poslanski skupini Stranke modernega centra menimo, da
               predlog zakona ni primeren za nadaljnjo obravnavo.</p>
            </sp>
            <sp xml:id="SDZ7-Redna-30-2017-05-23.sp238">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ljubo Žnidar bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp239">

               <speaker>LJUBO ŽNIDAR (PS SDS):</speaker>

               <p>Spoštovani, podpredsednik, spoštovane, kolegice in kolegi!</p>
               <p>Predlagatelji, Poslanska skupina Nove Slovenije, Predloga zakona o spremembah in
               dopolnitvah Zakona o nacionalni stanovanjski varčevalni shemi in subvencijam mladim
               družinam za prvo reševanje stanovanjskega vprašanja utemeljujejo novelo, s podatki o
               izboljšanju gospodarskih razmer v državi, zaradi katerih Vlada Republike Slovenije
               sprošča številne varčevalne ukrepe in hkrati viša proračunske odhodke na številnih
               področjih. Logično bi bilo, da bi se sproščanje varčevalnih ukrepov moralo začeti pri
               mladih družinah. Novela zakona ponovno uvaja nacionalno stanovanjsko varčevalno shemo
               in subvencije mladim družinam za prvo reševanje stanovanjskega vprašanja ter
               subvencije najemnin. V predlogu novele se med drugim določa prenehanje veljave 207.
               in 208. člena Zakona o uravnoteženje javnih financ, ki sta zaradi ponovne uvedbe
               stanovanjske varčevalne sheme in subvencij mladim družinam za prvo reševanje
               stanovanjskega vprašanja brezpredmetna. Uvaja se možnost sklepanja novih varčevalnih
               pogodb v sistemu nacionalne stanovanjske varčevalne sheme. Predlagatelji novele
               zakona utemeljujejo novelo z argumenti, da je pereč problem reševanja stanovanjskega
               vprašanja pri mladih družinah še toliko težji. Mladi ob vseh obremenitvah, ko v
               veliko primerih vzdržujejo tudi svoje starše ali stare starše, ne morejo privarčevati
               lastnih sredstev za nakup stanovanja. Zaradi nezaposlenosti ali prekarnih oblik
               zaposlitev tudi ne morejo najeti stanovanjskih posojil, hkrati pa poslovne banke
               zahtevajo tudi neživljenjska zavarovanja posojil ter poroke, marsikomu pa možnost
               najema posojil zavrnejo celo z argumentom prevelikega števila otrok. Iz tega razloga
               je nujno ponovno uvesti možnost varčevanja ter najema ugodnejših posojil v okviru
               stanovanjske varčevalne sheme.</p>
               <p>V Poslanski skupini Slovenske demokratske stranke, bomo predlog zakona podprli.</p>
            </sp>
            <sp xml:id="SDZ7-Redna-30-2017-05-23.sp240">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin in sledi splošna razprava
               poslank in poslancev. Besedo ima mag. Matej Tonin, predlagatelj.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-23.sp241">

               <speaker>MAG. MATEJ TONIN (PS NSi):</speaker>

               <p>Pozorno sem poslušal stališča poslanskih skupin in na nek način pričakovana zgodba,
               češ, gre za opozicijski predlog. Najprej uvodoma, naj se zahvalim vsem tistim, ki ste
               ta predlog podprli in ga vidite kot dobronameren doprinos k temu, da rešimo
               stanovanjski problem mladih. Ampak kar se pa tiče koalicije in tudi Združene levice,
               je pa standardna zgodba. Na prvi pogled pravite, da je okej, ampak vedno se pa najde
               nekaj, zaradi česar naj ta stvar ne bi delovala. Izpostavljali ste vse mogoče stvari,
               ampak dejstvo je, da v tistih stvareh, ki ste jih vi izpostavljali, enostavno zadeve
               ne delujejo. In ko iščeš in gledaš, kaj pa bi delovalo, prideš do te rešitve, ki smo
               jo predlagali mi.</p>
               <p>V svetu se pojavljajo različne možnosti, da mladi pridejo do stanovanj. Vsekakor.
               Ampak žal mnogo izmed teh možnosti v Sloevniji žal ni. Jaz nisem kriv, če ni več
               socialnih stanovanj, ki bi jih mladi lahko dobili po dostopnih cenah. In namesto da
               koalicijski poslanci kritizirate naš predlog, bi bilo bolje, da bi se vprašali, zakaj
               ni več socialnih vprašanj. Mislim, da bi bilo to mnogo bolj primerno vprašanje. Glede
               stanovanjskih zadrug – mi jim ne nasprotujemo. Jaz si želim, da bi jih bilo čim več.
               Ampak najbrž bi morala država tudi s kakšno svojo stanovanjsko politiko, davčno ali
               kako drugače spodbujati to dejavnost, da bi se te stanovanjske zadruge vzpostavile. O
               njih zgolj govoriti, tako kot je recimo poslanec Socialnih demokratov ali so še
               nekateri drugi govorili, je žal premalo. Če koalicija resno na stanovanjske zadruge
               računa, potem bo treba podvzeti tudi kakšne konkretne ukrepe, da bomo do teh
               stanovanjskih zadrug prišli.</p>
               <p>Bilo je omenjenih še nekaj rešitev, recimo – ne vem, kako bi to poimenoval, ampak –
               optimizacija izrabe sedanjih stanovanj. Če pogledam svojo generacijo, se pravi tiste,
               ki smo stari med 30 in 40 let, mislim, da nas velika večina svoj prvi stanovanjski
               problem rešuje z optimizacijo stanovanjskih hiš svojih staršev. To je danes že
               praksa. Vsaj moj primer je takšen, da so se moji starši, ki imajo zdaj, ko smo se vsi
               otroci poročili pa moje sestre odselile, manjšo potrebo po kvadraturi, preselili v
               pritličje, zaradi tega, da ima lahko moja družina dve nadstropji. Na takšen način smo
               se v moji družini optimizirali. In seveda številni moji sovrstniki tudi. Ampak, roko
               na srce, številni mladi pa nimajo takšne možnosti, kot sem jo imel jaz. Da sem imel
               starše, ki so zgradili hišo, in smo se potem prerazporejali, optimizirali. Številni
               mladi tega nimajo in so prisiljeni iti v najemniško stanovanje ali pa stanovanje
               kupiti.</p>
               <p>Tista zarota, ki jo je poslanec Socialnih demokratov risal, češ kako je ta naš
               predlog narejen v sodelovanju z bankami ali celo za banke, kot je rekel … Dajte mi
               povedati ali pa naj sam pride nazaj v dvorano in pove. Pri mladih, če nimajo bogatih
               staršev, da bi jim kupili stanovanje ali hišo, okej, ena možnost odpade, če nimajo
               staršev s hišo, da bi jim del svoje hiše namenili, in če niso nič podedovali, potem
               je edina opcija, da si stanovanje najamejo ali kupijo. Drugih opcij ni. In spet
               pridemo do vprašanja, kako pa do denarja. Naj povedo, če še kakšna druga institucija
               daje denar, razen bank. V Sloveniji ne poznam institucij, ki bi dajale ogromne vsote
               za to, da bi si lahko kupil ali najel stanovanje. Če on pozna, naj pride in pove. Jaz
               ne poznam. Glede na to, da je bil očitek, kako je ta naš predlog zakona delan v
               korist bank, bi bilo dobro, če bi si prebral zgolj 5. člen tega zakona. 5. člen, ker
               je govoril, zakaj pa samo nakup, zakaj pa ne tudi za najemniška stanovanja. Naj
               dovoli, da mu preberem samo 5. člen, ki pravi naslednje, da je ta rešitev namenjena
               za prvo reševanje stanovanjskega vprašanja mlade družine in se šteje kot prvi nakup,
               gradnja, rekonstrukcija, sprememba namembnosti ali najem stanovanja. Torej gre tudi
               za najemniška stanovanja. Tudi 2. člen tega našega zakona je pomemben – ker se je
               strašilo, kako zdaj mi delamo v sodelovanju z bankami – ki govori, da banka ne sme
               zaračunavati dodatnih stroškov za sklenitev in vodenje varčevalne pogodbe, odobritev
               in sklenitev posojilne pogodbe ter vodenja posojila. Ne vem, kako bi lahko še bolj z
               zakonom banke omejili. Si ne predstavljam. Seveda pa je najlažje opozicijski predlog
               popljuvati, češ da je to ničvreden predlog, in potem sanjati o nekih rešitvah.</p>
               <p>Mi smo prišli s konkretnim predlogom in ta konkretni predlog je takšen, da mladim
               omogoča nižje obrestne mere ali pa konkretne finančne pomoči. Nismo toliko pametni,
               da bi se tega sami domislili, ampak smo zgolj uporabili tisto, na kar so nas številne
               mlade družine opozarjale. Da jim je tovrstna rešitev v preteklosti lahko odnesla ali
               pa privarčevala ali pa jih razbremenila tudi za do dva obroka kredita na leto. To pa
               so že kar konkretne pomoči in konkretni zneski. Z našim strokovnim sodelavcem Janezom
               Ciglerjem Kraljem sva bila dogovorjena, da lahko tudi njegovo čisto osebno zgodbo
               povem, kako te stvari pri mladih danes potekajo. Ni imel te sreče, da bi imel starše
               z velikim stanovanjem ali pa da bi mu starši kupili kakšno stanovanje, niti ni nič
               podedoval, in je moral svoje stanovanjsko vprašanje reševati sam. Najprej z najemom,
               zdaj v kasnejšem obdobju z dolgoročnim stanovanjskim kreditom. Neverjetno je, v
               kakšne stvari se spuščajo banke, ko se pogajaš za obrestno mero. Si predstavljate,
               zaradi tega, ker ima tri otroke, mu je bančni uslužbenec rekel, da to je pa velika
               nevarnost, da trije otroci pa stanejo in da ni čisto ziher, da bi mu kredit sploh
               odobrili, predvsem pa, da je rizična stranka. Zdaj je pri njih na poti še četrti
               otrok. Kaj hočem povedati? Da je ta zakon točno tovrstnim družinam namenjen. Za
               družine, ki imajo več otrok, ki so danes zaradi tega, ker imajo več otrok in ker
               nekaj dobrega za Slovenijo naredijo, šikanirane vsepovsod, od države do banke. In ko
               bi mi želeli skozi proceduro spraviti nek zakon, ki bi mladim omogočil nekoliko nižje
               obrestne mere ali pa celo kakšen konkreten finančni prispevek, je tisoč enih pripomb
               ali pa nasprotovanj. Zanimivo se mi zdi, na to sem čakal, da bo kdo tukaj izpostavil
               finančne posledice tega zakona. Po naši oceni so te finančne posledice 3 milijone
               evrov, kar je smešno nizko v primerjavi s tem, kako so se na številnih drugih
               področjih do sedaj varčevalni ukrepi znižali. Ampak glejte, vse to je pohvalno na
               strani koalicije, da vsaj ni finančnih posledic, to vam vsekakor moram priznati.</p>
               <p>Razprava predstavnice Desusa se je meni zdela kar nekoliko podcenjujoča do mladih.
               Kako so zdajšnji mladi sami nesposobni, si ne znajo ne prati ne kuhati, dvojni
               doktorji in podobne. Da bi najrajši kar celo življenje živeli v hotelu Mama. Ne vem,
               s kakšnimi mladimi se poslanke Desusa družijo, ampak tisti mladi, s katerimi se jaz
               družim, si vsi želijo iti na svoje, si vsi želijo v svoje stanovanje ali pa hišo.
               Seveda le, če imajo možnosti. Najverjetneje si niso sami krivi, da je situacija
               takšna, da težko do teh stanovanj pridejo. Mislim, da je naša dolžnost v parlamentu,
               da iščemo alternative in možnosti, da mladi čim hitreje in čim lažje do stanovanj
               tudi pridejo, ker tukaj ni kakšne velike znanstvene fantastike. Tukaj najbrž štejejo
               konkretna dejanja.</p>
               <p>Mogoče ima Združena levica strašanske probleme, ko mi govorimo o demografiji? Pa
               tudi tukaj so številke zelo eksaktne. Če želimo na dolgi rok kot narod preživeti,
               rabimo 30 tisoč otrok, imamo jih pa 20 tisoč. Poslanka Tomić me je enkrat šolala, češ
               kaj to govorim, da tako zelo starokopitno gledam na demografijo, češ da teh 10 tisoč
               se da nadomestiti z migranti oziroma s tistimi, ki na novo prihajajo v Slovenijo.
               Priznam, da smo si tukaj pač različni. Morda bi v Združeni levici nekoliko bolj
               odprli meje, mi pa iščemo rešitve, da bi se slovenske družine odločale za več otrok.
               Mislim, da to ni bogokletno in da nas zaradi teh želja ali pa hotenj tudi nihče ne bi
               smel zmerjati ali pa napadati, češ da smo neki nazadnjaki zaradi tega, ker si
               prizadevamo, da bi imele slovenske družine več otrok. Tisti, ki ste družboslovci,
               verjamem, da ste prebrali kakšno družboslovno anketo oziroma raziskavo. Tudi mladi ne
               filozofirajo, ampak povedo: služba, stanovanje.</p>
               <p>Kot politika se še lahko strinjamo, da so pri službah zadeve nekoliko bolj
               komplicirane, ker od danes do jutri narediti 20, 30, 40 tisoč novih delovnih mest,
               je, mislim da, precej težje, kot pa ustvariti pogoje za to, da bi mladi vendarle
               lahko prihajali do stanovanj. Če bomo pogledali, bomo najbrž ugotovili, da je
               stanovanjski fond relativno soliden oziroma je stanovanj v Sloveniji relativno
               solidno število. Dostopnost do tega je pa lahko zelo problematična in vprašljiva,
               zlasti če pogledate starejše generacije na podeželju, za marsikaterega izmed njih, ki
               so gradili hiše v 70. in 80. letih in so danes sami v hiši, so te hiše prevelike.
               Ampak, seveda, gradili so jo s svojimi rokami in kar tako se ji ne bodo odpovedali.
               Verjamem pa, da bi morda to lažje storili oziroma zamenjali za manjše stanovanje,
               bolj priročno stanovanje, če bi naredili okolje, ki bi tudi davčno ali kako drugače
               ljudi k tem dejanjem spodbujalo.</p>
               <p>Še enkrat bom naštel opcije ali rešitve, ki obstajajo za to, da se do stanovanja
               pride. Predlog, ki je na mizi, govori o tem, da mladim pomagamo s krediti in z nekaj
               konkretnega denarja. To je predlog, ki je danes na mizi. Tisti, ki se s tem ne
               strinjate, povejte, kako bomo čim hitreje prišli do stanovanjskih zadrug, kje so
               orodja ali zakoni, ki bodo to dejavnost spodbujali. Povejte tudi kakšno besedo o tem,
               kako si predstavljate optimizacijo, uporabo sedanjih stanovanj. In še ena zadeva, o
               kateri danes ni nihče govoril, pa jo predvsem mi vidimo kot priložnost, je
               rent-to-buy. Torej da plačuješ najemnino in da se ti ta najemnina všteva v končno
               kupnino. Ampak tukaj mora seveda biti interes lastnika, da ti to omogoči. Če tudi
               lastnik ni spodbujen s kakšnimi davčnimi zadevami, najverjetneje vsak raje ves čas
               vleče najemnino ali pa v enem znesku to proda. Želel bi si, da bi se današnja
               razprava vrtela predvsem okoli vprašanja, čisto konkretnih rešitev, kako mladim
               omogočiti, da pridejo do stanovanja. Naj bo ta razprava. Ker se mi zdi, da če imamo v
               tem parlamentu ogromno ideoloških razprav, kjer se lahko na žive in mrtve skregamo
               glede ideologije, zgodovine, leta 1945 in ne vem česa še vse, je pa reševanje
               stanovanjskega vprašanja mladih neka taka tema, ki je težko nekoliko prepotencirana v
               ideološkem smislu.</p>
               <p>Ko poslušaš stališča poslanskih skupin – nobena poslanska skupina ni pozabila
               omeniti velike skrbi za mlade. Tudi tista poslanska skupina, ki pravi, da predvsem
               zagovarja upokojence. Če bomo v današnji razpravi naredili korak naprej, da bomo to
               skrb za mlade konkretizirali, potem smo naredili veliko. To se mi zdi, da bi bila
               bistvena stvar in bistveni dosežek današnje razprave. Nova Slovenija je dala na mizo
               ta predlog, koalicija lahko upravičeno reče, mi se s tem ne strinjamo, dajemo takšen
               predlog. Če pa vse ostane na ravni nekih deklaracij in deklarativnih zgodb, pa seveda
               ne pridemo daleč. Z zanimanjem bom poslušal, kaj bo razprava danes pokazala, in upam,
               da se bodo stvari premaknile naprej.</p>
            </sp>
            <sp xml:id="SDZ7-Redna-30-2017-05-23.sp242">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Dragan Matić, pripravi naj se dr. Franc Trček.</p>
               <p>Izvolite, dr. Matić.</p>
            </sp>
            <sp xml:id="SDZ7-Redna-30-2017-05-23.sp243">

               <speaker>DR. DRAGAN MATIĆ (PS SMC):</speaker>

               <p>Hvala za besedo, predsedujoči. Spoštovana gospa državna sekretarka, dragi kolegice in
               kolegi!</p>
               <p>Za začetek bi samo spomnil gospoda Trčka, ki je govoril o vseh, ki sedijo v vladi in
               so zavozili situacijo v 25 letih, da je SMC nastal leta 2014 in ni mogel zavoziti
               situacije pred svojim nastankom, pa sedi v vladi. Tako da mogoče nekaj več
               natančnosti v razpravi ne bi škodilo, kljub vsej vehemenci in recimo temu
               slikovitosti.</p>
               <p>Gospod Tonin je rekel, da vsi razpravljavci poudarjajo, da je na prvi pogled tudi to
               všečno ali dobro. Meni to niti na prvi pogled ni dobro in ne pravim, da je to dober
               predlog, ki ga vi ponujate. Vi pravite, da bi radi mlade spodbudili, da bi rojevali
               otroke, in zato rabijo stanovanja, in da hočete olajšati dostop do kreditov za
               stanovanja. Tako ste rekli v svoji uvodni razpravi. Naprej ste to zapeljali v to
               smer, da je ta sistem že obstajal in je bil dober in kako zdaj hodijo ti nekdanji
               mladi – očitno nekdanji, ker niso več tako zelo mladi, odkar je vaša lastna vlada
               ukinila te spodbujevalne ukrepe za lajšanje stanovanjskega problema teh mladih
               družin, to ste vi sami naredili – k vam in vam pravijo, kako je bilo to odlično in
               kako je ta ukrep odlično deloval in da ga dajte nazaj, ker je tako zelo dober.</p>
               <p>Da je ta ukrep tako zelo dober, nisem čisto prepričan. Pa bom prebral z nekega
               spletnega portala, da ga ne reklamiram, ker gre za komercialni portal, ampak je opis
               dejanskega stanja dokaj slikovit, kako pa ta sistem ni deloval tako idealno, kakor
               vam razlagajo ti vaši mladi, ki vam hodijo tožit, kako je bilo to lepo in krasno.
               Citiram, iz leta 2005 se mi zdi: »Lansko leto se je iztekla ta varčevalna shema.
               Varčevalci, ki so dejansko varčevali za nakup nepremičnin, so se znašli na trgu.
               Tisti, ki so nameravali kupiti nepremičnino nekje na podeželju, in ti so bili seveda
               v manjšini, so bili še kar zadovoljni, tisti, ki so nameravali kupiti nepremičnino v
               Ljubljani ali njeni okolici, pa so doživeli šok. Cene nepremičnin so v teh petih
               letih, predvsem pa v zadnjem letu pred iztekom te sheme, izredno narasle in še vedno
               rastejo. Varčevalce je zadelo spoznanje, da dejansko ne morejo kupiti nič večje
               nepremičnine, kot so si jo lahko privoščili s pomočjo kredita, predno so pričeli
               varčevati v tej nacionalni shemi, kljub temu da sedaj vzamejo obljubljen ugodni
               kredit. Dejansko se je njihov vloženi denar v tem času oplemenitil toliko, kolikor so
               šle cene navzgor. Želene nepremičnine, tisti, ki so si je tako želeli, si kljub
               obljubam na začetku varčevanja ne morejo privoščiti. Teh pet let so morali nekje
               prebivati in zdaj bodo morali plačevati še kredit.« Tukaj še piše, da če bi namesto
               tega varčevanja sami vzeli kredit nekje drugje in kupili nepremičnino, bi jo že 5 let
               imeli in bi v tem času še tej nepremičnini zrasla cena in bi bilo vse skupaj bolj
               ugodno za njih, kakor pa da so vstopili v to varčevalno shemo, ki je zdaj tako zelo
               opevana in jo želite vrniti nazaj. To je ena izmed teh pasti, tako da jaz ne bi bil
               tako blazno siguren, da je to odlično in da je to dobra pot za naprej.</p>
               <p>Druga stvar, ki je povsem očitna iz tega, je, da vi propagirate to tradicionalno
               načelo Najprej štalica, potem pa kravica. Ampak moja štalica. Mora biti moja štalica,
               pa čeprav ali s krediti ali z varčevalno shemo, ampak mora biti moja. Potem ste se
               nekaj izvijali, da tam nekje piše v enem členu, da je mogoče to varčevalno shemo
               uporabljati tudi za neko najemniško stanovanje. Ne vem, kdo bo vplačeval neko
               varčevalno shemo, da bo potem šel za najemnika. To se mi zdi nekoliko nelogično,
               ampak dobro, v redu. Kaj želim poudariti? V Sloveniji imamo ta kult domače, moje
               štalice vgrajen v podzavest slehernika. V Sloveniji je to tako močno, da je
               naseljenih samo 8,2 % stanovanj, ki so v najemu, in v njih živi samo vsak 15.
               prebivalec Slovenije. Vsi ostali želijo biti pač v nekih svojih domačih, lastnih
               okoljih, kjer so oni lastniki, in to je neke vrste fetiš. V primerjavi z Evropo, kjer
               je vsaj 30-odstoten delež najemniških stanovanj, smo mi tukaj na dobrih osmih.</p>
               <p>Če gremo gledat naprej, vi ste napisali v obrazložitvi v oceni stanja in razlogih za
               sprejetje zakona, da je trg najemniških stanovanj slabo razvit, da stanovanjski sklad
               poskuša to urediti, ampak nekako mu ne gre, in potem govorite o Švici, kako Švica
               spodbuja razvoj stanovanjskih zadrug po zgledu tujine. Švica ima 56 % najemnikov,
               prebivajo v najemniških stanovanjih, večina pa ima lastniška stanovanja. Na Švedskem,
               Nizozemskem je 40 % najemniških, na Norveškem podobno, na Islandiji tudi. Namesto da
               bi se približevali temu trendu, vi kljub temu da ugotavljate, da najemniških
               stanovanj primanjkuje in da to ni v redu, imate – kaj imate v členih? V členih
               govorite o varčevanju, kdaj lahko začnejo dolgoročno načrtovati, pogojih varčevanja,
               kreditiranja, vse, da bi lahko prišli ljudje do lastnine. Če je cilj kvalitetnega
               življenja, da ti varčuješ dolga leta in potem se usedeš in rečeš, to je moje … Ne
               vem, mogoče je to v Novi Sloveniji neke vrste ideologija ali pa vizija, kaj je bistvo
               mladega človeka – da lahko reče, to je moje. Ali je bistvo, da živi kvalitetno
               življenje v nekem stanovanju, ki je ustrezno in ki je dostopno po normalni ceni, ki
               mu omogoča, da lahko svoje dohodke namenja tudi za kaj drugega, ali da se po 30, 40
               letih lahko vseli nekam in reče, no zdaj je pa to končno moje, čeprav so se mi otroci
               odselili, ampak to je moje in zdaj bom jaz tukaj veselo živel še teh 10, 20 let v
               penziji in potem umrl v svojem stanovanju? Mislim, da ta logika, ki ji sledite, ne
               gre v pravo smer.</p>
               <p>Ko vi sprašujete, kam pa naj gremo, v katero smer naj gremo, gospod Tonin, verjetno
               ste preslišali gospo državno sekretarko in kolega Dolinška. Saj so razlagali, kaj
               počne ta vlada, kakšne načrte ima, ki so orisani v nacionalnem stanovanjskem programu
               in gredo točno v to smer, krepitev najemniških stanovanj, da bo ponudba najemniških
               stanovanj, ki bodo ustrezna, ki bodo dovolj poceni in ki bodo dostopna predvsem za
               mlade. Ker tukaj se omenja predvsem mlade, če ste dobro poslušali – pilotni projekt
               zagotovitve ponudbe cenovno ugodnih stanovanj za mlade, ki prvič rešujejo
               stanovanjsko vprašanje. To je pilotni projekt, ki že poteka. Potem pilotni projekt za
               zagotavljanje stanovanj za stanovanjske skupnosti za mlade, to se pravi za tiste, ki
               so ali nehali študirati pa ne more več biti v študentskih domovih ali pa so se zgodaj
               zaposlili in ne študirajo. Tudi tukaj Vlada išče rešitve. Potem stanovanjske zadruge.
               Ravno o tem, o čemer ste vi razlagali prej, kako imajo lepo v Švici, je stanovanjska
               zadruga, ti postaneš njen član in potem imaš skozi svoje življenjsko obdobje počasi,
               ko se vzpenjaš, ko je tvoja družina mnogoštevilna, večje stanovanje, potem ko ga ne
               rabiš več, greš pač v neko manjše in vse je nekako prilagojeno neki razumni logiki in
               življenjskim okoliščinam, skozi katere gre večina od nas, ki smo načrtovali oziroma
               imamo družino. Tudi vsi ostali verjetno razmišljajo o kvaliteti življenja, vsaj
               sodobne generacije, ne pa o tem, da bodo vzeli kredit in si bodo nabavili neko
               stanovanje. V tem smislu je verjetno treba razmišljati naprej. Treba je seveda
               krepiti napore v smislu, da imajo mladi čim prej na voljo najemniška stanovanja,
               stanovanja po ugodni ceni, po standardu primerna za njih. Na ta način je seveda tudi
               možno doseči te cilje, o katerih vi govorite – da bi spodbudili demografsko rast, ker
               je gotovo to eden od pogojev za to, da se mladi odločajo za otroke. Vendar v tem
               predlogu zakona tega ni. Povedali smo, zakaj ni ustrezen. Ker pač obuja nekaj, kar je
               že bilo pa ni bilo tako zelo uspešno, vsaj za večino ne, kot vi to poskušate
               predstaviti.</p>
               <p>Na žalost se tega zakona v taki obliki ne da podpreti. Vsekakor pa je treba
               razmišljati o vseh drugih spodbudah za zvišanje natalitete in za to, da se
               demografska slika v Sloveniji izboljša. Hvala.</p>
            </sp>
            <sp xml:id="SDZ7-Redna-30-2017-05-23.sp244">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, predlagatelj mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp245">

               <speaker>MAG. MATEJ TONIN (PS NSi):</speaker>

               <p>Poslanec Matić, mislim, da ni bilo nobene potrebe po tem, da ste bili v svoji
               razpravi cinični, ker gre za resno temo. Mislim, da bi se lahko čisto normalno lotili
               razprave, ne pa da malo posmehljivo razpravljate v smislu, češ neka zmešana Nova
               Slovenija želi, da mladi rojevajo več otrok. V čem je tu problem? Zakaj je to opazka,
               ki je predstavljena v negativnem smislu? Poslanec Matić, povejte, kaj je tu
               bogokletnega, če Nova Slovenija reče, da si želimo, da imajo mladi več otrok. Jaz vas
               tu ne razumem. In tudi ne razumem tu vaše ciničnosti, ker gre za resno stvar.</p>
               <p>Naslednja zadeva. Kako ta shema v preteklosti ni delovala in ponovno cinizem. So
               bili na podeželju malo zadovoljni, ampak v mestu pa niso bili. Ja, na podeželju so
               bili zadovoljni, ker so si lahko s tem denarjem kupovali nepremičnine. Kupovali pa so
               jih lahko zato, ker na podeželju cene niso šle tako gor, kot so šle v mestu. V mestu
               pa ta denar ni bil zadosti, ker so se cene stanovanj v tej gospodarski konjunkturi
               tako dvignile. To je bil glavni problem. Ampak vi pa celotno to shemo slikate malo
               manj kot na način, da je tem mladim ta denar nekdo vzel, da jih je opeharil. Hvala
               bogu ste povedali, da se je pa vendarle v tej shemi tudi del denarja oplemenitil.
               Ampak seveda manj, kot so šla stanovanja navzgor. Bistveno je, da mladih ni nihče s
               to shemo opeharil, da niso sredstev izgubljali v tej shemi in da je neka čisto druga
               zgodba, da je šla cena stanovanj pa navzgor. Kaj vse ta vlada počne. Super. Fino. Če
               bi vse to res tako super delovalo, kot je bilo predstavljeno, potem mladi danes ne bi
               imeli stanovanjskih težav in problemov. Potem bi se te zadeve lahko enostavno in
               hitro reševale. Ampak če bi to bilo tako, potem bi bila najbrž zadeva rešena in se o
               teh stvareh danes ne bi pogovarjali v parlamentu.</p>
               <p>Še en cinizem, ki ga jaz pri vas tudi opažam, je odločitev med najemniškim ali pa
               lastniškim stanovanjem. Mi v tem zakonu mladim ne predpisujemo, da naj se odločijo za
               najemniško ali pa lastniško stanovanje. Ne vem, od kod ste vi izhajal ali pa kje vi
               vidite, da je intenca tega zakona, da mora vsakdo priti do lastniškega stanovanja, če
               si – ker ste prebirali z listov zakon, trinajsta stran – lahko pogledate 5. člen, ki
               govori o finančni pomoči mladim tudi za najem stanovanja. Mi se ne odločamo namesto
               mladih, mi jim pustimo izbiro. Če hočejo, naj si gredo poskušat rešiti problem z
               najemom, če pa imajo možnost, pa tudi z nakupom. Se pa lahko strinjam v tem delu z
               vami, da je mentaliteta v Sloveniji pač taka, da vsi stremimo k lastniškim
               stanovanjem. To pa je dejstvo. Ampak hočem povedati poanto, da mi s tem zakonom, kaj
               morajo mladi postoriti, ne predpisujemo, mladim omogočamo, da se odločajo sami.</p>
               <p>Tudi če bi ta zakon, poslanec Matić, podprli, vam ne bi padla krona z glave, mislim,
               da ne bi ogrozili ne javnih financ ne česarkoli drugega, niti zaradi tega banke ne bi
               obogatele, bi pa mladim zgolj omogočili, da imajo vsaj eno majhno orodje več, s
               katerim si lahko pomagajo pri tem, da pridejo do stanovanja. To pa mislim, da ne bi
               bil pretiran napor za vas. Razumel bi vas, če bi temu zakonu nasprotoval zaradi tega,
               ker bi imel hude finančne posledice, ampak ta zakon ne bo imel hudih finančnih
               posledic, je pa lahko priročno orodje.</p>
               <p>In še ena stvar, kjer se tako – standardni očitek v repertoarju, ko prihajajo zadnji
               predlogi s strani opozicije: ja, gospod Tonin, saj je vaša vlada predlagala ukinitev
               tega. Vsekakor je, ampak leta 2012, ko so bile javnofinančne okoliščine popolnoma
               drugačne, kot so danes. Vi danes razpolagate z milijardo evrov več, kot je
               razpolagala naša vlada, v javnosti pa hočete slikati stvari, da so iste, češ aha, vi
               ste takrat te stvari naredili, zdaj ste pa nekaj pametni pa poskušate te stvari nazaj
               uvajati. Ampak razlika je ena milijarda evrov prihodkov v proračunu. In naša poanta,
               razložena že v samem startu, na začetku in tudi v obrazložitvi zakona v tekstu, če
               ste brali, je zgolj v tem, da če se varčevalni ukrepi sproščajo vsepovsod, potem naj
               se sprostijo tudi na področju družinske politike.</p>
            </sp>
            <sp xml:id="SDZ7-Redna-30-2017-05-23.sp246">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, dr. Matić, izvolite.</p>
            </sp>
            <sp xml:id="SDZ7-Redna-30-2017-05-23.sp247">

               <speaker>DR. DRAGAN MATIĆ (PS SMC):</speaker>

               <p>Hvala za besedo.</p>
               <p>Najprej o tej milijardi evrov več. Tale vlada mora plačevati pufe, ki ste jih vi
               najemali po 7-odstotni meri, takrat ko, mislim da, sta imeli Gvineja Bissau pa
               Nigerija neke podobne obrestne mere. Seveda pa mora ta vlada tudi nekaj drugega
               delati, mora zniževati javnofinančni primanjkljaj in ima seveda tudi fiskalno
               pravilo, ki ga vi takrat niste imeli. Tako da ta populizem je malo cenen, gospod
               Tonin.</p>
               <p>Ne vem, ali ste vi, ko ste mene poslušali, gospod Tonin, sedeli na ušesih ali imate
               prisluhe. Ali eno ali drugo, samo jaz mislim, da oboje. Ker jaz termina »zmešana Nova
               Slovenija« nisem uporabil. Lepo prosim, da mi ne pripisujete in polagate v moja usta
               vaših lastnih besed. Če vi mislite, da je vaša Nova Slovenija zmešana, je to pač vaša
               ocena, jaz tega nisem rekel. Če ste pa pozorno poslušali, pa očitno niste, moj govor,
               sem povedal, da je demografska slika pomembna in da stanovanjsko vprašanje je
               pomembno zato, da se izboljša demografska slika, in da načeloma se strinjam s tem. Vi
               ste rekli, da je to eno od orodij, ki ne bi ogrozilo javnih financ, ker nima
               javnofinančnih posledic – potem je vprašanje, zakaj ste 2012 to sploh ukinili, če
               nima nobenih javnofinančnih posledic. Ta argument je spet malo nelogičen, gospod
               Tonin, malo se bo treba, kako bi rekel, skoncentrirati, ko uporabljate neke izraze, s
               katerimi podkrepite svoje teze.</p>
               <p>Da bi bilo to orodje, pri katerem mi ne bi padla krona z glave, če bi ga podprl …
               Orodje že, če bi bilo dobro. Ampak meni se to orodje zdi zgrešeno, povedal sem, zakaj
               se mi zdi zgrešeno. Ker napotuje mlade v kreditiranje, ker jih napotuje na neko pot,
               ki je v nasprotju z evropskimi trendi in gre v napačno smer. Ne razumem, vi ste
               rekli, da večina ni bila zadovoljna s tem – saj to sem jasno prebral. Da bi bil
               kakšen, ki je kupoval neko nepremičnino v kakšnem malo manj, kako bi rekel,
               atraktivnem kraju, zadovoljen – mogoče se kakšen najde. Da niso izgubljali sredstev
               mladi – saj jih niso izgubljali, izgubljali so pa čas, 5 let ali pa kolikor je
               trajala stanovanjska shema, so čakali in na koncu je bil rezultat nič, izgubljali so
               čas in čas je denar, time is money. Verjetno so izgubili nekaj, o čemer govorimo
               zdaj. Kar je pomembno.</p>
               <p>Tega pa ne razumem, gospod Tonin, sklicujete se na tiste subvencije v 5. členu, mene
               pa res zanima, kdo bo varčeval 5 let, da bo potem šel najet stanovanje, in zakaj se
               vam to zdi logično, gospod Tonin. Tole je na kratko, vse te vaše eskapade. Hvala.</p>
            </sp>
            <sp xml:id="SDZ7-Redna-30-2017-05-23.sp248">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagatelj, izvolite, mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp249">

               <speaker>MAG. MATEJ TONIN (PS NSi):</speaker>

               <p>Poslancu Matiću mora biti resnično težko, ker v petih minutah popolnoma stvari
               spremeni, pa jih obrne na glavo. Svetovni prvak v spreminjanju stališč. Ampak sem pa
               ugotovil, da tudi on zdaj trdi, da je NSi super stranka in da je demografska slika
               problematična. Napredek smo vendarle naredili, kar je dobro.</p>
               <p>Kar se tiče razprave – zakaj so se mladi za ta orodja odločali? Gospod Matić, najbrž
               če bi imeli dovolj denarja, se jim za to orodje ne bi bilo treba odločati pa bi šli
               na banko, vzeli redni kredit in stanovanje kupili. Za to orodje so se odločali zaradi
               tega, ker najverjetneje sredstev niso imeli. Ta 5. člen, gospod Matić, preberite si
               ga, ne govori o boljših obrestnih merah, ampak govori o konkretnih finančnih
               spodbudah. Najverjetneje bi bili tudi vi veseli, če bi šli v neko najemniško
               stanovanje, če bi vam država še nekaj zraven dodala. O teh stvareh govorimo.</p>
               <p>Kdo je sedel na ušesih? Najverjetneje, če si bo kdo magnetogram prebral, bo lahko
               ugotovil. Jaz sem prej govoril, da so finančne posledice tega zakona 3 milijone
               evrov. Sem pohvalil koalicijo, da tega ni izpostavljala kot razlog, zakaj bi šla
               proti temu zakonu. In ker ste seveda spet izpostavili to, zakaj smo potem sploh v
               prvi fazi to ukinili, gospod Matić, če bi vi takrat leta 2012 bili zraven, potem bi
               lahko videli, kakšne težke razmere so bile, kako je bilo treba praktično na vseh
               področjih strgati maksimalno, kar se je dalo, pa tudi če je šlo samo za 3 milijone
               evrov. Na vseh področjih. In če je kdo demagog, ste demagog tukaj vi. Očitate nam, da
               smo se leta 2000 pufali in najemali kredite. Ja, bog se usmili. Ne vem, ena vlada od
               2008 do 2011 se je res hudo pufala. 2012 je pač prišel račun, ko je bilo treba te
               stvari nekako rešiti. Če vas jaz prav razumem – zakaj ste se zadolževali po taki
               visoki obrestni meri? Torej, gospod Matić, kaj je pa potem alternativa? Iti po poceni
               denar h trojki? Predsednica Vlade gospa Bratušek pa tudi še kdo pred njo ni bil za to
               rešitev, da se pokliče trojka v Slovenijo. In smo šli raje po dražji denar na trg.
               Okej.</p>
            </sp>
            <sp xml:id="SDZ7-Redna-30-2017-05-23.sp250">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Franc Trček, pripravi naj se gospod Jožef Horvat.</p>
            </sp>
            <sp xml:id="SDZ7-Redna-30-2017-05-23.sp251">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Poslušam tole in bi se rad s kom pogovarjal o problematiki stanovanjske politike,
               ampak sem seveda potem osamljen in sem posledično po dr. Matiću vehementen. Verjetno
               kot bi bil tudi on vehementen, če bi se pogovarjali o področju arhivov ali temi
               njegove doktorske naloge. Tematiko pač obvladam. Kaj naj sedaj, se delam, da je ne?!</p>
               <p>Kdo je kriv za nazaj, kdo ni kriv za nazaj, malo premalo časa imam, da bi na dolgo
               šel, ampak najpozneje po Jazbinšku bi bilo treba stanovanjsko politiko premisliti in
               jo začeti na novo izvajati in delati v mandatu 2004–2008. Pa ne bom nekega gospoda
               omenjal, da ne bo poslanec na sedežu 90 v luft skočil, ampak takrat se je pač
               dogajalo, kar se je dogajalo. In potem smo fasali tudi to bančno luknjo. V bistvu se
               je tudi predlagatelj malo, zrelo sedaj več tej temi posvečal, pa se očitno neko
               pingpongiranje Matić-Tonin, Tonin-Matić tukaj dogaja. V družbah, v katere mi spadamo,
               naj bi bilo normalno, ne glede na katero vlado, da gre okoli 30 % tvojih dohodkov za
               reševanje štalice, kot bi vi to imenovali, pa da se premikaš v prostoru. Tako bi
               morali optimalizirati politike. Če pa pogledamo, koliko zaslužijo mladi, ki jih zdaj
               vsi tako gor – pa ne mladi, ampak tudi stari, kolikšne so cene nepremičnin pri nas,
               kolikšni so stroški oligopolistov na trgu, če hočete, ogrevanja, energije in tako
               naprej. Ni res, da imamo dober stanovanjski fond, mi imamo relativno star
               stanovanjski fond, primerjalno gledano. Ampak recimo zdaj je v medije začelo končno
               curljati, da bomo imeli energetsko strategijo Slovenije, in zdaj ne bo več, kaj bomo
               s tem naredili, kako bomo energetsko sanirali, ampak bodo lobiji delali za NEK 2, za
               novo nuklearko, ki nas bo stala, kakršna je ta država, če se ne vzamemo v roke,
               verjetno prej 8 milijard kot 4 ali 5 milijard. Res ne vem tudi, od kod jih bomo
               vzeli. Že kar nekaj vlad nazaj bi lahko uredilo najemniški trg, pa ga niso uredile,
               imamo neurejenega. Nihče ni omenil nekega področja, navsezadnje, zaščitenih kmetij in
               dolgoročnih najemov le-teh. Nihče ni omenil nekih razmislekov, mogoče tudi nek način
               pametnih davčnih politik, da če ima nekdo, kar je govoril kolega Tonin, neko na pol
               prazno hišo, lahko tudi nekoga vzame v najem, ki bo tudi – o solidarnosti se je
               govorilo – poskrbel za nekoga.</p>
               <p>Ker imam zelo malo časa – jaz vašega strokovca Janeza zelo cenim, se pogosto
               pogovarjava. Kolega Tonin dobro ve, da če bi šla Janez pa jaz z družinama pa še vas
               vzamemo pa še Ljudmilo s kakšno vnukico, moramo naročiti manjši avtobus. Toliko o
               otrocih, o deci pa Združeni levici. Tudi v nekaj sklicih nazaj je bilo tako, ko je
               imel največ otrok – kdo? Sekretar SD, če se spomnim. Pa je desnica nekako vedno
               očitala in kolega Tonin seveda ni procesa modernizacije kot politolog prešprical,
               ampak se dela, da ga je prešprical. Mi rodnosti na 2,3 ne bomo dvignili. Ne bomo.</p>
            </sp>
            <sp xml:id="SDZ7-Redna-30-2017-05-23.sp252">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Janko Veber.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-30-2017-05-23.sp253">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovana državna sekretarka, dragi kolegice in
               kolegi!</p>
               <p>Dr. Franc Trček je sicer pesimistično zaključil, da rodnosti ne bomo dvignili na
               2,5, ampak kljub vsemu moram reči, da ga vedno zelo spoštljivo poslušam, ne samo
               tukaj, veliko več ur presediva na delovnih telesih, in da imajo njegove razprave
               veliko soli. Kljub temu da smo politično na povsem nasprotnih poljih, ga rad
               poslušam. Pač tako govori doktor znanosti, ki nekaj ve o problematiki, o kateri
               pravkar razpravljamo. Moram pa reči in sem res zelo razočaran, res sem zelo
               razočaran, da se pa en prejšnji doktor znanosti na tak ciničen način, kot da bi
               potlačil črva na cesti, spravi nad predlog rešitve Nove Slovenije, opozicijske
               stranke. Gospe in gospodje, dokler bo takšna klima in dokler bo toliko cinizma za
               kakršnokoli rešitev, nam ni pomoči. Ne pri rodnosti ne pri reševanju stanovanjskega
               problema, družinskih problemov, zaposlovanja, problema mladih, ki je mega problem, ne
               samo v naši državi, tudi v Evropi, celotni Evropi. In res obžalujem … Nova Slovenija
               je pripravila rešitev in vi ste kar rekli, nekateri, ni primeren za nadaljnjo
               obravnavo. Ni primeren za nadaljnjo obravnavo.</p>
               <p>Gospe in gospodje, ta zakon je že veljal, ta zakon je deloval in Ustavno sodišče ga
               ni ugasnilo. Mi smo dele tega zakona, te rešitve, ki so bile dobre, na žalost – ja,
               tudi Nova Slovenija, smo bili v vladi, ki je morala leta 2012 rešiti to državo pred
               bankrotom. Vem, da je bilo takrat to zelo težko, vem, se spomnim, nam, kolegom iz
               Desusa, kolegom iz SDS, zelo težko. Zakaj je ta zakon dobro deloval? Vam jaz povem,
               zato ker so takrat volivci, državljanke in državljani, mlade družine dobesedno
               planili na nas in so rekli, Nova Slovenija, pa poslušajte, kaj nam delate, mi smo vas
               imeli in vas imamo za branike družin, vi pa zdaj takšno rešitev dajete. Komaj smo
               dopovedali, verjamem, da nismo bili uspešni, zakaj moramo ta brutalni ukrep
               sprejemati.</p>
               <p>Res je, tukaj se pa z dr. Matićem strinjam, da smo prišparali minimalno, nekaj
               milijonov na letni ravni. Tukaj zdaj pišemo finančne učinke, dobre tri milijone
               evrov. Če mi treh milijonov evrov nimamo in jih ne moremo dati za mlade družine, nam
               ni pomoči že drugič. In zdaj Vlada pravi – državno sekretarko zelo spoštujem in sem
               prepričan, toliko jo poznam, sva imela na eni prireditvi priložnost, da sva malo
               skupaj klepetala, da bi sama podprla ta zakon, na žalost mora tukaj braniti stališče
               Vlade – da je imel ta zakon v preteklosti negativne učinke. Zdaj pa mi, lepo prosim,
               tisti, ki to pravite, da je v preteklosti imel negativne učinke, pripeljite tri
               ljudi, ki so koristili določbe tega zakona pa niso bili zadovoljni. Pripeljite mi tri
               ljudi. Ne, prosim, govoriti na pamet in cinično. Dajmo s številkami, dajmo z ljudmi,
               dajmo z imeni in priimki.</p>
               <p>Doživljam nočne more, ko v zadnjem času tukaj v tej hiši, v tem hramu demokracije,
               kamor so nas postavili naši ljudje – ja, tudi mlade družine so nas sem izvolile,
               nismo si te funkcije kupili, vsaj velika večina ne – in smo tukaj zato, da delamo za
               vse sloje, za vse državljanke in državljane naše države, tudi za mlade družine. Ne
               morem sprejeti in nikoli ne bom sprejel očitkov, sicer ne v današnji razpravi, na eni
               prejšnjih sej je bil očitek Novi Sloveniji, da glorificiramo družino in da tarnamo,
               da jokamo, da se nam 10 tisoč otrok premalo rodi, če želimo, da bo slovenski rod
               obstal. Kolega Trček vam bo to hitro izračunal, obvlada v nulo matematične modele. Če
               bo rodnost takšna, kot danes je, bo matematični model pokazal, da tam, reciva 2050,
               nam ni več pomoči, ker bomo najbrž pod kritično maso in nam sledi samo še izumrtje.
               In zdaj je to, izgleda, napačna teza, napačna predpostavka oziroma napačna trditev.
               Ampak to je dejstvo. To kažejo številke, to kažejo modeli in to je dejstvo. Nekateri
               pravite, da je nesmiselno, da Nova Slovenija na to opozarja, da je to brez veze, da
               na globalni ravni se pa vsak dan več ljudi rodi. Okej, v redu. Ampak jaz bi želel,
               gospe in gospodje, da na tem slovenskem prostoru tudi po tisoč letih, kolikor pač
               obstajajo tukaj Slovenci, še vsaj tisoč ali pa še vsaj 2 tisoč let Slovenci tudi
               obstajajo.</p>
               <p>Prostor, ko ga enkrat izpraznite, zapolnijo drugi. To seveda danes doživljamo,
               gledamo zraven. Pa tukaj sploh ne mislim na begunce in migrante. Okrog nas so države,
               ki imajo bistveno višji nacionalni ponos, malo drugače gledajo na obstoj lastnega
               naroda. Recimo zahodna soseda letos spomladi. Kar poglejmo, kaj so Italijani naredili
               glede rodnosti in se Sloveniji zdi znanstvena fantastika. Zakaj govorim o rodnosti?
               Zato, ker je na nek način potrebno, da dejansko družina živi v nekem gnezdu. Prej smo
               slišali in sem imel neko asociacijo, da nas je nekdo napeljeval na neka teoretična
               ali virtualna stanovanja. Jaz tega ne poznam in si ne predstavljam. Ali bodo
               stanovanjske zadruge ali bo najem ali kakorkoli že – koga lahko mi prisilimo? Tisti,
               ki pravi: »Ja, glejte, lastništvo je brez veze, rajši najem,« mlade družine znajo do
               pet šteti. Najbrž vsi mi, vseh nas 90 tudi, in si hitro izračunamo, kaj se mi bolj
               splača. Najem stanovanja, plačujem v nedogled najemnino ali pa praktično isti znesek
               dam za mesečno anuiteto za odplačilo kredita in je potem nekoč stanovanje moje in sem
               ustvaril neko vrednost. Ampak zdaj se zdi, kot da je to narobe, da je treba živeti v
               nekem najemnem stanovanju.</p>
               <p>In glejte, to kar nam Vlada piše, pa nisem cinik, jaz samo rečem, da sem do tega
               kritičen in da imam dovolj vseh teh pilotnih projektov, veste. En pilotni projekt pa
               drugi pilotni projekt pa tretji … Ne vem, kako dolgo se bodo ti pilotni projekti
               izvajali, jaz bi rad rešitve takoj. Zakaj? Ker v svetu že obstajajo. Topla voda v
               svetu obstaja. Dejstvo je, da se na nek problem vedno lahko odzovemo na dva načina.
               Ali se z njim spopademo ali pa ga ignoriramo in se delamo, da ne obstaja. Ta druga je
               seveda lažja in nekako odlašaš, to bo že nekdo drug, ni všečno, ne bomo dobili
               političnih točk, bomo izgubili volivce in tako dalje. Le zakaj smo tukaj? Ali delamo
               zato, da delamo populizem ali da delamo tisto, kar je prav? Ker nekatere države to
               delajo, kar je prav, in zato nas prehitevajo po levi in po desni. Danes nam nihče več
               ne govori, da smo nova zvezda na evropskem nebu, kot smo bili leta 2008, ko smo kot
               prva nova članica predsedovali Svetu Evropske unije. Če pogledate Italijane, ko je
               novi premier ugotovil, ko so mu pokazali statistiko, da imajo najnižjo rodnost, je
               takoj, dobesedno takoj za letošnje leto zagotovil 600 milijonov. Verjetno to za
               njihov proračun, ki je bistveno večji od našega, ni veliko denarja, važno je to, da
               je takoj zagotovil 600 milijonov denarja in na nek način spodbujal – kaj? Mlade
               družine. Naslednje leto bo pa 700 milijonov zagotovil. In smo že na 1,3 milijarde v
               dveh letih. Te naše drobtinice, ki jih tukaj v tem zakonu predlagamo, so vredne okrog
               3 milijone evrov in ta zakon je že deloval. Še enkrat, je že deloval. In zdaj
               pravite: »Ne, zdaj pa naenkrat po petih letih ni primeren za nadaljnjo obravnavo.« V
               to me pa res nihče ne bo prepričal, razen Ustavno sodišče.</p>
               <p>In bi res prosil, gospe in gospodje, da se zavedamo, zakaj mi tukaj sedimo in zakaj
               dobivamo poslanske plače. Zakaj? Ali smo jih vredni? Ali zato, da kar mečemo po vrsti
               opozicijske ali pa vsaj večino opozicijskih zakonov, ali pa da rečemo, aha, nima
               veze, kdo je zakon predlagal, kaj pa če ga v drugi obravnavi oziroma v nadaljevanju
               parlamentarne procedure izboljšamo in vsi skupaj naredimo en dober izdelek, tokrat
               namenjen za reševanje prvega stanovanjskega problema, vprašanja mladih družin? Nekdo
               mi je rekel, ki me je takrat dobesedno napadel, ko smo z ZUJF to ukinili: »Poglej, ko
               sem dobil subvencijo, sem z letno subvencijo pokril dve anuiteti za kredit, ki sem ga
               najel.« Saj danes mi tudi gledamo, beremo razne oglase, stanovanja za mlade družine,
               cena 3 tisoč evrov po kvadratnem metru. Okej, če ima kdo zadaj bogate starše, bi
               verjetno to bila sprejemljiva cena. Jaz nobenega ne poznam, ki je sposoben kupiti, ne
               vem, 60 kvadratnih metrov stanovanja, mlada družina, 3 tisoč evrov za kvadratni
               meter. Trg pač svoje naredi. Če zdaj mi mislimo, da moramo mlade družine spraviti v
               najemniška stanovanja, okej, junaki na plan, investirajmo, investirajte v
               stanovanjske bloke in dajte jih v najem. Ampak prosim, z nizko najemnino za mlade
               družine. Z nizko. Ali bo šel kdo v to investicijo izgradnje stanovanjskega bloka?
               Nihče. Nihče. Na žalost ali pa na veselje dela tudi ekonomska zakonitost, in to je ta
               problem, ki ga moramo imeti pred očmi, ko se ukvarjamo z reševanjem stanovanjskih
               vprašanj mladih družin.</p>
               <p>Ali je normalno, da smo Slovenci v vrhu Evrope, kjer mladi v starosti od 18 do 29
               let živijo pri starših in je delež teh čez 80 %, okrog 85 %. Višji procent je samo še
               na Malti, Nemčija, Finska, Avstrija, tam pa je ta procent okrog 20. 85 % mladih od 18
               do 29 let v Sloveniji živi pri starših. Hotel Mama je sicer zelo v redu, ampak pa ve
               mame povejte, ali je to v redu za razvoj družbe. In če bi dr. Trček imel več časa, bi
               ga bilo zanimivo poslušati, ali je zdaj to v redu ali ni v redu. Mi mislimo, da se je
               treba osamosvojiti, da se mladi morajo postaviti na svoje noge, si ustvariti svoje
               gnezdo, če smem tako malo poetično govoriti, in to je potem tista neka normalna
               rešitev. Res obžalujem, da s tako malo razmisleka, kolegice in kolegi, poslanke in
               poslanci, sledite mnenju Vlade, da zakon ni primeren. Temu kar sledite in rečete, da
               ni primeren, kaj nas pa brigajo mlade družine, naj si iščejo stanovanje, kjer hočejo,
               tam so šotori poceni in tako dalje. Oprostite, da vam zdaj takšne očitke nalagam,
               ampak preprosto ne razumem, da zdaj ko nam gre dobro, ko nismo pred bankrotom, ne bi
               vključili tistih rešitev, ki so preverjeno delovale in so preverjeno dobre. Namesto
               da bi iskali rešitve argumentirano, že razmišljali, kakšni bodo amandmaji v drugi
               obravnavi, poslušamo cinične razprave, češ kaj že spet Nova Slovenija. Res obžalujem
               in današnji dan – če se je včerajšnji zame zelo dobro, v nekem pozitivnem duhu
               zaključil, se ta žal zaključuje v nekem mračnem pesimističnem duhu. Mi je zelo žal,
               da moram z vami deliti ta svoja čustva.</p>
            </sp>
            <sp xml:id="SDZ7-Redna-30-2017-05-23.sp254">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Zvonko Lah, pripravi naj se gospod Ljubo Žnidar.</p>
               <p>Izvolite, gospod Lah.</p>
            </sp>
            <sp xml:id="SDZ7-Redna-30-2017-05-23.sp255">

               <speaker>ZVONKO LAH (PS NSi):</speaker>

               <p>Hvala lepa, predsedujoči.</p>
               <p>Naj nadaljujem to, kar je kolega končal. Ko smo malo prebirali razne članke, kakšne
               možnosti imajo mlade družine, da pridejo do stanovanj, do takšnih, v katerih bi si
               lahko ustvarile družino oziroma vzgajale družino, da bi bilo dovolj prostora tudi
               kasneje, ko bi otroci že malo zrastli, hodili še v srednjo šolo ali na fakulteto, sem
               pogledal en članek, v katerem štiričlanska družina išče v Ljubljani takšno
               stanovanje, vrstne hiše. In glejte zlomka, vse je v redu, lepa stanovanja, arhitekti
               so se namučili, vsak je svojo mojstrovino uresničil, ampak glejte, kakšne so cene. Od
               307 tisoč do 470 tisoč evrov. Kako naj se mlada družina potem – če slučajno zbere 20
               % tega in potem poskuša dobiti kredit na 30 let, je prišlo z banke, da bi moral vsak
               od zakoncev imeti 1800 evrov neto mesečne plače, da bi si lahko to kupili, v 30 letih
               izplačali. Mi poslanci imamo 2 tisoč evrov neto pa nekaj gor. Se pravi, dva mlada
               poslanca bi težko, pa morala bi biti še 30 let poslanca, da bi lahko odplačala takšno
               hišo. V tem je problem. Kakšen je, tako kot je kolega povedal, interes nekoga, da bo
               šel z nekim javnim denarjem, kot je občina, nekim stanovanjskim skladom gradit nova
               stanovanja, takšna, ki bodo stala 300 tisoč evrov za eno družino. Pod kakšnimi pogoji
               potem, kakšna bo najemnina? Da ne bo tržna, da bo, ne vem, neka socialna. Jaz tu ne
               vidim ne denarja ne kakšnih velikih možnosti.</p>
               <p>Po drugi strani pa je ogromno objektov tudi v Ljubljani, ki propadajo. So sami sebi
               namen, rušijo se hiše. Mi že dolgo govorimo o evropskem zakonu, kot je davek na
               nepremičnine, ampak nikakor ne pridemo do njega. Zakaj? Koliko je v Ljubljani
               objektov, samo v Ljubljani, kjer nihče ne biva in stojijo prazni? In to na takih
               lokacijah, kjer so pred leti bile samo parcele nekaj 100 tisoč evrov. Kako ne moremo
               stimulirati teh ljudi ali pa prisiliti konec koncev z davkom, ker je vsa
               infrastruktura zraven, da bi pospešili, da ti lastniki nekaj naredijo s temi objekti?
               Na podeželju imamo ogromno teh objektov. Prihajam iz občine, ki ima 900 gospodinjstev
               pa 300 bivalnih enot prostih, praznih. Res ni to v centru, ni ravno ob avtocesti,
               ampak zelo blizu. Pa? Trend se je pričel, da študentje kupujejo – veste, kaj je
               zidanica za 25 tisoč evrov, 30 tisoč evrov? Vloži še 10 tisoč evrov in lepo biva.
               Zdaj ni več problem, kot je bil včasih, ko so peš hodili na vlak 2 ali 3 ure, da so
               šli v službo, do vlaka pa potem od vlaka. V bližini teh stavb je optično omrežje. Je
               internet. Po celi občini. Vsakemu je treba skopati kakšnih 100 ali 200 metrov,
               potegne kabel in ima internet in vodovod. Ta trend je. Po drugi strani je pa ogromno
               teh objektov zgrajenih pred dvajsetimi, tridesetimi leti, nimajo gradbenega
               dovoljenja, kaj šele uporabnega dovoljenja in po naši zakonodaji ga tudi ne morejo
               pridobiti. Kaj je lepšega, kot da ima zidanica recimo okoli 80 kvadratov stanovanjske
               površine, parcelo 10 arov, sadovnjak, nekaj vinograda, nekaj vrtička, na lokaciji
               recimo kilometer ali dva od avtoceste? Veliko se preseljujejo tako starejši kot tudi
               mladi.</p>
               <p>Če bi mi imeli zakon, kot ga imajo v sosednji državi Hrvaški o legalizacijah, da bi
               to legalizirali, bi občine pokasirale komunalni prispevek in bi s tem denarjem
               dogradili še manjkajočo komunalno infrastrukturo, izboljšali bi pogoje za bivanje.
               Tako ali tako je, če nekdo prijavi stalno prebivališče, tam občina dolžna potem
               vzdrževati ceste, pripeljati vodovod, kmalu si bo država izmislila, da bomo morali še
               kanalizacijo graditi po teh vinogradih, če bodo aglomeracije takšne, kot so sedaj. Mi
               moramo ustvariti neke pogoje za bivanje. In zakaj ne bi ti ljudje zraven – tako ali
               tako se nam že zarašča zemlja – obdelovali še kakšnih 10 ali 20 arov kmetijske zemlje
               in si sami pridelali nekaj kvalitetne hrane? Mogoče je v tej smeri rešitev. Ljudje,
               miselnost se spreminja, sploh pri mladih. Ali mi sploh sledimo tem spremembam? Sam
               imam doma tri, in ko se z mladimi pogovarjam, so začeli v zadnjih letih bistveno
               drugače razmišljati. Ni še tistega, ko se selijo kot v Ameriki vsakih par let par sto
               kilometrov za službo in stanujejo tam v neki prikolici ali v neki hiški, mobilni. To
               ne, ampak v to smer gremo. Dajmo urediti zakonodajo, vse te predpise pa pogoje, da si
               bodo mladi tudi nekaj sami ustvarili.</p>
            </sp>
            <sp xml:id="SDZ7-Redna-30-2017-05-23.sp256">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ljubo Žnidar, pripravi naj se gospa Marjana Kotnik Poropat.</p>
               <p>Izvolite, gospod Žnidar.</p>
            </sp>
            <sp xml:id="SDZ7-Redna-30-2017-05-23.sp257">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani podpredsednik.</p>
               <p>Če malce povzamem na kratko, zelo na hitro razprave koalicijskih strank. Desus je
               rekel takole, je treba, bo treba. SD nadalje razlaga takole, bomo, je treba storiti
               bistveno več. SMC, ta pa še niti obljube ni dal, ampak je samo rekel, da zakon ni
               primeren za nadaljnjo obravnavo. Če se vrnem malo nazaj k Zakonu o nacionalni
               stanovanjski varčevalni shemi in subvencijah mladim družinam za prvo reševanje
               stanovanjskega problema, bi rekel takole, da je ta zakon v času konjunkture, ko se je
               država močno razvijala, to je v času nekje od 2006 do 2009 – takrat je bil zagon
               gradnje, v veliki meri tudi gradnje stanovanj, na trgu je bilo veliko možnosti nakupa
               stanovanj ali tudi ga dobiti v najem, tudi kupna moč je bila v tistem času relativno
               velika, skratka, bilo je takrat za državljane in seveda tudi za mlade precej dela. S
               tem so tudi zaslužili in so takrat imeli možnost oziroma imeli so večjo kupno moč in
               tudi precej stanovanj se je v tistem obdobju kupilo. Dejansko bi rekel, da je ta
               varčevalna shema v tistem obdobju izgubila tisti svoj pomen, ker so druge oblike
               nekako prevladale oziroma je bila možnost za rešitev stanovanjskega problema tudi za
               mlade precej precej večja. Od takrat do danes je minilo 8 let in dejansko na trgu
               danes ni več takšnih možnosti, takšnih ugodnosti, kot so bile takrat. Skratka, ni
               priložnosti za mlade, da bi ta stanovanja kupili. Vlada, ki je na oblasti tri leta, v
               tem času ni prinesla nobenega predloga na mizo, kako danes rešiti ta problem, ki je
               bistveno drugačen, kot je bil 8 let nazaj.</p>
               <p>Res je, da je na trgu kar precejšnje število praznih stanovanj, ampak vsa ta
               stanovanja so v primežu neke birokracije. So na slabi banki pa so zaradi vseh teh
               propadlih gradbenih investitorjev obremenjena tako ali drugače, skratka, so ta
               stanovanja še v nerešenem statusu in zaradi tega so že več let prazna, pa še tudi
               kakšno leto bodo. Isti ali podoben primer je tudi na bankah, kjer banke še vedno
               želijo poplačati ali pa doseči svojo knjižno vrednost z odprodajo teh stanovanj.
               Skratka, mladi danes zelo zelo težko pridejo do teh stanovanj. Republiški sklad, ki
               bi moral biti dejansko suport državljanom, ki iščejo rešitev stanovanjskega problema,
               pa – bi rekel ne prej ne sedaj – nima tiste prave dodane vrednosti, da bi bil ena
               resna opora rešitve stanovanjskega problema.</p>
               <p>Ta predlog zakona daje ponovno neko oživitev in pomoč mladim družinam, da jim
               dejansko v Republiki Sloveniji vsaj nekaj ponudimo oziroma pomagamo, da preživijo v
               Republiki Sloveniji. Kajti vemo, da si vse več mladih išče delo v tujini, poiskali si
               ga bodo še z večjo prizadevnostjo, če ne bodo mogli rešiti niti stanovanjskega
               problema v naši, domači, državi. Tega se je treba zavedati in teh problemov ni
               nikakor umestno reševati s kratkim odgovorom, da zakon ni primeren za nadaljnjo
               obravnavo. To je ravno tako, kot bi danes vladna koalicija rekla, poglejte, ta zakon
               se nas dejansko ne tiče. Tako ignorantski odnos vladne koalicije je do tega problema
               in ta problem bo jutri, pojutrišnjem še večji, kajti ni na vidiku, da bi se na tem
               področju razmere izboljšale. Investicijskega potenciala, posebno če gre za gradnjo za
               trg ali tudi če gre za primer gradnje socialnih, neprofitnih stanovanj, teh vidikov
               in seveda tega optimizma v Sloveniji ni. Ker takšnih investitorjev ni, republiški
               stanovanjski sklad išče predvsem profitabilne naložbe, država pa ni tisti suport, da
               bi k tej problematiki dejansko pristopila.</p>
               <p>Verjamem, da ta predlog zakona problematike stanovanjskega reševanja za mlade ne
               rešuje v celoti, ampak je vsaj začetek, poskus oziroma to, da je prišel predlog na
               mizo, je opozorilo, da je na tem segmentu treba nekaj narediti. To je glavni namen
               predlagatelja, opozoriti na problematiko in da je treba na tem segmentu nekaj
               narediti. Seveda se takšnega predloga ne zavrne s totalno ignoranco, ampak se ali
               izboljša ali pa poda dodaten, boljši predlog. To je pravi način in pravi pristop k
               reševanju in izboljšanju pereče problematike stanovanj za mlade v Republiki
               Sloveniji. Predlagam tudi v razmislek vladni koaliciji, da začne resno razmišljati.
               Še eno leto je do volitev, ne zdaj a priori reči, zavrnemo vse, kar ni naše, kajti to
               ne pelje k izboljšanju rezultatov.</p>
               <p>Tako da predlagam, da se ta predlog podpre in da se, če je treba, tudi izboljša.</p>
            </sp>
            <sp xml:id="SDZ7-Redna-30-2017-05-23.sp258">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marjana Kotnik Poropat, pripravita naj se gospod Andrej Čuš in
               gospod Bojan Podkrajšek.</p>
               <p>Izvolite, gospa Marjana Kotnik Poropat.</p>
            </sp>
            <sp xml:id="SDZ7-Redna-30-2017-05-23.sp259">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa za besedo, spoštovani podpredsednik.</p>
               <p>Spoštovane in spoštovani, najprej bi odgovorila spoštovanemu gospodu Toninu,
               predlagatelju tega zakona, in sicer najprej to, da v poslanski skupini, sem povedala,
               ne bomo a priori proti zakonu, ampak bomo poslušali to današnjo razpravo, argumente,
               ki jih je ponudila Vlada oziroma s katerimi nas je seznanila, kakšni so njeni prijemi
               oziroma kakšni so njeni načrti za reševanje tega problema, in potem se bomo odločili.
               To je to. Naslednje. Gospod Tonin, ta vaša razprava – jaz sem imela trenutno
               telefonski pogovor pa nisem bila prisotna, ampak imam zdaj tukaj zapis. Pravite, da
               se vam je razprava predstavnice Desusa zdela nekoliko podcenjujoča. Z vsem
               spoštovanjem do mladih sedaj ponovno javno tukaj povem, da mlade zelo cenim, da vem,
               da se jim godi krivica. O tem sem govorila! Krivica, da so na svet pač prišli sedaj,
               ko so razmere takšne in takšne. Da jih pošiljamo na visoke šole, za katere jim ne
               ponudimo delovnih mest, da jih porinemo v prekarno delo, to ni njihova krivda, to je
               krivda situacije in tudi te vlade pa nas poslancev in tako naprej, ker dovolimo, da
               se tako z ljudmi dela in da imamo takšne zakone, kot jih imamo. Potem da ne znajo
               prati in kuhati. Jaz o pranju in kuhanju nisem govorila, govorila pa sem o hotelu
               Mama, ki je edini možni kraj, kjer lahko mladi, ki nima denarja, ki nima zaposlitve,
               preživi. O tem je govoril tudi spoštovani gospod Horvat in mislim, da je to resnica,
               jaz si tega nisem izmislila. S kakšnimi mladimi se družimo poslanke Desusa,
               spoštovani gospod Tonin? S takšnimi kot vi. Imam vnuke, imam nečake, imam sosedove
               otroke iz bližnje in daljne okolice in vem, kako se jim godi. O tem sem govorila.
               Tako da, lepo prosim, ne spreobračajte besed, o katerih se v Državnem zboru govori.</p>
               <p>Opozorila bi na to, kar sem povedala v stališču poslanske skupine, tudi o tem sem
               govorila, kako jaz vidim nekatere stvari. Mladi bi seveda želeli priti do stanovanja,
               tudi vi ste to govorili in jaz se strinjam. Ali lastniško stanovanje ali najem
               stanovanja, ampak ne morejo najeti kreditov! Ne morejo, ker nimajo prihodkov. Če jih
               imajo, imajo premajhne. To, da je pri nas zaposlitev še vedno premalo fleksibilna
               oziroma odpuščanje delovne sile, je tudi posledica tega, da tiste mlade, ki imajo
               srečo, da so dobili zaposlitev, zaposlujejo kot prekarne delavce za določen čas, 6
               mesecev in tako naprej, tudi ugledne firme v naši državi, in seveda tak človek v tem
               primeru ne dobi kredita na banki, tudi drugje ga ne more dobiti. Če pa ima redno
               zaposlitev, pa tudi ta ni zanesljiva, ker ga jutri, pojutrišnjem lahko delodajalec
               odpusti zaradi, vemo kakšnih, razlogov – in seveda, kredit pa je najel. Kaj se zgodi?
               Gospod Trček je govoril o deložacijah, tudi te mlade lahko, če že imajo to srečo, da
               pridejo do lastnega stanovanja, doleti deložacija, ker tako, kot je povedal, ne
               morejo plačati obratovalnih stroškov, ostanejo brez strehe nad glavo, na cesti. Če
               imajo kredite, potem se seveda ta njihova nepremičnina, v kateri bivajo, proda na
               dražbi in ponovno ostanejo brez vsega. In to so stvari, ki te mlade tarejo, in je
               krivično, da jih morajo doživljati.</p>
               <p>Opozorila bi še na to, da očitno moja razprava, prvič, ni bila tako slaba, kot ste
               jo vi ocenili, in drugič, je tudi služila nekaterim za iztočnico, ker so se na
               nekatere moje trditve naslanjali. Želela bi povedati še to, da mi je bila razprava
               gospoda Ljuba Žnidarja zelo všeč in da je povedal to, kar je res problem. Predvsem ta
               stavek, ti argumenti, ki jih je naštel, in da je na teh argumentih treba delati, da
               je treba nekaj narediti. Tudi jaz se strinjam, da je treba nujno nekaj narediti, da
               se bo v naši družbi stanje spremenilo, da se bo mladim dala neka možnost za življenje
               vnaprej. Se pa tudi zahvaljujem gospe Stebernak, ki je predstavila aktivnosti, ki jih
               Vlada vodi pri reševanju te problematike. Opozorila je na nacionalni stanovanjski
               program in na reševanje preko zadružnega sistema in na ta projekt, ki bi naj bil
               pilotni projekt na tem področju. Pričakujem, da bo ministrstvo na tem področju
               nadaljevalo aktivnosti in da bomo vsi skupaj zmogli napore, da pripeljemo to politiko
               in odnos do mladih na višji nivo. Hvala lepa.</p>
            </sp>
            <sp xml:id="SDZ7-Redna-30-2017-05-23.sp260">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagatelj. Izvolite, mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp261">

               <speaker>MAG. MATEJ TONIN (PS NSi):</speaker>

               <p>Poslanka Kotnik Poropat, malo vas je moja razprava spravila na obrate, upam, da tega
               ne jemljete za slabo. Vsekakor nisem rekel, da ste imeli slabo razpravo. Niste imeli
               slabe razprave, da ne bo pomote. Jaz sem samo povedal, kako sem jaz vašo razpravo
               dojel. Ste jo pojasnili. V tem smislu je edina stvar, ki bi mi jo lahko očitali, in
               tukaj se vam opravičujem, če sem vas prizadel, ker sem rekel, s kakšnimi mladimi se
               družite. Pa nisem s tem mislil nič slabšalnega, ampak v tem smislu z mladimi, ki so
               navezani bolj na hotel Mama, jaz sem pa dejal, da s tistimi, ki si pa želijo iti na
               svoje. To je edina stvar, kjer bi mi lahko zamerili ali pa rekli, da to pa ni bilo
               okej. Pa pustimo to.</p>
               <p>Ste pa v zadnji razpravi poudarili eno stvar, s katero se pa tudi jaz strinjam – da
               mladi ne morejo do kreditov. Ta zakon, ki je danes pred vami, bi mladim vsaj nekoliko
               lahko olajšal pot do kredita in tukaj se verjetno tudi jaz, ne verjetno, se zagotovo
               tudi jaz strinjam s tistim delom razprave poslanca Žnidarja – se tudi tukaj strinjava
               – ki je objektivno in realno povedal, da ta zakon seveda ne rešuje vseh problemov, ki
               jih imajo mladi pri stanovanjskem vprašanju. Absolutno, pošteno, ne rešuje vseh
               problemov. Je pa pomemben korak naprej in dodaja mladim pri iskanju stanovanja eno
               dodatno orodje, samo to je vsa poanta. In če vi ocenjujete, da mladi težko pridejo do
               kreditov in da je nekaj treba narediti, potem imate danes dobro priložnost, da ta
               zakon podprete. In sem vesel, da ste ponovno potrdili to, da še niste odločeni in da
               vas ta današnja razprava še lahko prepriča, da morda pa vendarle v prvi obravnavi ta
               zakon spustite skozi proceduro.</p>
               <p>Sprejmite še enkrat opravičilo, če vas je moja razprava prizadela, ni bila tako
               mišljena, ampak povedal sem, kako sem jaz vašo razpravo dojemal.</p>
            </sp>
            <sp xml:id="SDZ7-Redna-30-2017-05-23.sp262">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Bojan Podkrajšek, preden preidemo v sklepni del razprave.</p>
            </sp>
            <sp xml:id="SDZ7-Redna-30-2017-05-23.sp263">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik Državnega zbora, hvala za dano besedo. Državna sekretarka,
               kolegice in kolegi!</p>
               <p>Danes zjutraj smo začeli s to sejo, s 24. točko dnevnega reda. Predlagateljica je
               bila kolegica dr. Jasna Murgel. Pa celo kljub pozivu s strani koalicije, ker tukaj
               niso sedeli predstavniki Vlade, da se seja prekine in da pridejo predlog poslušat. To
               mi je bilo všeč in mislim, da je temu prav tako. Tudi je prav to, kar smo poslušali
               na seji, vse spoštovanje do predlagatelja pa tudi do točke. Na tej točki bom pač
               povedal stvari, ki jih prej nisem mislil, samo zaradi enega razloga. Ker govorite iz
               koalicije, da ta sklep ni primeren za nadaljnjo obravnavo. Nikoli ni zakona v
               Državnem zboru, če ga prinese ena poslanska skupina, pa ni pomembno, ali z leve ali z
               desne, najboljše je takrat, ko se še kakšen amandma doda, je veliko bolj kompakten pa
               še boljši. Sam sem bil zaposlen na stanovanjskem podjetju šest let in sem se šest let
               ukvarjal s stanovanjsko problematiko v treh, štirih ali pa petih občinah. Lahko mi
               verjamete, da sem doživel marsikaj.</p>
               <p>Včeraj smo poslušali predsednika Vlade, prvega človeka v Republiki Sloveniji, ki je
               bil zelo nejevoljen, ko je kolega Ljubo Žnidar postavljal vprašanje glede drugega
               tira. Jaz sem si napisal, njegov razmik, njegov izračun pa tisto, kar nas lahko v
               najslabšem primeru čaka, slovenske davkoplačevalce. Mislim, da je to preko 10 tisoč
               stanovanj v Republiki Sloveniji, da se bomo lažje razumeli, o čem govorimo. Mi imamo
               preiskovalno komisijo, ki preiskuje bančne lumpe, ki so nam odnesli 5 milijard. Dajmo
               pozvati to komisijo, da čim prej da podatke na našo mizo in sprejmemo zakon, da to
               javno objavimo in da vsaj 10 % tega dobimo nazaj pa damo v stanovanja. Zakaj govorimo
               o številkah? Ker predlagatelj seveda verjetno ni kar tako na palec ocenil, da je
               predlog zakona, ki ga čaka tudi finančna posledica, tudi milijon evrov. V bančni
               luknji so nam odnesli 5 milijard, na drugem tiru pa je okoli 800 milijonov razlike.</p>
               <p>Če se vrnem na področje, na katerem sem delal več let. Veliko slovenskih družin si
               ne more privoščiti stanovanja. Velikokrat se zgodi – mislim, da je to pozitivno – da
               družina, ki ima veliko otrok, več otrok kot enega ali pa dva, tudi izhaja iz družine,
               ki je že imela predhodno dosti otrok. Mislim, da je to pozitivno za slovenstvo.
               Otroci pa niti nimajo svoje sobe, živijo v vlažnih stanovanjih, in ko starši gredo na
               banko, da bi mogoče dobili kredit, ki bi ga plačevali 30 let, si mogoče to stanovanje
               že ogledajo s svojo familijo, s svojimi otroki, jim na banki povedo, da tega kredita
               ne bo možno dobiti. In še naprej živijo v vlažnem stanovanju, največkrat pa trije
               otroci v eni mali sobi. To so naši državljanke in državljani. Ti otroci imajo
               sošolce, s katerimi se prav gotovo tudi o tem pogovarjajo. Tako da je za mene
               nesprejemljivo, ne glede na to, kdo to predlaga. Pa tudi ne bi želel, da mi kdo reče,
               da govorim všečno. Ko govorimo o stanovanjski problematiki v Republiki Sloveniji – pa
               še enkrat ponavljam, ne glede na to, kdo to točko predlaga – mislim, da je to nek
               temelj, na katerem se da zgraditi v prihodnje, da je lahko ta varčevalna shema še
               boljša, da jo še približamo našim, ki rabijo stanovanja.</p>
               <p>Hočem povedati, da tudi ko Vlada sprejema neke zakone, ko se gre – pa ne bi želel te
               besede – o tujcih, se to dela urgentno, ko pa gre za nekaj malega, za nekaj osnovnega
               za naše državljanke in državljane, eden od poslancev je danes tudi povedal, kaj nas
               čaka čez 50 let, pa je točka neprimerna za nadaljnjo obravnavo. Mislim, da to ni
               prav, pa ne glede … Seveda, največja stranka je povedala to direktno, dve stranki pa
               to zavijata v celofan. Ne glede na to, kdo danes posluša, ali starejši ali pa mlajši.
               Osnova za slovenstvo je, da omogočimo mladim, da bodo lahko imeli svoje družine, da
               jim omogočimo zakon, s katerim jim lahko čim bolj približamo, da bodo imeli svoja
               stanovanja. Dostojna.</p>
               <p>Da zaključim. Povedal mi je mlajši, ki že ima družino v Avstraliji, zakaj se je
               odločil, da vzame službo v Avstraliji. Ker je poleg svoje službe dobil tudi
               stanovanje, šolo v bližini, vrtec pa vse, kar potrebuje družina. Ne želim danes
               napeljevati, da moramo biti Avstralija. Želim pa kot poslanec v Državnem zboru jasno
               povedati, da se dajmo zavzeti, in tu podpiram predlagatelja za stanovanja za
               slovenske družine. Hvala.</p>
            </sp>
            <sp xml:id="SDZ7-Redna-30-2017-05-23.sp264">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja.</p>
               <p>Ali, predstavnica Vlade, želite besedo? Ne. Potem ima besedo predstavnik
               predlagatelja mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp265">

               <speaker>MAG. MATEJ TONIN (PS NSi):</speaker>

               <p>Današnja razprava je pokazala, da se vsi zavedamo, da je v Sloveniji nataliteta
               problem. In če vprašamo mlade, za več otrok so ključna stanovanja in službe. Danes
               naslavljamo enega izmed teh problemov, to so stanovanja. Zakon, ki smo ga predlagali,
               mladim omogoča, da dobijo ugodnejše obrestne mere in konkretno finančno podporo, če
               rešujejo svoj prvi stanovanjski problem, če kupujejo stanovanje ali hišo ali pa
               najemajo. Ne trdim, da bo ta zakon rešil vse probleme, ki jih imajo mladi, trdim pa,
               da ta zakon lahko predstavlja pomembno dodatno orodje, ki ga mladi imajo, da si
               zagotovijo stanovanja. V preteklosti smo takšne zadeve že imeli, zlasti na podeželju
               so se izkazale kot zelo koristne. Kar se tiče kreditov za hiše, je to za mlade lahko
               pomenilo, da jim je država plačala dva mesečna kredita, torej dva obroka v letu, od
               12 so jih 10 plačali sami, dva pa država.</p>
               <p>Mislim, da je to tista konkretna izdatna pomoč, ki jo država lahko nudi, in sem
               prepričan, da ta zakon ne bo ogrozil nobenih javnih financ, če bo danes sprejet, in
               da tudi ne bo povzročil koalicijske krize, če bi ga katere izmed koalicijskih strank
               podprle. Prva obravnava je danes in mirne vesti bi ga lahko podprla tudi koalicija,
               da s postopkom nadaljujemo. Prosim vas za podporo temu zakonu.</p>
            </sp>
            <sp xml:id="SDZ7-Redna-30-2017-05-23.sp266">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Pred prijavo vas želim opozoriti, da
               se lahko k razpravi prijavite s pritiskom tipke za vklop mikrofona. Če želita
               razpravljati tudi predstavnik predlagatelja predloga zakona mag. Matej Tonin ter
               predstavnica Vlade, prosim, da se prav tako prijavita s pritiskom tipke za vklop
               mikrofona. V tem primeru dobita besedo kot zadnja, in sicer najprej predstavnica
               Vlade in nato predstavnik predlagatelja. Prosim za prijavo.</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Redna-30-2017-05-23.sp267">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Če že poslušam to debato in če je še nekaj časa, pač tudi izkoriščam možnost. Nekdo
               od tistih, ki smo v debati sodelovali, je rekel, »miselnost se spreminja, ali mi
               sledimo tem spremembam«. Lahko odločno rečem, da tako na področju stanovanjske
               politike kot tudi kje drugje ne. Omenjal sem tisti neki odstotek dohodkov, ki naj bi
               jih gospodinjstvo dejansko iz košarice dalo za štalico, kot nekateri pravite z
               dodatkom, jaz bi rekel javnega potniškega prevoza. Seveda, mi smo zelo daleč od tega.
               Pa ne bi rad, da to izzveni kot napadalno do gospoda Tonina, ki ga je vseeno EPP
               šolal v Nemčiji, lahko bi malo tudi pogledali, kako imajo tam urejen bančni sektor,
               ki ga je tri četrtine večinoma v deželni lasti. To problematiko bi navsezadnje lahko
               reševali skozi neko banko, ki zaenkrat še je v državni lasti. Včeraj sva se z
               gospodom Arharjem pogovarjala na RTV pred neko oddajo in se celo strinjava, da banke
               ne prodajaš na način – tudi s Toninom sva se pogovarjala takrat – kot da bi jaz
               Toninu rekel: »Jaz bom prišel k vam kupit telico, ti, Matej, je zdaj 14 dni ne smeš
               krmiti pa toliko denarja ti bom dal,« potem bi pa še prišel in bi rekel, »ne, manj
               denarja ti bom dal.« Zakaj to govorim? Zato, ker ko se pogovarjamo o stanovanjski
               politiki, se moramo pogovarjati o vezanih posodah, o in-in-in.</p>
               <p>Nekdo bo rekel, da je bila stara stanovanjska shema v redu in da ni s tem povezano,
               da so cene stanovanj šle tako gor. Seveda je s tem povezano. Nekdo drug bo rekel
               oziroma ste rekli: »Ja, večina pa izbira to pa to.« Saj sploh ni možnosti izbire. Če
               bi mi imeli možnost nekih različnih najemnih stanovanj – angleška kraljica je ena od
               največjih lastnic stanovanj v Združenem kraljestvu pa jih oddaja, kot en tak primer,
               ridiculum povem – bi seveda tudi potem lahko izbirali. Saj mi sploh izbirati ne
               moremo. Na podeželju, od koder prihaja predlagatelj, pa tudi jaz, so se po navadi
               reševali ti položaji tako, da se je nekaj prizidalo, dozidalo, potem so se pogosto
               mladi in stari kregali, saj poznamo to psihopatologijo slovenstva. Navsezadnje bi
               lahko imeli tudi kakšno svetovalno pisarno, jaz predavam mladim arhitektom v
               Mariboru, ki bi na ta način prišli tudi v poklic in pomagali pri tovrstnih
               zadevah.</p>
               <p>Poslušam, pa katerakoli vlada bi bila, začel sem, nekoliko izzvan, z Vurnikom –
               naslednje leto bo 90 let, odkar je nastala Vurnikova delavska kolonija v Mariboru –
               in zdaj tukaj poslušam, da se gre Vlada neke pilotne projekte. Katerakoli vlada že.
               In teh pilotnih projektov, v bistvu se jih skoraj ne gre. Tukaj je dejansko problem.
               Stanovanjske politike so neke zadeve, ki se v urbanizirajočih se družbah ali pa tudi
               v rurbanih, kar je Slovenija, dogajajo že sto let. Tukaj res ne rabimo tople vode
               odkrivati. Kar me pa nekako žalosti, je ta neka monadnost razmišljanja. Mene zelo
               žalosti, da recimo v tem državnem zboru govorimo družina, družine. In potem vsak
               govori, sem, ne vem, družina takšna in takšna. Poznam kar nekaj gejev in lezbijk, ki
               volijo Novo Slovenijo, pa bi si tudi radi ustvarili družino. Eni na vasi, eni kje
               drugje. Eni malo na vasi, malo v mestu. Meni je tudi grozljivo, da imamo mi v
               poimenovanju ministrstvo za družino in … ker bi to seveda moralo biti v množini ne
               glede na to, iz katerega prečenja mi prihajamo v Državni zbor. Že če se pelješ malo s
               trolo po Ljubljani ali pa greš na sprehod po Sloveniji, boš videl, da so zelo
               raznolike družine z raznolikimi potrebami, pričakovanji, tudi na področju
               stanovanjske politike.</p>
               <p>Ta ukrep bi pil vodo, če bi na drugi strani bili penezi, ampak jih ni. Saj mladi
               tega denarja nimajo, kdo bo pa v to shemo dajal? Ta shema bi lahko bila na
               Ljubljanski banki, ki bi bila državna banka. Ampak kakšno je stanje v Sloveniji? Kdo
               vam bo pa dajal? Sem se s Hanžkom prej pogovarjal, on plačuje, seveda, kredite lastni
               hčeri, ker je nezaposlena ... <stage>/ izklop mikrofona/</stage></p>
            </sp>
            <sp xml:id="SDZ7-Redna-30-2017-05-23.sp268">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp269">

               <speaker>MAG. MATEJ TONIN (PS NSi):</speaker>

               <p>Prepričan sem, da je Državni zbor dolžan storiti vse, kar lahko. Govorim predvsem o
               pogojih, da mladi lažje pridejo do stanovanj. Naštel bom vsaj pet konkretnih rešitev,
               ki bi mladim lahko pomagale, da pridejo do stanovanja. Pa bom začel najprej s
               pristopom ali pa s principom rent-to-buy, kar pomeni, da mladi za neko stanovanje
               oziroma hišo plačujejo najemnino, ki se jim potem šteje v končno kupnino. Tisti, ki
               želijo biti lastniki stanovanj. Naša dolžnost in dolžnost države je, da pripravi
               takšno davčno okolje, da se bo lastniku trenutne nepremičnine splačalo, da ko bo
               dobil najemnino, bo to vštel v končno kupnino, ker drugače bo zagotovo raje ves čas
               pobiral najemnino. Zakaj mu je ne bi potem na takšen način na koncu še prodal? To je,
               ena rešitev.</p>
               <p>Druga rešitev, ki jo zelo zagovarja Združena levica, in se z njimi strinjam,
               stanovanjske zadruge. Absolutno podpiramo. Če je volja za stanovanjske zadruge, naj
               se čim prej ustanovijo in naj se temu prilagodi tudi okolje, ki je za to
               potrebno.</p>
               <p>Tretja rešitev, optimizacija obstoječih stanovanj. Bila so leta, sedemdeseta,
               osemdeseta, ko se je v Sloveniji zgradilo ogromno teh tipičnih socialističnih hiš,
               tudi naša domača je taka, hiša v treh nadstropjih. Ta številna generacija, ki je v
               sedemdesetih in osemdesetih gradila hiše, se je zdaj začela upokojevati, ostali so
               sami, te hiše so za njih prevelike in ponovno imamo priložnost, da vzpostavimo
               okolje, da se bo tem lastnikom splačalo še kakšno mlado družino vzeti v stanovanje.
               Tukaj smo spet dolžni mi vzpostaviti okolje za to.</p>
               <p>Četrta rešitev, bolj predlog trdih socialistov, ki ga tudi podpiram, socialna
               stanovanja. Če ima država denar, če imajo občine denar, jaz podpiram, da se gradijo
               socialna stanovanja, če se potem ta socialna stanovanja ponudijo po nekih dostopnih
               cenah, ki so mladim dosegljive.</p>
               <p>Zdaj pridemo še do pete rešitve, ki pa jo mi danes z zakonom predlagamo. To pa je,
               da mladim zagotovimo ugodnejše stanovanjske kredite in konkretno finančno podporo pri
               tem kreditu. Mi s tem zakonom ne predpisujemo, kje morajo to nepremičnino kupiti.
               Lahko jo kupijo na podeželju, lahko jo kupijo v samem mestu, ker morda je bilo iz
               razprav poslanca Trčka razumeti, da smo mi bolj mahnjeni na podeželje. Ne, ta zakon
               nič ne predpisuje, kje naj nepremičnino kupijo. Kjerkoli želijo. Druga zadeva, ta
               zakon tudi ne predpisuje, ali bo šel ta denar za najemnino ali za kupnino. To so pač
               možnosti, ki jih vsak posameznik ima, in se svobodno lahko o njih odloči.</p>
               <p>Naštel sem pet potencialnih rešitev, ki bi po moji oceni konkretno lahko mladim
               pomagale, da bi prišli do stanovanj. Mi danes z zakonom predlagamo eno. Povedal sem,
               da si ne delamo utvar, da bo ta ena rešitev rešila vse probleme, ki jih mladi imajo,
               lahko pa pomeni enega izmed korakov v to smer, da mladi lažje pridejo do stanovanj.
               Ta predlog zakona tudi ne bo ogrozil naših javnih financ in konec koncev se mi zdi
               tudi pošteno, da če ste, če smo pristali na desetine milijonov, tudi na stotine
               milijonov, ki so se zdaj sprostili, ko so bili odpravljeni raznorazni varčevalni
               ukrepi, da je prišel tudi čas, ko je treba sproščati določene ukrepe tudi na področju
               družinske politike.</p>
               <p>Zelo lepo bi prosil koalicijo, da vendarle razmisli in ta zakon v prvi obravnavi
               podpre in ga skupaj z nami do druge še dopolni, ker zaradi sprejetja tega zakona jih
               ne bo bolela glava. Ne bo visokih finančnih posledic, bo pa marsikakšnemu mlademu
               olajšal pot do stanovanja. Verjamem, da jim bo kateri izmed njih iz hvaležnosti
               napisal tudi kakšno zahvalo.</p>
            </sp>
            <sp xml:id="SDZ7-Redna-30-2017-05-23.sp270">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločili v okviru glasovanj v torek, 30. 5.
               2017, oziroma v sredo, 31. 5. 2017. S tem prekinjam to točko dnevnega reda.</p>
               <p>Prehajamo na <title>42. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z UČINKOVITIM IZVAJANJEM ZAKONA O TRIGLAVSKEM NARODNEM PARKU.</title>
               </p>
               <p>Predlog priporočila je v obravnavo zboru predložila skupina 10 poslank in poslancev
               s prvopodpisanim mag. Matejem Toninom. V zvezi s tem predlogom priporočila je skupina
               10 poslank in poslancev s prvopodpisanim mag. Matejem Toninom zahtevala, da Državni
               zbor opravi splošno razpravo.</p>
               <p>Za dopolnilno obrazložitev predloga priporočila najprej dajem besedo predstavniku
               predlagatelja gospodu Zvonku Lahu.</p>
            </sp>
            <sp xml:id="SDZ7-Redna-30-2017-05-23.sp271">

               <speaker>ZVONKO LAH (PS NSi):</speaker>

               <p>Spoštovani predsednik, kolegice in kolegi!</p>
               <p>Triglavski narodni park je eden najstarejših parkov v Evropi in edini narodni park v
               Sloveniji. Temeljni cilj narodnega parka je varstvo narave, ohranitev izjemnih
               naravnih in kulturnih vrednot, redkih in ogroženih rastlinskih in živalskih vrst ter
               ohranitev in nega kulturne krajine. Vseeno pa se je treba zavedati, da v narodnem
               parku že od ustanovitve parka živijo tudi prebivalci, ki se trudijo sobivati s
               Triglavskim narodnim parkom.</p>
               <p>Kar zadeva zavarovano območje Triglavskega narodnega parka, se opaža, da skozi
               zadnje obdobje Občina Bohinj in prebivalci tega območja intenzivno opozarjajo na
               nevzdržno sobivanje v Triglavskem narodnem parku. Na to vpliva tudi uskladitev
               slovenske okoljevarstvene zakonodaje z evropsko. V številnih pobudah je bila namreč
               izpostavljena težavnost bivanja znotraj Triglavskega narodnega parka, in zato se vse
               pogosteje pojavlja nejevolja do varovanega območja oziroma njegovo zavračanje.</p>
               <p>V letu 2010 je bil sprejet Zakon o Triglavskem narodnem parku, v katerem so natančno
               navedene vse prepovedi, omejitve in tudi finančne spodbude, ki naj bi prebivalcem
               tega območja nekoliko pomagale pri sobivanju v zavarovanem območju. Ker se Zakon o
               Triglavskem narodnem parku izvaja samo v delu omejitev, prepovedi, smo v Poslanski
               skupini Nove Slovenije – krščanskih demokratov skupaj z nepovezanimi poslanci Vladi
               predlagali dve priporočili za lažje izvajanje zakona.</p>
               <p>Na seji Odbora za infrastrukturo, okolje in prostor je bilo po burni debati sprejeto
               priporočilo, ki se glasi: Državni zbor Republike Slovenije priporoča Vladi Republike
               Slovenije, da v proračunu zagotovi ustrezna denarna sredstva za izvajanje 10. in 11.
               člena Zakona o Triglavskem narodnem parku. Sprejeto je bilo z veliko večino. To je
               korak k bolj učinkovitemu izvajanju Zakona o Triglavskem narodnem parku.</p>
               <p>Poslanci in poslanke Poslanske skupine Nove Slovenije – krščanskih demokratov bomo
               priporočilo soglasno sprejeli.</p>
            </sp>
            <sp xml:id="SDZ7-Redna-30-2017-05-23.sp272">

               <speaker>PREDSEDNIK DR. MILAN BRGLEZ:</speaker>

               <p>Za dopolnilno obrazložitev predloga priporočila dajem besedo še predstavnici
               predlagateljev mag. Alenki Bratušek.</p>
            </sp>
            <sp xml:id="SDZ7-Redna-30-2017-05-23.sp273">

               <speaker>MAG. ALENKA BRATUŠEK (PS NP):</speaker>

               <p>Lep dober večer še v mojem imenu.</p>
               <p>Slovenija je najlepši košček sveta, se radi večkrat pohvalimo. In to še kako drži.
               Velik del teh naših lepot, s katerimi se radi pohvalimo, leži prav v Triglavskem
               narodnem parku. Prav Triglavski narodni park je edini park nacionalnega pomena v naši
               državi. Edini. To vsekakor pomeni, da gre za območje, ki je za našo državo zelo
               pomembno. Verjamem, da se s tem strinjamo vsi. Seveda pa z vzpostavitvijo parka
               pridemo do zavarovanega območja in s tem do določenega režima varovanja, ki omejuje
               ali prepoveduje določene posege v prostor. To seveda pomeni določene omejitve za
               ljudi, ki znotraj parka živijo.</p>
               <p>V zadnjem času se vse večkrat pojavljajo opozorila na nevzdržno sobivanje v
               Triglavskem narodnem parku. Župan Občine Bohinj nas je na regijskem obisku stranke
               Zavezništvo opozoril na neizvajanje Zakona o Triglavskem narodnem parku in probleme,
               povezane s turizmom v Občini Bohinj. Danes je pred vami priporočilo glede izvajanja
               Zakona o Triglavskem narodnem parku, obljubljam pa, da bomo tudi problem turizma v
               tistem koncu Slovenije izpostavili na eni od naslednjih sej.</p>
               <p>Sprememba zakona, ki občinam znotraj Triglavskega narodnega parka zagotavlja državni
               denar, in to do 80 % vrednosti investicije, je bila sprejeta že leta 2010. Vse do
               danes se na žalost zakon v tem delu ne izvaja. Po naši oceni ni dopustno, da se
               občinam na eni strani nalaga cel kup omejitev in obveznosti, ki jih seveda morajo
               spoštovati in izvajati, na drugi strani pa država ne najde nekaj milijonov evrov, ki
               jih je občinam dolžna zagotoviti. Državni proračun je težek skoraj 10 milijard in
               nekaj milijonov za občine v Triglavskem narodnem parku pač ne sme in ne more biti
               problem. Triglavski narodni park je naš edini nacionalni park, zato je prav, da zanj
               skrbimo vsi, ne samo občine in občani, kjer se park nahaja. Vesela sem, da smo na
               odboru enotno zaznali ta problem in tudi enotno in soglasno izglasovali sklep, da
               pozivamo Vlado, da zagotovi denar za sofinanciranje investicij v Triglavskem narodnem
               parku. Upam, da bomo tudi uslišani in da bo Vlada že v letošnjem letu ta denar tudi
               zagotovila.</p>
               <p>Poleg finančnih problemov, ki se pojavljajo pri izvedbi zakona, so bili na odboru
               izpostavljeni tudi nekateri drugi problemi. Od problema kolesarjenja, ki je dopustno
               in urejeno v najbolj strogem področju parka, ni pa dopustno na robu – verjetno je
               malo nelogično, se vam ne zdi? – do tega, da je Državni zbor že sprejel sklep, da se
               sedež Javnega zavoda Triglavski narodni park prenese v občino z največ prebivalci
               znotraj tega parka, to je v Občino Bohinj, zgodi pa se nič.</p>
               <p>Pri Javnem zavodu Triglavski narodni park je treba izpostaviti še problem
               kadrovanja, ki se vleče praktično od začetka delovanja te vlade. Ministrica gospa
               Irena Majcen in Stranka modernega centra na vodilno mesto direktorja javnega zavoda
               silita in tiščita človeka, ki nalogi očitno ni kos. Na žalost spet ena od slabih
               kadrovskih praks te vlade, ko je bolj pomembno to, da si naš, kot pa to, kaj znaš. In
               to ni dobro. Če že za vsako ceno na vseh položajih želite svoje ljudi, bi pač morali
               imeti kadrovski bazen toliko poln, da bi se takšne zgodbice in igrice lahko šli.
               Seveda lahko spet potegnem na plan predvolilne izjave gospoda Cerarja o tem, kako bo
               z njim in njegovo vlado vse drugače, ampak primer TNP, Javnega zavoda Triglavski
               narodni park kaže pravzaprav pravo sliko. Pravo sliko, kako danes dejansko je s
               kadrovanjem te vlade. Več kot dve leti zavod nima direktorja s polnimi pooblastili in
               polnim mandatom, večkrat ste mu podaljšali vedejevstvo, čeprav je to protizakonito.
               Kakorkoli. Problemov, povezanih s Triglavskim narodnim parkom, je veliko, vesela sem,
               da je naša pobuda o začetku reševanja teh problemov padla na plodna tla in da smo se
               na odboru tako rekoč vsi strinjali, da je probleme znotraj Triglavskega narodnega
               parka in financiranje, povezano s tem, treba reševati.</p>
               <p>Želim si, da tudi danes s strani vseh nas vlada dobi jasen signal, da je zakone v
               tej državi treba spoštovati in jih izvajati, tudi za Triglavski narodni park in
               občine, ki ležijo v tem parku, predvsem pa za ljudi, ki na tem prečudovitem koščku
               naše Slovenije živijo.</p>
            </sp>
            <sp xml:id="SDZ7-Redna-30-2017-05-23.sp274">

               <speaker>PREDSEDNIK DR. MILAN BRGLEZ:</speaker>

               <p>Predlog priporočila je obravnaval Odbor za infrastrukturo, okolje in prostor kot
               matično delovno telo.</p>
               <p>Za predstavitev poročila odbora dajem besedo podpredsedniku gospodu Danilu Antonu
               Rancu.</p>
            </sp>
            <sp xml:id="SDZ7-Redna-30-2017-05-23.sp275">

               <speaker>DANILO ANTON RANC (PS SMC):</speaker>

               <p>Spoštovani predsednik Državnega zbora, spoštovani državna sekretarka s sodelavko,
               poslanke in poslanci Državnega zbora!</p>
               <p>Odbor za infrastrukturo, okolje in prostor je na 28. seji obravnaval predlog
               priporočila v zvezi z učinkovitim izvajanjem Zakona o Triglavskem narodnem parku, ki
               ga je Državnemu zboru v obravnavo predložila skupina poslank in poslancev s
               prvopodpisanim mag. Matejem Toninom. Dopolnilno obrazložitev v imenu predlagateljev
               je podala poslanka mag. Alenka Bratušek, poudarila je, da vzpostavitev zavarovanega
               ali varovanega območja, kot je narodni park, za občine in občane pomeni več vrst
               omejitev pri bivanju na takšnem območju. Te omejitve so v Zakonu o Triglavskem
               narodnem parku vsebovane v 10. členu, v katerem so določene razvojne usmeritve, s
               katerimi se zagotavlja doseganje ciljev varstva okolja in spodbuja trajnostni razvoj,
               prilagojen ciljem Triglavskega narodnega parka. Zaradi omejitev, s katerimi se občine
               in občani na območju Triglavskega narodnega parka srečujejo, je v 11. členu določeno,
               da se za projekte, investicije in dejavnosti, ki jih parkovne lokalne skupnosti
               izvajajo oziroma zagotavljajo v narodnem parku, parkovni lokalni skupnosti iz
               državnega proračuna zagotovijo dodatna sredstva za sofinanciranja v višini 80 % po
               predračunski vrednosti projekta ali investicije oziroma sredstev, potrebnih za
               izvajanje dejavnosti, če drug predpis ne določa višjega odstotka financiranja.</p>
               <p>Mnenje Zakonodajno-pravne službe k predlogu priporočila je predstavila Helena Rus.
               Poudarila je, da je Zakonodajno-pravna služba opozorila predvsem na 1. točko predloga
               priporočila, ki je vsebinsko odprta do te mere, da ni mogoče razbrati, kateri ukrepi
               za lažje izvajanje zakona se predlagajo, pripombo pa so podali tudi na neustrezen
               sklic v preambuli predloga priporočila, ki pa je ustrezno upoštevan v amandmaju
               Poslanske skupine NSi.</p>
               <p>V imenu Vlade je državna sekretarka gospa Lidija Stebernak poudarila, da zakon
               določa, da se Triglavski narodni park prednostno ustanovi in upravlja s ciljem
               ohranjanja narave ter da se na njegovem območju omogoča z naravnimi in ustvarjenimi
               danostmi usklajen razvoj. Spodbujanje trajnostnega razvoja je konkretizirano v 10. in
               11. členu, način financiranja po 55. in 56. členu. Polega zakona je bilo od leta 2014
               vpetih tudi več drugih dokumentov, od katerih je najpomembnejša Uredba o Načrtu
               upravljanja Triglavskega narodnega parka za obdobje od 2016 do 2025. Glede
               proračunskih sredstev, namenjenih za izvajanje zakona, je poudarila, da so bila v
               obdobju 2010 do 2016 v javnem zavodu povprečno izplačana sredstva v višini milijon
               450 tisoč evrov, v letu 2017 pa je v ta namen predvidenih milijon 585 tisoč evrov, za
               izvedbo nalog za desetletno obdobje je načrtovanih 89,5 milijona evrov in lastna
               sredstva javnega zavoda, ki znašajo približno 2,5 milijona evrov.</p>
               <p>Župani občin Bohinj, Tolmin, Kranjska Gora so v zvezi s problematiko izvajanja
               zakona izpostavili težave, ki jih imajo občine znotraj Triglavskega narodnega parka.
               Poudarili so, da se od sprejetja zakona ne izvajajo členi, ki določajo, da se za
               projekte, ki jih parkovne lokalne skupnosti izvajajo, iz državnega proračuna
               zagotovijo sredstva za sofinanciranje v višini 80 % proračunske vrednosti projekta.</p>
               <p>V razpravi so opozicijska poslanka in poslanci podprli zahteve občin in opozorili,
               da je bil eden glavnih razlogov za spremembo do tedaj veljavnega zakona, sprejetje
               zakona v tem, da je tedanji zakon v pretežni meri vseboval prepovedi in omejitve
               posegov v okolje znotraj Triglavskega narodnega parka, z zakonom pa so se želele
               uzakoniti tudi dikcije, ki kljub omejitvam omogočajo normalen razvoj na tem področju.
               Glede razprav poslank in poslancev sta državna sekretarka in predstavnica Direktorata
               za okolje pojasnili, da je za vrsto narave v proračunu na letni ravni namenjenih
               približno 7 milijonov evrov, od tega je 20 % namenjenih za izvajanje zakona. Na
               območju Triglavskega narodnega parka je bilo do sedaj izvedenih precej projektov, ki
               so vedno deloma povezani ne samo z vrsto narave, ampak tudi z razvojnimi vsebinami.</p>
               <p>Po razpravi je odbor sprejel amandma Poslanske skupine NSi k preambuli, odbor je
               sprejel tudi dva svoja amandmaja, tako da se ohranja dopolnjen del druge točke
               priporočila. Hvala lepa.</p>
            </sp>
            <sp xml:id="SDZ7-Redna-30-2017-05-23.sp276">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade državni sekretarki na
               Ministrstvu za okolje in prostor gospe Lidiji Stebernak.</p>
            </sp>
            <sp xml:id="SDZ7-Redna-30-2017-05-23.sp277">

               <speaker>LIDIJA STEBERNAK:</speaker>

               <p>Hvala za besedo, spoštovani predsednik.</p>
               <p>Poslanke in poslanci, ključni dokument za učinkovito upravljanje narodnega parka za
               izvajanje Zakona o Triglavskem narodnem parku je desetletni načrt upravljanja
               Triglavskega narodnega parka, ki je bil sprejet v mesecu maju 2016. Na Ministrstvu za
               okolje in prostor verjamemo, da načrt upravljanja nagovarja poleg konkretizacije
               varstvenih ciljev vsa pomembna področja, ki jih obravnava 10. člen Zakona o
               Triglavskem narodnem parku, to je predvsem razvojne usmeritve na področju kmetijstva
               in gozdarstva, spodbujanja gospodarskega, socialnega, družbenega in okoljskega
               razvoja do narodnega parka, prijaznega turizma ter aktivnosti, ki prispevajo k
               ohranjanju delovnih mest, varstvu narave, ohranjanju kulturne dediščine, trajnostne
               mobilnosti in rabe energije. Pomembno je poudariti, da Ministrstvo za okolje in
               prostor vlaga veliko energije in resursov v izvajanje tega načrta. Dobre rezultate na
               področju razvoja in varstva narave v narodnem parku lahko pričakujemo le, če bomo
               uspeli z integralnim pristopom povezati vse strani in deležnike, poleg Ministrstva za
               okolje in prostor in Javnega zavoda Triglavski narodni park tudi ministrstva, ki
               skrbijo za zgoraj omenjena področja, ter lokalna okolja z občinami, razvojnimi
               agencijami, lokalnimi turističnimi organizacijami in drugimi institucijami.</p>
               <p>Za desetletno upravljanje narodnega parka načrt upravljanja predvideva 89,5 milijona
               evrov sredstev. Ministrstvo za okolje in prostor bo za izvajanje načrta upravljanja
               TNP v tem obdobju javnemu zavodu namenilo iz državnega proračuna 23 milijonov evrov,
               ostala ministrstva pa skoraj 64 milijonov evrov. Na podlagi načrta upravljanja se v
               letu 2017 za Javni zavod TNP namenja skoraj 1,6 milijona evrov, v letu 2018 pa bo za
               izvajanje razvojnih nalog namenjenih še dodatnih 210 tisoč evrov. Naj poudarim, da
               financiranje Triglavskega narodnega parka trenutno za Ministrstvo za okolje in
               prostor pomeni eno petino vseh sredstev, ki jih ministrstvo namenja za ohranjanje
               narave. Glede izvajanja 11. člena Zakona o Triglavskem narodnem parku, ki predpisuje,
               da se za parkovne lokalne skupnosti v povezavi z razvojnimi usmeritvami iz 10. člena
               zagotavljajo dodatna sredstva v višini 80 % predračunske vrednosti in da se pri
               razpisih zagotavlja dodatnih 10 % točk, so se po ministrstvih pokazale določene
               težave. Kot posledica tega člena se večinoma uresničuje določba o dodelitvi dodatnih
               10 % točk pri razpisih za projekte, ki so se prijavljali za območje parkovnih
               skupnosti oziroma za območje narodnega parka. Zahteva po 80 % sofinanciranja
               projektov se je v preteklih letih, ki so pomenila restriktivno obdobje za sredstva iz
               proračuna, vsaj deloma uresničevala s prijavami na projekte iz različnih evropskih
               skladov, zlasti projekte na področju energijske sanacije, izgradnje komunalne
               infrastrukture, cestne infrastrukture, zaposlovanja in štipendiranja. Trenutno se
               izvajajo projekti, ki se nanašajo tudi na izvajanje 10. in 11. člena zakona, v skupni
               vrednosti približno 10 milijonov evrov.</p>
               <p>Javni zavod Triglavski narodni park tesno sodeluje z lokalnimi skupnostmi, lokalnimi
               turističnimi organizacijami, regionalnimi razvojnimi agencijami in drugimi lokalnimi
               institucijami pri izvajanju različnih projektov, ki imajo zelo široke vsebine. V
               zadnjih letih je tudi na ta način v prostor prišlo okoli 2,5 milijona evrov, zato smo
               prepričani, da lahko z izvajanjem načrta upravljanja dosežemo pozitivne učinke v
               prostoru in tako prispevamo k razvoju trajnostne ekonomije lokalnih območij v
               Triglavskem narodnem parku in hkrati k ohranjanju narave. Hvala.</p>
            </sp>
            <sp xml:id="SDZ7-Redna-30-2017-05-23.sp278">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp xml:id="SDZ7-Redna-30-2017-05-23.sp279">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Ker je ta preostanek, ki je še na tej seji, danes popoldne peljal sejo na način, ki
               je meni sicer bližji, to je, da bolj govorimo, kot beremo, bom sledil tej, upam, novi
               tradiciji. Mi imamo pač nek zakon o parku, ki se ne izvaja. Tudi, če bi bil zakon,
               kot sem jaz nekoč govoril malo v šali, o božanju telic po hrbtu pa se ne bi izvajal,
               bi se morali seveda v Državnem zboru vprašati, zakaj se to ne izvaja. To je tudi
               naloga in funkcija Državnega zbora, na katero prepogosto pozabljamo. Mi imamo nekaj,
               kar se imenuje Triglavski narodni park, čeprav bi kot ustavni patriot rekel, da bi se
               moral imenovati Triglavski nacionalni park, ker je to park tudi oseb, ki niso
               Slovenke in Slovenci in so državljanke in državljani te države, in cela zgodba ima
               seveda neko brado, ki seže v ta nesrečni ZUJF. Imamo javni zavod, ki naj bi opravljal
               celo vrsto funkcij. Bom prebral samo en del, po zujfanju se je proračun tega zavoda z
               nekaj malega, manj kot 2,5 oziroma 2,45 milijona evrov v letu 2011, recimo že do leta
               2014 zmanjšal na 1,43 milijona. Večina tega denarja, teh penezov, kot jaz rečem, gre
               dejansko za plače, za materialne stroške in za investicije v letu 2014 je ostalo
               zgolj deset tisočakov, kar seveda pomeni životarjenje tovrstnega zavoda, ki ne more
               opravljati naravovarstvenih nalog, kar je njegova naloga, kaj šele nekega razvoja
               tega narodnega parka.</p>
               <p>V tem je nekako srčika problema, imamo potem lokalne skupnosti, ki naj bi se šle
               samoupravo, občine, po domače povedano, na katere jim naložimo skoraj 70 %
               zakonodaje, ki jo tukaj sprejmemo – imajo večinoma že zaštrikane budžete. V delu
               Triglavskega narodnega parka tudi z nepametnimi politikami in privatizacijami v
               veliki meri uničijo turizem, ki bi lahko generiral dodatna sredstva, zlasti na
               bohinjskem koncu, preko katerih bi z neko drugo in drugačno davčno politiko in
               redistribucijo seveda tudi lokalna skupnost bolj aktivno prispevala k razvoju nekega
               območja, ki ima nek specifičen režim. Tukaj je v bistvu ta težava. Se strinjam
               oziroma v Združeni levici se strinjamo, da so prvotna priporočila bila nekoliko
               presplošna, na kar je opozorila Zakonodajno-pravna služba, nakar smo na odboru prišli
               do tega, kar po poslovniku v osnovi je amandma odbora, da v neki razpravi pridemo do
               boljših priporočil, skratka, amandmirali smo, da se nanaša na konkretne člene, ki naj
               se izvajajo.</p>
               <p>V Združeni levici seveda izhajamo iz stališča, da država mora izvajati neko lastno
               zakonodajo, ki jo sprejme, če pa to ni možno, se pač zadeve pogledajo in odprejo in
               se iščejo razlogi, zakaj ni možno, in se v bistvu to odpravlja. Ne glede na to, kdo
               in kako in v kakšnem prečenju bo ali bodo sestavljene vlade. Ampak očitno Slovenija
               trenutno še ni v tem agregatnem stanju, zato je to priporočilo potrebno in ga bomo
               seveda podprli.</p>
               <p>Za konec bom malo zlorabil predstavitev stališč, bom tudi sam oseben. Kakšnih šest
               let sem se zbujal in prvi pogled je bil na Špikovo skupino. Krasno, nepozabno, ampak
               seveda obstajajo tudi drugi deli Slovenije ob Triglavskem narodnem parku, imamo kar
               nekaj krajinskih parkov, ki smo jih naredili, pa se v bistvu v praksi ta dobra ideja
               ne živi, ne izvaja ali je tudi spet prepuščena na plečih lokalne samouprave, kar je,
               lahko rečem, še en dokaz, da potrebujemo neko resno reformo lokalne samouprave v
               naslednjem desetletju, vključno z nastankom pokrajin, iz katerih se bodo potem, upam,
               razvijali in financirali tudi krajinski parki, ne le ta park, ker Ljubljana je
               prepogosto preprosto predaleč. Hvala za besedo.</p>
            </sp>
            <sp xml:id="SDZ7-Redna-30-2017-05-23.sp280">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Nove Slovenije – krščanskih demokratov, zanjo mag.
               Matej Tonin.</p>
            </sp>
            <sp xml:id="SDZ7-Redna-30-2017-05-23.sp281">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci!</p>
               <p>Slovenija je dežela s čudovito neokrnjeno naravo, ki jo cenimo tako prebivalci kot
               tudi turisti. Predvsem oni bolj kot mi. Naravne danosti so glavni pogoj za razvoj
               zelenega in odgovornega turizma. Poleg Zelene prestolnice Evrope je v preteklem letu
               Slovenija prejela tudi prestižen naziv zelene destinacije. Kot je bilo že omenjeno,
               je Triglavski narodni park eden najstarejših parkov v Evropi in edini narodni park v
               Sloveniji. Triglavski narodni park obsega 84 tisoč hektarov in 33 naselij, ki se
               nahajajo v 8 občinah, največji del parka pa je v občinah Bovec in Bohinj.
               Vzpostavitev zavarovanega območja se določi s strokovnimi podlagami in v splošnem
               pomeni, da se v določenem geografskem prostoru uveljavi režim varovanja, ki omejuje
               ali prepoveduje posege v prostor.</p>
               <p>V Poslanski skupini NSi imamo občutek, da stroka zavedno ali pa nezavedno daje
               poudarek zgolj varovanju okolja, pozablja pa na ljudi, ki tam, v tem okolju, že od
               nekdaj živijo. Ljudje, ki živijo v Triglavskem narodnem parku skozi več generacij, so
               namreč navajeni omejitev, ki jim jih prinaša narava, vseeno pa so si na podlagi
               sprejetega Zakona o Triglavskem narodnem parku obetali tudi določene finančne
               spodbude prav zaradi omejitev, ki jih je zakon prinesel. Zakon finančne spodbude
               omenja v 11. členu. Župan Občine Bohinj je Poslanski skupini NSi poslal dopis, s
               katerim nam je sporočil, da se določbe zakona, ki predvidevajo določene finančne
               koristi zaradi 11. člena Zakona o Triglavskem narodnem parku, enostavno ne izvajajo,
               medtem ko pa se izvajajo vse druge administrativne omejitve. Zato je naša poslanska
               skupina skupaj s Poslansko skupino nepovezanih poslancev Vladi predlagala priporočila
               za lažje, predvsem pa za učinkovitejše izvajanje Zakona o Triglavskem narodnem parku,
               predvsem 11. člena tega zakona, ki občini in prebivalcem omogoča finančne spodbude.</p>
               <p>Sprejeto je bilo priporočilo, ki Vladi nalaga, da vendarle zagotovi ustrezna
               finančna sredstva v skladu z 11. členom tega zakona, zato je najverjetneje jasno, da
               bo Poslanska skupina Nove Slovenije – krščanskih demokratov to priporočilo tudi
               podprla. Če želimo, da se Triglavski narodni park normalno razvija, to pomeni, da se
               ohranja narava, in da v tem parku lahko živijo tudi ljudje, potem so ta sredstva
               nujna.</p>
            </sp>
            <sp xml:id="SDZ7-Redna-30-2017-05-23.sp282">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Mirjam Bon Klanjšček.
           </p>
            </sp>
            <sp xml:id="SDZ7-Redna-30-2017-05-23.sp283">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. En lep pozdrav, ponovno, tudi v mojem imenu!</p>
               <p>Večkrat se vsi skupaj pohvalimo s tem, kako lepa in zelena je Slovenija, in res je.
               Narava se v naši državi kaže v svoji najlepši luči. To nam pritrjujejo mnogi tujci,
               turisti, ki v vedno večjem številu odkrivajo, kot temu sami rečejo, skriti dragulj v
               osrčju Evrope. Navdušujejo pa se predvsem nad lepotami, ki jih najdemo v Triglavskem
               narodnem parku. Za vse te naravne lepote narodnega parka je treba skrbeti. To smo
               vedeli že leta 1981, ko smo prvič sprejeli Zakon o Triglavskem narodnem parku, a ta
               ni bil dovolj dober. Za upravljanje parka namreč ni predvidel nobenih državnih
               sredstev, imel je le omejitve, kaj se v parku lahko počne in kaj ne. V njem niso bila
               predvidena niti sredstva za razvoj lokalnega okolja.</p>
               <p>V letu 2010 smo to z novim Zakonom o Triglavskem narodnem parku popravili. V 10. in
               11. členu zakona smo zagotovili stalna in zadostna sredstva za financiranje varstva
               narodnega parka in razvoja tamkajšnje lokalne skupnosti. To je bila ključna
               sprememba. Narodni park bi moral biti od takrat območje, v katerem skrb za naravo ne
               bi smela biti finančni problem. Zagotovljena sredstva bi morala zagotavljati tudi
               trajnostni razvoj lokalnega okolja in omogočati uživanje vseh kakovosti tega območja.
               O pogojni <stage>/ nerazumljivo/</stage> govorim kar tako. Zakon se dejansko ne izvaja. Država, na
               primer, ni sofinancirala večmilijonskih investicij Občine Bohinj, čeprav bi jih bila
               morala. Vlada je sicer letos prvič celo zagotovila sredstva za financiranje
               Triglavskega narodnega parka v letu 2018. In koliko je za to namenila? Celih 220
               tisoč evrov. To se nam zdi nedopustno, zato smo se, kot je že uvodoma izpostavila
               kolegica Alenka, v naši poslanski skupini skupaj s Poslansko skupino Nove Slovenije
               odločili pozvati Vlado, naj nedopustno stanje odpravi, naj končno zagotovi primerna
               sredstva za financiranje parka. Zagotoviti pa mora tudi stabilno vodstvo Javnega
               zavoda Triglavski narodni park. V tem zavodu namreč že od leta 2013 naprej ni
               direktorja s polnimi pooblastili. Od leta 2013 imamo začasnega direktorja, ki se mu
               vedejevstvo, enemu in istemu, podaljšuje iz leta v leto, in tako kmalu, kot kaže, vse
               do polnega mandata. Da ne govorimo o nikoli uresničeni preselitvi sedeža samega
               zavoda, ki je tudi predvidena v zakonu.</p>
               <p>Spoštovani, veseli me, da smo na Odboru za infrastrukturo, okolje in prostor Vladi
               naložili, naj v proračunu zagotovi ustrezna denarna sredstva za primerno izvajanje
               Zakona o Triglavskem narodnem parku. Ni namreč dovolj, da samo imamo dragulj. Ta
               dragulj moramo varovati, razvijati, skrbeti zanj. Brez ustreznih finančnih sredstev
               to žal ne gre. Hvala.</p>
            </sp>
            <sp xml:id="SDZ7-Redna-30-2017-05-23.sp284">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp xml:id="SDZ7-Redna-30-2017-05-23.sp285">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani predstavniki Vlade, kolegice,
               kolegi!</p>
               <p>Triglavski narodni park je slovenski narodni biser, ima poseben status, je edini
               narodni park v Sloveniji in v njem je poseben naravovarstveni režim, ki je strožji
               kot v krajinskih parkih. Tak režim je usmerjen zlasti v ohranjanje živalskih in
               rastlinskih vrst, ekosistemov, po poseljenih delih parka pa tudi k ohranjanju
               kulturne dediščine in krajine. Edinstven del alpskega visokogorja odraža dolgotrajno
               sožitje tamkajšnjih prebivalcev in narave že vrsto let. Poskrbeti moramo, da ta del
               neokrnjene narave primerno zaščitimo tudi v bodoče, prebivalcem pa omogočimo
               trajnostni razvoj.</p>
               <p>Vlada Republike Slovenije je maja 2016 sprejela Načrt upravljanja Triglavskega
               narodnega parka za obdobje 2016–2025, ki določa dolgoročne in operativne cilje,
               naloge ter predvidene aktivnosti za področje ohranjanja narave in naravnih virov,
               ohranjanja kulturne dediščine in kulturne krajine, ohranjanja poselitve in
               trajnostnega razvoja, obiskovanja in doživljanja ter skupnih podpornih aktivnosti za
               učinkovito izvajanje vseh naštetih področij. Poleg naštetega načrt kot zelo pomemben
               segment določa tudi področje obiskovanja narodnega parka, ki zavezuje k temu, da se
               bosta zagotavljala ustrezna, urejena in vzdrževana infrastruktura in podporno okolje.
               Določa, da bosta za uresničevanje zastavljenih ciljev nadgrajeni mreža informacijskih
               točk in parkovna infrastruktura. Prednostno se bodo izvajale naloge upravljanja
               obiskovanja, okrepile pa se bodo tudi aktivnosti na področju informiranja,
               ozaveščanja in kakovostnega vodenja obiskovalcev.</p>
               <p>Pa vendar v praksi veliko breme varovanja in razvoja, tudi s številnimi omejitvami,
               pade na parkovne lokalne skupnosti. Z namenom finančne razbremenitve teh lokalnih
               skupnosti Zakon o Triglavskem narodnem parku jasno določa, da se za projekte,
               investicije in dejavnosti, ki jih parkovne lokalne skupnosti izvajajo oziroma
               zagotavljajo v narodnem parku, iz državnega proračuna zagotovijo dodatna sredstva, in
               sicer za sofinanciranje v višini 80 % predračunske vrednosti projekta ali investicije
               oziroma sredstev. Dejstvo je, da ta določba pod nobeno vlado doslej ni zaživela, in
               čas je, da se to spremeni. S ciljem ohranjanja narave, krajine in kulturne dediščine
               je bilo in bo tudi v bodoče upravljanje Triglavskega narodnega parka kompleksen
               proces, ki zahteva konsenz vpletenih deležnikov na najvišji ravni, predvsem pa dobro
               gospodarjenje z našim edinim narodnim parkom zahteva spoštovanje vrednot in pravil,
               ki smo si jih zadali v preteklosti.</p>
               <p>Zakon o Triglavskem narodnem parku zelo jasno predvideva denarna sredstva za
               izvajanje nalog po tem zakonu, zato bomo v Poslanski skupini Stranke modernega centra
               predlog priporočila, da se le-ta v proračunu zagotovijo, podprli, seveda pa bo končna
               odločitev o teh sredstvih sprejeta s sprejemanjem vsakega proračuna. Hvala lepa.</p>
            </sp>
            <sp xml:id="SDZ7-Redna-30-2017-05-23.sp286">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp xml:id="SDZ7-Redna-30-2017-05-23.sp287">

               <speaker>LJUBO ŽNIDAR (PS SDS):</speaker>

               <p>Spoštovani predsednik, spoštovani kolegice in kolegi!</p>
               <p>Triglavski narodni park je edini državni park in vsled tega je še toliko bolj
               pomembno, kako se izvaja zakonska ureditev. Dejstvo je, da vzpostavitev zavarovanega
               ali varovanega območja pomeni omejevanje za občine in ljudi, ki tam živijo. Veljavni
               zakon je bil sprejet v Državnem zboru leta 2010 praktično soglasno. Zakon je prinašal
               veliko novosti in je poleg naravovarstvenih omejitev prinašal člene, ki so omogočali
               dodatne spodbude za razvoj tega zavarovanega območja tako za ožji del neposredno v
               parku kot tudi za parkovne občine. Na žalost skozi razprave v Državnem zboru
               ugotavljamo, da se izvajajo praktično vsi ukrepi varovanja narave, da pa so
               instrumenti, namenjeni razvojnim pobudam in projektom, zelo redki in jih občine in
               ljudje v parku absolutno ne občutijo.</p>
               <p>Zakon o Triglavskem narodnem parku je obsežen zakon in natančno določa, kako bi
               stvari morale potekati. Natančno definira tudi način dodeljevanja spodbud in
               sofinanciranja. Od sprejetja zakona do leta 2017 niso občine dobile iz tega naslova
               praktično nobenih sredstev. Ljubljana je v istem obdobju iz istega državnega
               proračuna po posebnem Zakonu o glavnem mestu Republike Slovenije, od leta 2010 do
               leta 2017, dobila 87 milijonov. Zakaj občine znotraj Triglavskega narodnega parka
               niso vsaj enakovredne glavnemu mestu in ne dobijo tega, kar jim po zakonu pripada?
               Vlada pravi, da so se zaradi finančnih okvirov sredstva zavodu Triglavski narodni
               park zmanjševala, ampak zniževal oziroma ni se izvajal samo razvojni del zakona,
               medtem ko se omejitve in prepovedi niso zmanjševale. Za vse nadzorne funkcije in
               birokracijo je bilo vedno dovolj sredstev. Državni zbor je v preteklosti sprejel tudi
               sklep, da se sedež Javnega zavoda Triglavski narodni park prenese v občino, ki ima
               največ prebivalstva v parku, in to je Bohinj, pa to še vedno ni izvedeno.</p>
               <p>Obljube, ki so zapisane v zakonu že sedem let, so bile tista ključna stvar, ki je
               pripeljala do tega, da je bil zakon s tako veliko večino sploh sprejet. Te razvojne
               spodbude, ki so opredeljene v 10. in 11. členu, se sploh še ne uresničujejo oziroma
               se uresničujejo v zelo zelo majhni meri in tu bosta morala Vlada in Ministrstvo za
               okolje in prostor storiti korak naprej. V nasprotnem primeru bo naš edini narodni
               park, naš dragulj, s katerim se velikokrat radi pohvalimo doma in v tujini, v
               prihodnosti le še izgubljal. Izgubljale bodo tudi občine, ker so omejene v razvoju,
               in izgubljajo prebivalci, saj so omejeni z več vidikov pri vsakršni svoji poslovni
               dejavnosti.</p>
               <p>Ta mačehovski odnos se kaže tudi skozi kadrovsko problematiko, saj že od leta 2013
               še vedno nimamo direktorja s polnimi pooblastili. Vprašanje je le, ali ni to namenoma
               tako, da se stvari ne bi opravljale tako, kot je treba, in tako, kot je zapisano v
               zakonu. Politika mora zbrati dovolj modrosti, da na razpisih vendarle izbere nekoga,
               ki je primeren in kompetenten za opravljanje tega dela. Tudi zaradi tega je
               precejšnje razočaranje nad delom ministrstva in Javnega zavoda Triglavski narodni
               park, saj se do sedaj od danih obljub v tem državnem zboru, kaj je treba spremeniti,
               kako stvari na tem področju izboljšati in izvajati zakon v celoti, očitno popolnoma
               nič ne spremeni.</p>
               <p>Če se nič ne spremeni v zelo kratkem času, se bodo problemi samo zaostrovali in
               konflikti s prebivalstvom v samem parku in z lokalnimi skupnostmi bodo lahko
               postavili pod vprašaj obstoj parka v sedanjem obsegu, zato podpiramo priporočilo
               Vladi Republike Slovenije, da v proračunu zagotovi ustrezna denarna sredstva za
               izvajanje 10. in 11. člena Zakona o Triglavskem narodnem parku.</p>
            </sp>
            <sp xml:id="SDZ7-Redna-30-2017-05-23.sp288">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp xml:id="SDZ7-Redna-30-2017-05-23.sp289">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovana državna sekretarka s sodelavko,
               spoštovani kolegice in kolegi!</p>
               <p>Naj začnem predstavitev stališča Poslanske skupine Desus s kratkim skokom v ne tako
               oddaljeno preteklost, v čase sprejemanja Zakona o Triglavskem narodnem parku. Vsi se
               verjetno spomnite, da se je na ta način čakalo zelo dolgo. Prvič je bil sprejet leta
               1981, nato pa so se prve resnejše zahteve za spremembo zakona pojavljale od leta 2003
               dalje. Z izjemno velikimi napori, sodelovanjem z župani, ministrstvom, nevladniki s
               področja varovanja okolja in vsemi zainteresiranimi se je nov zakon končno sprejel
               leta 2010. Ob sprejetju zakona je bohinjski župan izrazil mnenje, s katerim se še
               danes vsi strinjamo, in sicer da je zakon kompromis, ki ni nikomur pisan na kožo.
               Ključna sprememba zakona <stage>/ nerazumljivo/</stage> je prinesel še danes veljavni zakon, so bila
               varnostna območja in režimi v njih. Prav to je vsebina, glede katere je skupni jezik
               vseh zainteresiranih najtežje najti.</p>
               <p>Dejstvo je, da vzpostavitev zavarovanega ali varovanega območja, kot je narodni
               park, za občine in občane pomeni več vrst omejitev pri bivanju na takem območju.
               Okoljevarstveniki seveda trdijo, da je teh omejitev še premalo, medtem ko lokalno
               prebivalstvo meni, da jih je preveč in so prestroge. Te omejitve, ki so nanizane v
               10. členu zakona, so tiste, ki naj bi zagotavljale doseganje ciljev varstva okolja,
               hkrati pa naj bi spodbujale trajnostni razvoj prilagojenim ciljem Triglavskega
               narodnega parka. Zaradi omejitev, ki jih seveda najbolj občutijo občine in občani na
               območju Triglavskega narodnega parka, je v 11. členu določeno, da se za projekte,
               investicije in dejavnosti znotraj Triglavskega narodnega parka iz državnega proračuna
               zagotovijo dodatna sredstva za sofinanciranje. Šlo naj bi za 80 % predračunske
               vrednosti projekta ali investicije. Prav na tem delu se srečamo z dvema različnima
               razlagama. Eno s strani ministrstva in eno s strani občin. Občine, ki ležijo na
               območju Triglavskega narodnega parka, trdijo, da iz tega naslova vse od sprejetja
               zakona, to je od leta 2010, niso prejele nobenih sredstev. Ministrstvo pa po drugi
               strani zagotavlja, da so bila v obdobju od 2010 do 2016 Javnemu zavodu Triglavski
               narodni park v povprečju izplačana sredstva v višini približno milijon in pol evrov,
               v letu 2017, to je v letošnjem letu, pa se predvideva še enkrat toliko oziroma še
               nekaj sto tisočakov več.</p>
               <p>Glede na to, da je bilo na območju Triglavskega narodnega parka izvedeno kar lepo
               število projektov v vrednosti 18 milijonov evrov, v katerih so bili zgrajeni ali
               posodobljeni informacijski centri, zgrajena poslovna in druga infrastruktura,
               izvedene mnoge aktivnosti, kot je na primer čiščenje in upravljanje planin, očitno
               navedbe ministrstva držijo. S tem ne trdimo, da občine zavajajo, ampak več kot očitno
               imajo občine drugačna merila kot ministrstvo glede tega, kaj so in kaj niso državna
               sredstva. Dejstvo je, da se na področju Triglavskega narodnega parka projekti
               izvajajo in tudi sofinancirajo s strani države. Verjetno pa ne v tako veliki meri,
               kot bi si občine želele. Če pogledamo izvedene projekte, se Javnemu zavodu Triglavski
               narodni park sofinancirajo predvsem taki projekti, ki so vezani na ohranjanje narave,
               ne pa projekti, ki bi tamkajšnjim prebivalcem olajšali življenje in pripomogli k
               ohranitvi poseljenosti območja in ki bi si jih očitno želele občine. V Poslanski
               skupini Desus menimo, da bo k boljšemu financiranju predvsem razvojnih projektov
               pripomogel prvi desetletni načrt upravljanja, ki ga je sprejela ta vlada v
               sodelovanju s posoškimi in gorenjskimi regionalnimi razvojnimi agencijami. Gre za
               osrednji dokument, ki zajema ukrepe in naloge tudi vseh ostalih ministrstev, ne samo
               okoljskega. Za naloge vsakega ministrstva in javnega zavoda je opredeljen tudi
               finančni del, ki za desetletno obdobje predvideva 89 milijonov evrov, od tega 60 za
               trajni razvoj in ohranjanje poseljenosti.</p>
               <p>Poslanska skupina Desus bo podprla predlog priporočila, ki je bil na seji matičnega
               delovnega telesa nekoliko modificiran, vseeno pa z njim Državni zbor priporoča Vlada,
               da se v proračunu zagotovijo sredstva za izvajanje 10. in 11. člena Zakona o
               Triglavskem narodnem parku. Hvala.</p>
            </sp>
            <sp xml:id="SDZ7-Redna-30-2017-05-23.sp290">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Prehajamo na splošno razpravo
               poslank in poslancev o predlogu priporočila.</p>
               <p>Najprej ima po tradiciji besedo predstavnica predlagateljev, mag. Alenka
               Bratušek.</p>
            </sp>
            <sp xml:id="SDZ7-Redna-30-2017-05-23.sp291">

               <speaker>MAG. ALENKA BRATUŠEK (PS NP):</speaker>

               <p>Najlepša hvala.</p>
               <p>Je kar malo zaskrbljujoče, da se v Državnem zboru pogovarjamo o tem, da je zakone
               treba spoštovati. Na nek način s tem priznamo od Vlade do koalicije in opozicije, da
               Vlada pač tega zakona ne spoštuje. Ne samo ta, tudi prejšnje. In navedbe državne
               sekretarke, da se od tega 10. in 11. člena večinoma izvaja določba ta in ta in deloma
               se izvaja določba o sofinanciranju investicij … Zakaj potem zakone sprejemamo? Ni to
               enako kot denar za javni zavod, tega brez dvoma Vlada ves čas zagotavlja, to sploh ni
               bila dilema. Dilema je ta, da občinam državni proračun, država ne vrne tistega, kar
               jim gre. V zakonu eksplicitno zelo natančno piše, da imajo pravico do 80 %
               sofinanciranja. Če dobijo 10 točk več zato, da se lahko na razpis prijavijo, je to še
               daleč od rezultata za sofinanciranje oziroma od denarja in roko na srce, vsi trije
               župani, ki so bili na odboru, so jasno povedali, da temu ni tako in da od tistih
               razpisov občinam ostane bore malo. Potem je bilo rečeno, da je dobro sodelovanje
               Javnega zavoda TNP z lokalnimi skupnostmi. Tudi tukaj smo na odboru lahko slišali, da
               to sodelovanje ni tako dobro.</p>
               <p>In kot sem povedala že uvodoma, res je žalostno, da se pogovarjamo o tem in na nek
               način Vladi nalagamo, da mora spoštovati zakon, kar pomeni, da mora zagotoviti denar.
               Kolegice in kolegi, sicer nas je danes ob tej pozni uri tukaj zelo malo, ampak za
               Gorenjsko in za občine znotraj Triglavskega narodnega parka je to več kot pomembna
               tema, še posebej za ljudi, ki smo jim z zakonom na nek način otežili življenje v tem
               parku. Še enkrat, prav je, da za edini narodni ali nacionalni park skrbimo in
               prispevamo vsi, ne samo občanke in občani v občinah, ki spadajo v Triglavski narodni
               park.</p>
               <p>Na odboru smo več kot tri ure razpravljali otej problematiki. S strani županov je
               bilo izpostavljenih več dilem, tudi danes sem v uvodu pravzaprav vsaj še dva
               konkretna problema izpostavila, eno je sedež – zakaj se sedež Javnega zavoda TNP ne
               preseli kljub sklepu Državnega zbora? In zakaj se ne uredi problem kolesarskih poti?
               To ne bi stalo ne vem koliko. Tudi odgovorili niste na te dileme. Tudi na odboru je
               bilo povedano, da naj bi se več deset milijonov zagotavljalo za to območje, samo
               konkretno za kaj nismo dobili odgovora. Če ministrstvo za šolstvo izplača plače
               učiteljem v osnovnih šolah v občinah, ki ležijo znotraj Triglavskega narodnega parka,
               tega verjetno ne morete šteti kot sofinanciranje Triglavskega narodnega parka. In
               verjetno je še nekaj takšnih stvari.</p>
               <p>Glede na povedano oziroma glede na predstavitev stališč poslanskih skupin bo ta
               predlog tudi danes dobil podporo, jaz pa upam in si želim, da Ministrstvo za okolje
               in prostor in Vlada sliši, na koncu bo videla tudi zapisano, kaj ji Državni zbor
               nalaga, in da se tudi ta določba v zakonu izvaja v celoti. Kolikor vem, predsednik,
               pravnik ste, mi lahko tudi malo pomagate, verjetno je zakon treba upoštevati v
               celoti, ne samo deloma, kjer nam paše, in kjer nam ne paše, ga pač ne. Če je temu
               tako, potem tudi ljudem povejmo, da lahko zakone spoštujejo samo tam, kjer mislijo,
               da jih je treba. In če se jim mudi, pač lahko peljejo čez rdečo luč – pa seveda tega
               ne morejo. Ampak odgovor Vlade danes je šel približno v tej smeri, tako da, državna
               sekretarka, jaz bi vseeno želela slišati odgovore na vprašanja: Kaj je s kolesarskimi
               potmi, zakaj se to ne uredi? Kaj je s sedežem javnega zavoda, zakaj se to ne uredi?
               Kaj je z direktorjem tega javnega zavoda, zakaj mu nezakonito podaljšujete
               vedejevstvo in končno ne speljete tega postopka tako, kot bi bilo treba?</p>
            </sp>
            <sp xml:id="SDZ7-Redna-30-2017-05-23.sp292">

               <speaker>PREDSEDNIK DR. MILAN BRGLEZ:</speaker>

               <p>Najprej ima besedo državna sekretarka na Ministrstvu za okolje in prostor gospa
               Lidija Stebernak.</p>
            </sp>
            <sp xml:id="SDZ7-Redna-30-2017-05-23.sp293">

               <speaker>LIDIJA STEBERNAK:</speaker>

               <p>Hvala za besedo.</p>
               <p>Glede sofinanciranja Ministrstva za izobraževanje, znanost in šport seveda nismo
               govorili o plačah učiteljev. Te se urejajo na popolnoma drugačni podlagi. Načrt
               upravljanja Triglavskega narodnega parka predvideva s strani Ministrstva za
               izobraževanje, znanost in šport sofinanciranje šolskih prevozov iz odmaknjenih in
               gorskih vasi, kamor seveda to spada. In pa hkrati sistemske spremembe normativov na
               področju mreže šol in vrtcev ter določanje glavarine, se pravi znižanje normativov
               pri kombiniranih oddelkih v osnovnih šolah znotraj Triglavskega narodnega parka.</p>
               <p>Glede imenovanja direktorja. Že zadnjič sem tudi na odboru povedala, da je postopek
               izbire direktorja pri koncu, razpis je bil končan, izmed tistih prijav, kjer so
               kandidati izpolnjevali pogoje, se sedaj opravljajo še zadnji razgovori s
               prijavljenimi kandidati in v najkrajšem možnem času bo direktor tudi izbran.</p>
               <p>Glede sedeža znotraj Triglavskega narodnega parka vam trenutno odgovora ne morem
               dati, si bo pa ministrstvo prizadevalo, da se seveda sedež uredi v skladu s sprejetim
               sklepom Državnega zbora. Toliko na kratko.</p>
            </sp>
            <sp xml:id="SDZ7-Redna-30-2017-05-23.sp294">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja mag. Alenka Bratušek.</p>
            </sp>
            <sp xml:id="SDZ7-Redna-30-2017-05-23.sp295">

               <speaker>MAG. ALENKA BRATUŠEK (PS NP):</speaker>

               <p>Hvala za te odgovore, ampak to, povezano z direktorjem javnega zavoda, spoštovana
               državna sekretarka, mislim, da poslušamo že dve leti. Vedno več poslanskih vprašanj
               so postavili kolegi in vedno je odgovor, da je razpis zaključen, naj bo mesec nazaj,
               naj bo leto nazaj, naj bosta dve leti nazaj. Neodgovorno je, da v treh letih mandata
               te vlade ne uspete poiskati direktorja s polnimi pooblastili in polnim mandatom.
               Razloge lahko beremo v medijih, glavni je ta, da pač želite na to mesto stiščati
               človeka, ki očitno – jaz ga ne poznam in mu ne želim delati krivice, ampak očitno –
               tega ni sposoben, in zato ponavljate in ponavljate in ponavljate, on je pa že več kot
               dve leti vršilec dolžnosti, ne more pa se pririniti do direktorja javnega zavoda.</p>
               <p>Šolske prevoze financiramo tako ali tako. To stlačiti pod Zakon o Triglavskem
               narodnem parku in da je to nek velik dosežek, mislim, da ni najbolj korektno. Ja,
               prav je, lepo je, da jih sfinanciramo, ker so tam res otroci kar konkretno oddaljeni
               od šol, ampak mi govorimo o investicijah. Mi govorimo o tistem, kar občine
               investirajo. To zakon zahteva, da mora državni proračun vrniti. Našteli ste vsega
               skupaj za 64 milijonov, že na odboru so se župani na nek način držali za glavo, da bi
               bili zelo veseli, če teh 64 milijonov evrov res prinesete v Triglavski narodni park.
               Oni govorijo o bistveno manjših zneskih, konkretno je župan Občine Bohinj pokazal, da
               so v letih, odkar velja zakon, imeli projektov za, mislim da, 16 in nekaj milijonov.
               80 % od tega ne bo pobralo nikogar, tudi fiskalno pravilo in fiskalni okvir in vse
               ostalo ne bodo pod vprašajem.</p>
               <p>Če zakon veleva tako, kot veleva, oziroma piše tako, kot piše v zakonu, potem je to
               treba spoštovati. Če tega ne mislite, je pa treba predlagati spremembo zakona. Ampak
               verjetno bo tudi odnos tako lokalnih skupnosti kot ljudi do te spremembe bistveno
               drugačen, tako da še enkrat apeliram, ne iščimo razlogov, zakaj se to ne da, zakaj
               občine tega ne rabijo, ampak se potrudimo poiskati ta denar, iti lokalnim skupnostim
               naproti, ker konec koncev je izgled tega parka, ki ga vsi občudujemo, odvisen
               predvsem od njih in dajmo jim pri tem pomagati. Pomagati pa tako, da upoštevamo
               zakon. Saj po mojem ljudje, ki poslušajo, da se v Državnem zboru pogovarjamo o tem,
               da je treba spoštovati zakon, sploh ne morejo verjeti, da se to lahko dogaja. Če
               zakon sprejmeš, velja, ga je treba spoštovati – mi, vi, vsi v tej državi. Tako bi
               moralo biti in upam, da vam bo ta apel in to priporočilo, ki, kot kaže, sem vesela,
               ga bomo sprejeli, dal signal, da je to treba narediti.</p>
            </sp>
            <sp xml:id="SDZ7-Redna-30-2017-05-23.sp296">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga, pripravita naj se gospod Ljubo Žnidar in gospa
               Marjana Kotnik Poropat.</p>
            </sp>
            <sp xml:id="SDZ7-Redna-30-2017-05-23.sp297">

               <speaker>MARKO FERLUGA (PS SMC):</speaker>

               <p>Hvala za besedo. Dober večer!</p>
               <p>Tudi jaz pozdravljam tole debato o Triglavskem narodnem parku. Imam to srečo, da
               imam poslansko pisarno v Kobaridu, in tudi z županom Bovca in Tolmina smo govorili o
               tej problematiki. Vsi se nekako nad tem zakonom pritožujejo. Vsi govorijo, da papir,
               zakon, prenese vse, vendar realnega življenja ne more ta zakonodaja okviriti. Za kaj
               gre? Mislim, da smo tukaj spet postali bolj papeški od papeža, po eni strani želimo
               varovati naravo in vso naravno dediščino s tem zakonom o parku, po drugi strani pa ne
               damo tolikšne možnosti, da bi lokalno prebivalstvo, prebivalstvo, ki je vpeto v ta
               ogromni prostor, lahko zaživelo. Zelo zanimivo je, da je pri nas ogromen napor
               pripeljati vodo, pa ne samo za smučišča, tudi za normalno vodo pripeljati, takih
               problemov recimo v Franciji, Švici ali Avstriji nimajo. Tam so ogromni kompleksi s
               komunalnim postrojenjem, pri nas pa je vse to en velik napor.</p>
               <p>Druga zadeva, ki je vedno eno veliko vprašanje v zvezi z javnim zavodom, koliko se
               dejansko ta javni zavod trudi na samem tržišču pridobivati določena sredstva ali
               konkurirati na evropskem trgu. Pri vladnem pojasnilu sem našel, da sicer izvaja kar
               nekaj teh projektov, dejansko pa jaz mislim, da moramo postaviti vse te institucije
               na trg in se morajo tržno obnašati in ne samo zahtevati od države nekega denarja. Tu
               imamo kopico omejitev, s tem da po drugi strani pa spet ne omogočamo neke možnosti
               razvoja teh občin z enim enormnim potencialom, ki ga imamo v tem gorskem turizmu, pa
               da ne naštevamo tega – plezanje, pohodništvo, kolesarstvo, gorništvo in tako dalje.
               Tukaj imamo zaustavljene projekte, recimo če govorimo o projektu Vogel, nikakor se ne
               more širiti, ker je to omejeno. Kanin se ne more širiti, ker je pač to zakonsko
               omejeno. Da ne govorimo o Kobli, ko so se izgubile vse možnosti nadaljevanja sploh
               delovanja, okej, tudi zaradi nekih parcialnih interesov. Nikakor se ne more vklopiti
               tale zadeva, poleg tega so pa tudi še naravovarstveniki, ki dodajo svoj del te
               zgodbe. In potem spet obtičimo na nekem stanju, ki je tipično pri nas v Sloveniji, se
               pravi v stanju, ko bi želeli neke korake naprej narediti, ampak raje ne, ker, tri
               pikice, ne vemo zakaj.</p>
               <p>Konstantno imamo te probleme, ko nikakor nočemo narediti koraka v prihodnost, ampak
               se rajši samoomejujemo in potem ostanemo na enem mestu in rečemo, ja, Švicarji imajo
               to, Avstrijci imajo to, Francozi itak imajo, pri nas pa ne moremo oziroma se nam ne
               izplača, ne smemo, ne vemo. Tukaj jaz računam ne samo na ministrstvo, ampak na
               lokalne oblasti pa tudi na sam javni zavod, da začnejo tvorno razmišljati, kako bi se
               lahko pa na tem varovanem območju pod nadzorom – da ne boste rekli, da ne povem tega,
               pod nadzorom in neko kontrolo, se pravi, da ne bomo v Alpah gradili istrske hiše,
               ampak da se pod kontrolo – omogočale graditve določenih objektov, ki lahko pomagajo
               pri trajnostnem razvoju turizma, da ne bomo rekli nekem masovnem, ker to ne pride v
               poštev, to je vsem jasno, ampak da omogočimo ta razvoj. In če bomo začeli gledati
               proaktivno, zelo široko, imamo možnost, da resnično tole državo speljemo na prava
               pota. Mislim, da je turizem v kateremkoli segmentu, lahko konkretno govorimo zdaj o
               tem gorskem turizmu, naravnem turizmu, da ne govorimo tu še o lovstvu in vsem
               ostalem, kar tukaj pride zraven – imamo enormen potencial. Ampak ne, mi se rajši
               omejimo in potem stopicamo na mestu in se sprašujemo, zakaj so ostali boljši, mi pa
               ne moremo naprej.</p>
               <p>Mislim, da velja razmisliti o teh predlogih in pogledati en korak naprej in mogoče
               dodelati zakonodajo, se pravi konkretno zakonodajo o Triglavskem narodnem parku, in
               tudi začeti gledati malo širše, malo bolj tržno usmerjeno, da imamo potem res neko
               vizijo, kako zadeve izpeljati. Ne samo to, kje je sedež, ne samo to, kakšen bo
               direktor, ampak da je ta direktor z neko vizijo, da pride pripravljen in da točno ve,
               kaj hoče. Ne pisati zakonov in financiranja tako, da imamo figo v žepu, ampak tako,
               da imajo potem tudi ta javni zavod in vsi ostali, ki so vezani na to, dejansko
               možnost črpati ta sredstva. Velja razmisliti. Hvala.</p>
            </sp>
            <sp xml:id="SDZ7-Redna-30-2017-05-23.sp298">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar, pripravita naj se gospa Marjana Kotnik Poropat in
               gospod Jožef Horvat.</p>
            </sp>
            <sp xml:id="SDZ7-Redna-30-2017-05-23.sp299">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani predsednik.</p>
               <p>Štirinajst dni nazaj je Poslanska skupina Slovenske demokratske stranke predstavila
               številke o stanju zakonodaje v Republiki Sloveniji. V Sloveniji imamo malo manj kot
               tisoč zakonov in nekaj več kot 19 tisoč podzakonskih aktov. Skratka, to je tisto
               orodje, ki dejansko, da ne rečem, z nekim birokratskim vozlom duši državljane, duši
               gospodarstvo, duši razvoj naše države. Zakon o Triglavskem narodnem parku je zelo
               jasen in evidenten primer, kjer lahko iz prakse vidimo, imamo zakon, ki se ne
               sprovaja, ni koristen, skratka imamo nekaj, kar samo otežuje, omejuje, od zakona pa
               praktično ni koristi. Oziroma zakon se res sprovaja v tistem delu, kjer se izvajajo
               prepovedi, represija in določa vse tisto, kaj se ne sme in kaj vse je prepovedano, v
               tistem delu, ki pa bi moral dajati spodbude za razvoj lokalnega okolja, turizma, tudi
               poslovne dejavnosti na tem območju ne glede na to, da je zavarovano, pa se zakona ne
               upošteva. Moram reči, da se prav čudim županom teh občin, da dejansko ne tožijo
               države. V zakonu imajo vso zakonsko podlago, če bi bil jaz župan, takoj seštejem vse
               investicije in vse tiste ovire, ki jih zakon nalaga in prepoveduje, in po drugi
               strani upravičeno nalaga spodbude, sofinanciranje tem lokalnim skupnostim. Županom se
               prav čudim, da ne tožijo države. V zakonu imajo vso pravno zakonsko osnovo.</p>
               <p>In seveda se potem postavlja vprašanje, zakaj se ne imenuje direktorja pa naj
               direktor vizijo postavi. Popolnoma jasno je, zakaj se ne postavi direktorja. Že štiri
               leta je ta zavod brez direktorja. Namenoma se ga ne postavi zaradi tega, ker direktor
               je odgovorna oseba, on odgovarja, ali se zakon sprovaja ali se ne sprovaja. Ker je
               direktor odgovorna oseba. In potem se ne bi mogle dogajati takšne stvari, ker
               direktor bi se zavedal odgovornosti. Upam, da se zavedajo odgovornosti tisti, ki so
               se prijavili na ta razpis za direktorja, ali bodo lahko sprovajali zakon ali ga ne
               bodo mogli. Tega se morajo jasno zavedati. In to je dejansko vse postavljeno
               namenoma. Nekaj preko 60 uradnikov pa prepoveduje, omejuje in tako naprej in ovirajo
               razvoj v lokalnem okolju. Jaz bi rekel tudi do takšnih nesmiselnih skrajnosti, kot so
               jih predstavili župani. Cesta na Mangart, udor na cesti na Mangart se ne sme sanirati
               z mangartskim kamnom. Potem so svetovali županu iz Kranjske Gore, da naj zminira vrh
               hriba, da ne bo v tistem območju zaščite, da potem bodo pa lahko gradili v tistem
               delu. Ali smo neumni?! S kakšnimi predlogi prihajamo, s kakšnimi omejitvami se
               ubadamo! Z vsem spoštovanjem, da gre za omejeno območje Triglavskega narodnega parka,
               ampak to so primeri iz prakse, ki, ne vem … Jaz bi seveda najprej absolutno ukinil ta
               zakon, napisal popolnoma nov zakon pa najprej postavil direktorja in potem si
               direktor izbere 18 antibirokratov, ki bodo dosledno sprovajali nov operativni in
               koristen zakon za to lokalno okolje.</p>
               <p>Kajti po tej poti, s takšnimi zakoni, ki jih imamo, seveda ne bomo daleč prišli in
               so v škodo. Takšni zakoni so v škodo. Zakon o Triglavskem narodnem parku je v škodo.
               Pa ne mi zdaj zagotavljati, kako z represijo varujete eno prehojeno pot, pa da kolo
               niti približno ne sme priti kam blizu tja zraven. Primeri v naših sosedah, zelo
               alpskih ali pa da ne rečem še veliko bolj alpskih deželah, v Avstriji in Italiji.
               Pojdite, poglejte, vzemite si primere. Tudi tam imajo zakonodajo, imajo prepovedi,
               ampak imajo možnosti. Njihova zakonodaja ponudi možnost razvoja, razvoja turizma in
               skratka preživetja tistim delom prebivalstva, ki živijo v tistih predelih. Tega pa
               naša zakonodaja ne nudi. Ne nudi možnosti, ampak samo represijo in prepovedi.</p>
               <p>V turizmu bi lahko v Sloveniji zaslužili najmanj 200 % več, kot sedaj zaslužimo, če
               bi imeli v Sloveniji sprejemljivo zakonodajo. Pa ne govorim tu samo o Zakonu o
               Triglavskem narodnem parku. Govorim na splošno o vsej zakonodaji, ki omejuje turizem.
               V turizmu se da zelo veliko zaslužiti. In to s takšno zakonodajo v Sloveniji, da ne
               rečem, namenoma zaviramo. Ali pa smo res toliko, da tega ne spregledamo in da tega ne
               znamo urediti, da bi od turizma lahko Slovenija bolje zaživela in bolje zacvetela.
               Verjamem, da bodo ta priporočila sprejeta. Ne nadejam se veliko od teh priporočil.
               Tudi te obljube državne sekretarke, da je razpis za direktorja že narejen in tako
               naprej – ampak direktor zakona ne bo mogel sprovajati, ker se država ne drži reda,
               ker država sama ne spoštuje zakona in je takšen zakon neproduktiven. Dajte pripraviti
               nov predlog, ki bo lokalnemu okolju in državi in Triglavskemu narodnemu parku v
               korist. To dajte narediti. Hvala.</p>
            </sp>
            <sp xml:id="SDZ7-Redna-30-2017-05-23.sp300">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja mag. Alenka Bratušek.</p>
            </sp>
            <sp xml:id="SDZ7-Redna-30-2017-05-23.sp301">

               <speaker>MAG. ALENKA BRATUŠEK (PS NP):</speaker>

               <p>Ne bom tukaj apelirala ali pa rekla, da si želim, da se ta zakon ukine. Mislim, da je
               prav, da ga imamo, ampak da je prav, da ga država tudi izvaja, ne da ta zakon velja
               samo za ljudi. Bom rekla, na nek način je celo zaskrbljujoče, da si tudi ljudje, ki
               tam živijo – če njih vprašate, če ta zakon damo na referendum v občinah, za katere
               velja, tega zakona ne bo več. Kaj bo potem s Triglavskim narodnim parkom? Zato je
               naša skupna odgovornost, da – ja, potrebne so omejitve, če želimo Triglavski narodni
               park ohraniti, če želimo naravo ohraniti takšno, če želimo okolje ohraniti takšno,
               ampak potem dajmo ljudem tisto, kar jim po zakonu gre.</p>
               <p>Kolega Ferluga je rekel, da si želi direktorja z vizijo. To si verjetno želi vsak.
               Jaz bi si zdaj najprej želela vsaj direktorja, ampak ne z vizijo pa ne brez vizije ga
               v več kot dveh letih niste sposobni poiskati, in to je zelo zelo slabo. Želim si, da
               ne bomo čez pol leta spet sedeli na poslanskih vprašanjih pa bo odgovor državne
               sekretarke ali pa ministrice enak: razpis je končan, samo še dva dni pa bo direktor
               imenovan. Vmes pa mineta dve leti in pol. Če bomo šli po takšni poti naprej, da res
               država ne bo oddelala tistega, kar mora, verjemite, da se bodo ljudje in pa predvsem
               župani postavili po robu. Kolega Žnidar, ja, župani razmišljajo o tožbi, ampak
               vlečejo, vlečejo, ker verjamejo, da se je z državo bolje dogovoriti, kot pa iti v
               tožbo, ta je draga, dolgo traja. Na koncu verjamem, bodo občine dobile, to je
               dejstvo, ker v zakonu eksplicitno piše, da jim pripada. Mi pa, kot da se … Ne vem. Ne
               vem, preprosto ne vem, zakaj je takšen problem zagotoviti teh nekaj milijonov za to,
               da občinam in predvsem ljudem, ki tam živijo polni omejitev … Težko je s temi
               omejitvami živeti, oni so se na nek način sprijaznili, jih spoštujejo, ker jim konec
               koncev drugega ne preostane, ker tako veleva zakon, ampak potem naj zakon velja tudi
               za državo.</p>
            </sp>
            <sp xml:id="SDZ7-Redna-30-2017-05-23.sp302">

               <speaker>PREDSEDNIK DR. MILAN BRGLEZ:</speaker>

               <p>Postopkovno, mag. Matej Tonin.</p>
            </sp>
            <sp xml:id="SDZ7-Redna-30-2017-05-23.sp303">

               <speaker>MAG. MATEJ TONIN (PS NSi):</speaker>

               <p>Predsednik, če pogledam po dvorani, vidim, da je udeležba na današnji seji, ko gre
               ponovno za opozicijske zakone, precej slaba. Glede na to, da smo predlagatelji tega
               akta, veste, kaj to pomeni, če bi bil nesramen. Jaz bi zdaj lahko predlagal, da se
               zaradi tega, ker očitno večjega dela koalicije ta zgodba ne zanima, ta točka, ki smo
               jo mi predlagali, obravnava na eni izmed prihodnjih sej, in ker smo predlagatelji te
               točke, vi morate dati to na glasovanje. S tem bi ponovno spravili, mislim da, veliko
               večino poslancev v težave. Tega danes ne bom naredil, ampak danes sem opozoril.
               Naslednjič, ko bodo koalicijski poslanci še naprej tako bojkotirali opozicijske
               razprave, bomo pač morali te vaje, ki smo jih do zdaj že ponavljali, še enkrat
               ponoviti. In vas prosim, predsednik, če lahko koalicijske poslance opozorite na to,
               da nekoliko bolj spoštujejo opozicijske razprave.</p>
            </sp>
            <sp xml:id="SDZ7-Redna-30-2017-05-23.sp304">

               <speaker>PREDSEDNIK DR. MILAN BRGLEZ:</speaker>

               <p>Ne bi zapenjal na tej točki, prav?</p>
               <p>Postopkovno, gospod Igor Zorčič.</p>
            </sp>
            <sp xml:id="SDZ7-Redna-30-2017-05-23.sp305">

               <speaker>IGOR ZORČIČ (PS SMC):</speaker>

               <p>Spoštovani predsednik, predlagam, da ne dovolite takšnih intervencij. Tu je več kot
               očitno, da ne gre za nobeno nasprotovanje opozicijskim zakonom, prvič zaradi tega,
               ker nimamo zakona ta trenutek na dnevnem redu, drugič zato, ker se mi zdi, da manjka
               več članov opozicije kot koalicije. In če kdo danes ni poslušal predstavitve stališč,
               je bilo več kot jasno, da tako opozicijske kot koalicijske stranke podpiramo predlog
               priporočila, ki je na mizi. Hvala lepa.</p>
            </sp>
            <sp xml:id="SDZ7-Redna-30-2017-05-23.sp306">

               <speaker>PREDSEDNIK DR. MILAN BRGLEZ:</speaker>

               <p>Mislim, da je dobro, da nadaljujemo.</p>
               <p>Besedo ima gospa Marjana Kotnik Poropat, pripravita naj se gospoda Jožef Horvat in
               Bojan Podkrajšek, potem pa preidemo že v sklepno fazo.</p>
            </sp>
            <sp xml:id="SDZ7-Redna-30-2017-05-23.sp307">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Spoštovane in spoštovani!</p>
               <p>En kratek komentar bi še jaz dala k temu priporočilu. Pa bi rekla takole, da je bil
               leta 1981 sprejet Zakon o Triglavskem narodnem parku, ki je določil območje edinega
               narodnega parka v Sloveniji, ki je pravzaprav res pravi slovenski biser. Zakon določa
               posebni režim, ki omejuje tam živeče prebivalstvo in predpisuje znotraj Triglavskega
               narodnega parka poseben režim varovanja narave. Ta režim seveda omejuje in
               prepoveduje določene posege v prostor, to pa seveda sproža trenje znotrajživečih
               prebivalcev, ker so različni interesi, in to je problem.</p>
               <p>V Triglavskem narodnem parku v zadnjem obdobju Občina Bohinj in prebivalci tega
               območja intenzivno opozarjajo na nevzdržnost sobivanja v Triglavskem narodnem parku,
               tudi zaradi uskladitve slovenske okoljevarstvene zakonodaje z evropsko zakonodajo.
               Številne pobude izpostavljajo težavnost bivanja znotraj Triglavskega narodnega parka,
               pojavljata se nejevolja in zavračanje varovanja območja. Občina Bohinj opozarja na
               to, da se sooča z določbami zakona, ki jo omejujejo pri opravljanju zakonskih nalog,
               prebivalce pa pri vsakdanjem življenju, hkrati pa opozarja tudi na to, da država ne
               izvaja zakona, predvsem ne 10. in 11. člena Zakona o Triglavskem narodnem parku.
               Navaja tudi, da je leta 2010 naprej izvedla 60 projektov, ki pa jih Republika
               Slovenija ni sofinancirala na način, kot je to določeno z zakonom. To so bili
               različni projekti, naj jih na hitro naštejem: vzdrževanje gozdnih stez, kolesarske
               poti, urejanje drugih poti, tudi poti okoli jezera, ukrepi, namenjeni ohranitvi in
               razvoju kmetijstva in podeželja, urejanje komunalne infrastrukture in drugo.</p>
               <p>Na kratko bi se dotaknila še Uredbe o Načrtu upravljanja Triglavskega narodnega
               parka za obdobje od 2016 do 2025, ki je bil sprejet v letu 2016. Ta načrt zagotavlja
               celovitost sistemskih rešitev, pomeni obvezo vseh resorjev, da upoštevajo v Zakonu o
               Triglavskem narodnem parku postavljene cilje, to je varovanje okolja in narave ter
               podpora lokalnemu razvoju. Za vsako nalogo iz Načrta upravljanja Triglavskega
               narodnega parka so določene potrebne aktivnosti, nosilci in sodelujoči deležniki.
               Izvajanje Zakona o Triglavskem narodnem parku pa seveda presega okvir Ministrstva za
               okolje in prostor, zato načrt upravljanja določa tudi naloge in aktivnosti, ki sodijo
               v pristojnost drugih ministrstev. Bistveni problem, ki ga vidijo župani območij
               znotraj Triglavskega narodnega parka, je to, da država ne izvaja določil 11. člena,
               to je sofinanciranje projektov, da se pa na drugi strani obveznosti občin in občanov,
               ki so znotraj Triglavskega narodnega parka, niso zmanjšale. To je seveda problem.</p>
               <p>Ministrstvo za okolje in prostor je povedalo, da so občine prejele določena
               sredstva, ki so vezana na ohranjanje narave in pa za druge namene. Tudi gospa
               Stebernak, državna sekretarka, je danes zagotovila, da se izvajajo vse aktivnosti, ki
               so potrebne za varovanje narave in spomenikov, ki so v Triglavskem narodnem parku, in
               da se ministrstvo trudi, da bi te stvari stekle. Na odboru smo … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-30-2017-05-23.sp308">

               <speaker>PREDSEDNIK DR. MILAN BRGLEZ:</speaker>

               <p>Najprej ima besedo predstavnik predlagateljev gospod Zvonko Lah.</p>
            </sp>
            <sp xml:id="SDZ7-Redna-30-2017-05-23.sp309">

               <speaker>ZVONKO LAH (PS NSi):</speaker>

               <p>Hvala lepa, predsednik.</p>
               <p>Predlagatelje nas veseli, da tudi koalicija podpira priporočila, kot je prej povedal
               tudi predstavnik največje koalicijske stranke. Je pa to seveda odvisno od Vlade, ni
               to stvar samo Ministrstva za okolje in prostor, bolj Vlade kot celote, ker mora po
               tem zakonu zagotoviti tudi sredstva. Sigurno sobivanje v nacionalnem parku ni lahko.
               Cel kup je omejitev, ki se jih morajo prebivalci zavedati in jih tudi upoštevati. Po
               drugi strani pa zavez, ki jih je Vlada oziroma država dala s tem zakonom, država ne
               izvršuje in so občine prepuščene strogi kontroli države in svojim financam, svojim
               proračunom. Župan Bohinja je lepo povedal, da so že investirali 16 milijonov sami za
               infrastrukturo, ki bi jo morala sofinancirati država do 80 % investicije, pa od tega
               ni bilo nič. Seveda se občani pritožujejo in napovedal je, da če bo šlo tako naprej,
               se bodo poslužili državljanske nepokorščine, tega pa si verjetno ne želimo. Po drugi
               strani pa, če imamo lep narodni park, ki ga obiskujejo turisti, od turizma država
               dobi določen denar, zato bi že po tej strani država morala zagotoviti sredstva za
               investicije, o katerih bi se skupaj dogovorili, pa ni nič od tega.</p>
               <p>Veseli smo te podpore na odboru in verjetno tudi tukaj v Državnem zboru, da bodo ta
               priporočila dana, ampak bojim se, da s figo v žepu. Tudi če se v naslednjem proračunu
               zagotovijo neka sredstva, bodo že pred polletjem volitve, če ne že prej. Pri nas
               imamo enega obrtnika, ki je rekel, obljubiš stranki, da prideš, pa si prost. V tem
               smislu je lahko tudi ta obljuba, ker je izvajanje proračuna, verjetno tudi če bo za
               leto 2018 v rebalansu, ker denar bo šele v času naslednje vlade, če sploh bo kaj. Po
               drugi strani pa imajo tudi župani volitve naslednje leto v jeseni in bi bilo nujno,
               če že želite kaj, da se to čim prej sprejme, v kakšnem rebalansu mogoče že letos, in
               da se čim prej pristopi k izvedbi določenih projektov. Drugače je škoda, da se o tem
               pogovarjamo. Upam, da ko je kolega Zorčič omenjal, da je to odvisno od Vlade, ni
               tiščal fige v žepu, ker po časovnici lahko Vlada, mislim da, začne že kar kmalu vse
               obljubljati – saj ne bo treba izvesti, saj se bomo prej zamenjali pa kakor bo,
               bo.</p>
               <p>Ob neki priliki, ko sem kandidiral za poslanca, nas je kandidate vseeno dobil, je
               hotel iztisniti, od nas iztržiti neke obljube, kaj bomo vse naredili, ko bomo
               izvoljeni. Pa je šel kar po vrsti, je rekel: »Boš, boš, boš?« Vsi so rekli: »Ja, ja,
               ja.« Pride do mene, sem pa rekel, veste kaj, vi lahko obljubljate, ker ne boste
               izvoljeni. In tako je tudi bilo. Jaz pa nisem obljubljal in sem bil izvoljen. Upam,
               da se Vlada tega ne drži, da lahko obljubi vse, potem bomo pa videli. Upam, da ste
               resno mislili in da takoj, ko bodo priporočila tukaj sprejeta, tisti na Ministrstvu
               za okolje in prostor in na Ministrstvu za infrastrukturo, ker se najbolj teh dveh
               ministrstev tiče, zraven povabijo še Ministrstvo za finance in se dogovorijo, kakšen
               bo mošnjiček, koliko bomo dali in kdaj bomo dali. Ne v načrt razvojnih programov dati
               po letu 2019, tako kot je navada, ko imamo tam nabor ne vem koliko milijard za
               projekte, take in drugačne. Mi, ki smo bili župani, vemo kako se to dela, pa tudi
               vlada se je že naučila, kot vidimo, iz proračuna in načrta razvojnih programov.</p>
               <p>Zaenkrat pa upajmo, da tokrat bo drugače, da nam ne bo zopet treba kakšen mesec, dva
               pred volitvami sklicevati odbore, poklicati vse župane pa še koga zraven, ker boste
               rekli, ja, to je pa zaradi volitev, to je volilna kampanja, zdaj izsiljujete.
               Govorimo pravočasno, tako da imate čas, da se lahko organizirate in še kaj naredite
               po tem zakonu.</p>
            </sp>
            <sp xml:id="SDZ7-Redna-30-2017-05-23.sp310">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat, pripravi se naj gospod Bojan Podkrajšek, potem pa
               prehajamo v sklepni del splošne razprave.</p>
            </sp>
            <sp xml:id="SDZ7-Redna-30-2017-05-23.sp311">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana državna sekretarka, spoštovani kolegice in
               kolegi!</p>
               <p>Vesel sem, da se tudi ta večer zaključuje v pozitivnem vzdušju tako kot včerajšnji.
               Res pa je, da govorimo samo o priporočilih, ki sta jih predstavila kolegica Alenka
               Bratušek in kolega Zvonko Lah. Ampak tukaj je kolega Zvonko realist in je predstavil
               ključne pomisleke, ki nas lahko navajajo k razmišljanju, da bodo ta priporočila zgolj
               mrtva črka na papirju. Gospe in gospodje, ko pride nekdo iz panonskih ravnic v
               Triglavski narodni park, veste, to jemlje nekako, kot da je prišel v nek posvečen
               kraj, Triglavski narodni park, to ni kar tako, ima svoj zakon, ima svoje zelo dobre
               zgodbe, ima pa tudi zelo slabe zgodbe.</p>
               <p>Ker mi Prekmurci skupaj držimo, kot se reče, bom tukaj na kratko predstavil zgodbo,
               tisto žalostno zgodbo, na katero ne more biti ponosna prav nobena slovenska vlada v
               zadnjih 25 letih. Na zgodbo najbolj znanega slovenskega brezdomca. Ime mu je Darko,
               piše se Kuzmič. 30 let je bil skrbnik neke lesene hiške v narodnem parku ob
               Bohinjskem jezeru, v to hiško vlagal vse svoje prihranke, nikoli ni bil lastnik te
               hiške. Nikoli ni bil lastnik te hiške. Človek širokogrudnega srca, ki je gostil
               politike leve pa tudi desne politične provenience, danes ga nihče ne pozna. Danes je
               brezdomec, hiško so mu porušili, ga dobesedno s policijo vrgli na cesto. Pričakovali
               so, da bo postal kriminalec in da ga bodo zaradi tega lahko morda spravili za zapahe,
               ampak je ostal poštenjak, ostal je dobričina. Ostala je tudi zelo žalostna zgodba.
               Edino, kar je tu pozitivno, je to, kolikor mi je pač pravil, da ga je občina, kjer je
               živel, sprejela v stanovanje, ki pa, izgleda da, kolikor mi je pravil, pozimi niti ni
               ogrevano, in pozimi tam ne more živeti. Največja bolečina je ta, da ga nihče od zelo
               znanih politikov – danes ne bomo o imenih in priimkih, tudi o imenih in priimkih zelo
               znanih politikov iz aktualne sestave, predvsem vlade, ne bom o tem govoril in tudi
               Darko Kuzmič še vedno molči o imenih in priimkih, in to vse od novembra 2013.
               Verjetno bo enkrat spregovoril, jaz ga ne bom nagovarjal.</p>
               <p>Kar me pa zelo boli, je pa naš sistem, ker so mu hišo, dom so mu zrušili, kjer je
               živel 30 let, ga barval, vanj vlagal, gostil politike, ponavljam, gostil politike,
               eminentne slovenske politike. Zdaj ga je ta sistem, ne bom govoril o nobeni vladi,
               ponavljam, ta sistem ga je naredil za brezdomca. In nihče ga ne pozna, nihče mu noče
               pomagati. Ne boste verjeli, da se v tej državi lahko zgodi, da je Darko Kuzmič dobil
               odločbo in položnico za 18 tisoč evrov, nekaj manj, 18 tisoč evrov za stroške rušenja
               te hiše, da je baje črna gradnja. Pa ni bil lastnik. Ali si to lahko kdo predstavlja?
               In seveda, če ti ne plačaš neke položnice v določenem roku pride – kdo? Pride gospod
               rubež in ti rubi. Njegovo premoženje je sestavljeno iz starega avtomobila, ki naj bi
               bil vreden 500 evrov, in iz socialne denarne pomoči. Saj veste, kakšna je. To so
               zgodbe v Republiki Slovenije leta gospodovega 2017. In nihče mu ne more pomagati. In
               nihče mu noče pomagati. Vsi se ga otepajo, kot da je gobavec. In to se je zgodilo v
               Triglavskem narodnem parku. Nekdo ga je naredil, sistem ga je naredil za brezdomca.
               Upam, gospe in gospodje, da bodo tudi ta priporočila onemogočila, da bi se ta zgodba
               še kdaj ponovila. A njemu je sistem uničil življenje. Hvala lepa.</p>
            </sp>
            <sp xml:id="SDZ7-Redna-30-2017-05-23.sp312">

               <speaker>PREDSEDNIK DR. MILAN BRGLEZ:</speaker>

               <p><stage>/ oglašanje dvorane/</stage> Ne delitev časa. Sprašujem v bistvu, ali dokončamo to razpravo
               ali jo končamo na tej točki. 3 minute še imamo. <stage>/ oglašanje iz dvorane/</stage> Potem bomo
               sklepni del naredili jutri, to je dejstvo.</p>
               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-30-2017-05-23.sp313">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik Državnega zbora, hvala za besedo, še enkrat. Državna
               sekretarka, kolegice in kolegi!</p>
               <p>Kot je že moj kolega povedal 20 minut nazaj, smo manj kot 14 dni nazaj govorili o
               administrativnih težavah v Republiki Sloveniji. Naj še enkrat ponovim, ker se seveda
               ta podatek tudi navezuje na točko, o kateri govorimo. Imamo slabih tisoč zakonov pa
               slabih 19 tisoč podzakonskih aktov v Republiki Sloveniji. Sedaj ko smo ves popoldan
               imeli razpravo na to temo, so se eni strinjali s Slovensko demokratsko stranko, da je
               to ovira, mnogi pa tudi ne. Danes na predlog dveh predlagateljev govorimo o
               priporočilu, da bi se izvajal nek zakon. Še enkrat ponavljam, govorimo o priporočilu,
               da se izvaja Zakon o Triglavskem narodnem parku.</p>
               <p>Ko smo razpravo poslušali na Odboru za infrastrukturo, okolje in prostor, so trije
               župani, župani Tolmina, Kranjske Gore in Bohinja, jasno povedali vsem poslancem in
               poslankam, kje tiči zajec, kje so problemi s tem zakonom že veliko let. Povedali so
               veliko primerov, ki jih nobena kmečka pamet ne zdrži. Skozi današnjo razpravo
               ugotavljamo, da se sam zakon ne izvaja, da ta zavod nima vodstva in da je venomer
               težava, ali bo sedež tega zavoda v največji občini, kjer je Triglavski narodni park,
               biser tega dela Slovenije, ali bo kje v Ljubljani. Sam ne prihajam s tistega konca pa
               me tudi seveda zanima pa še koga povprašam, zakaj ni vodstva. Pa znajo povedati, da
               so kadrovske težave in da ni možno uskladiti, kdo bo vodil ta zavod, ki zaposluje,
               mislim da, med 50 in 60 ljudi.</p>
               <p>Jaz bom prav gotovo ta priporočila podprl z velikim veseljem, imam pa seveda
               bojazen, ker od teh priporočil verjetno ne bo veliko haska, rečemo na štajerskem. Moj
               predlog bi bil, kolega Žnidar je že to predlagal, da če zakon ne funkcionira oziroma
               ni uporaben, ga je treba ukiniti ali pripraviti novega, sedež podjetja nemudoma
               locirati tja, kot je bil tudi predlog, v največjo občino Triglavskega narodnega
               parka, seveda pa postaviti direktorja, ki bo tam imel sedež in bo v neposredni
               bližini županov, ki vodijo te občine. In sem trdno prepričan, da če bomo to storili
               preden bo razpis, bo za to delovno mesto veliko manj kandidatov pa tudi ne bo
               kadrovskih težav znotraj koalicije. Ker ko bo to podjetje s sedežem v občini, v
               neposredni bližini županov, bodo verjetno morali vsak dan polagati račune. Ko pa se
               takšen zavod, ki ga ustanovi država, vodi na daljavo, brez kakršnekoli odgovornosti,
               je pa efekt takšen, kot so ga predstavili vsi trije župani, in je efekt, o katerem se
               danes pogovarjamo. Hvala lepa.</p>
            </sp>
            <sp xml:id="SDZ7-Redna-30-2017-05-23.sp314">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnica oziroma predstavnik predlagatelja.</p>
               <p>Želi besedo predstavnica Vlade? Ne. Besedo ima predstavnica predlagatelja mag.
               Alenka Bratušek.</p>
            </sp>
            <sp xml:id="SDZ7-Redna-30-2017-05-23.sp315">

               <speaker>MAG. ALENKA BRATUŠEK (PS NP):</speaker>

               <p>Najlepša hvala.</p>
               <p>Mislim, da smo danes Vladi zelo enotno povedali, da pričakujemo, da bo našla denar
               za izvajanje Zakona o Triglavskem narodnem parku, in to za tisti del zakona, kjer
               piše zelo natančno, da lokalnim skupnostim pripada do 80 % sredstev za
               sofinanciranje. Tega denarja do danes v petih letih država ni uspela najti oziroma
               zagotoviti in ne gre za stotine milijonov. Tukaj gre za nekaj milijonov, nekaj več
               kot 10 milijonov evrov za vse investicije za nazaj. Vesela sem, da bo priporočilo
               sprejeto, še bolj vesela pa bom in pričakujem, da ne bo samo črka na papirju – to ni
               del priporočila, vas pa vseeno pozivam, mislim, da smo si bili tudi tukaj poslanke in
               poslanci enotni, da končno rešite problem vodstva tega zavoda. Hvala.</p>
            </sp>
            <sp xml:id="SDZ7-Redna-30-2017-05-23.sp316">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja gospod Zvonko Lah.</p>
            </sp>
            <sp xml:id="SDZ7-Redna-30-2017-05-23.sp317">

               <speaker>ZVONKO LAH (PS NSi):</speaker>

               <p>Tudi jaz upam, da bodo ta priporočila šla tudi v to smer, da ne bo treba samo
               denarja zagotoviti, ampak da se bodo Vlada na eni strani, občine na drugi strani
               skupaj dogovorile, kaj je nujno potrebno, da ta park živi v sobivanju, da bo pravo
               sobivanje, ne da bodo samo omejitve ali pretirane omejitve, kot imamo primere v nekih
               parkih, ki so lokalnega značaja, ko lastnik ne more razpolagati s svojim premoženjem,
               tako kot je stoletja razpolagal, in da ne bo narodni park izgovor za take primere
               rušitve, kot je prej kolega povedal. Da ne bo izgovorov, da pravna država deluje samo
               na revežih, na brezdomcih ali na brezposelnih, ampak da pravna država deluje za vse.
               Imamo kar en kup primerov, ko se je zavlačevalo pa po dolgih letih legaliziralo,
               čeprav bi se moralo takoj podreti. Naj pravna država deluje povsod, zato sem jaz
               opozarjal tudi na prostorsko zakonodajo.</p>
               <p>V sosednji Avstriji imajo zakonodajo, da je treba odstraniti nelegalno zgrajene
               objekte, če ne sodijo v tisti prostor, vendar v določenih primerih prepušča
               zakonodaja odločitev lokalni skupnosti, da se odloči, ali ja ali ne. Sorazmernost so
               v sosednji državi pripeljali tudi na lokalni nivo. Pri nas, če je sorazmernost, je na
               Ustavnem sodišču, drugače je ni, vsi zakoni se morajo izvršiti, pa tudi če je slabo,
               če je neumestno, nepotrebno, ampak pri nas se striktno drži in velja samo za
               nekatere, za vse pa ne. Prav bi bilo, da država že enkrat poskrbi, da se naredi red v
               prostoru, red pri gradnjah in nasploh pri razpolaganju z lastnino. Upam, da boste
               takrat, ko se boste usedli z občinami, tudi malo širše to problematiko zavzeli, sploh
               gospa državna sekretarka, ki je pristojna za te zadeve na Ministrstvu za okolje in
               prostor. Ne nekim bivšim visokim funkcionarjem, politikom gledati skozi prste, tam pa
               se nad revežem, dobrotnikom znašati in dokazovati državi, kako pravna država deluje.</p>
               <p>Tega mora biti enkrat konec, in ker ima država roko nad tem narodnim parkom, dajte
               tukaj, ker imate vse vzvode, narediti red, potem pa še drugje po Sloveniji. Saj imamo
               baje 300 tisoč takih objektov, ki so zgrajeni v neskladju s predpisi. Prav bi bilo,
               da to začnemo enkrat urejati v dobro vseh, da se tistim objektom, ki so zgrajeni in
               se ne bodo nikoli podrli in jih nima smisla odstraniti, dajo dovoljenja, da se lahko
               uporabljajo, da so lahko v funkciji, tiste, ki je pa nujno odstraniti, pa odstraniti
               za vse državljane, ne samo za tiste, ki spoštujejo zakonodajo. Pri nas na Dolenjskem
               boste verjetno vedeli, o čem govorim, so objekti zgrajeni na tujih zemljiščih, brez
               dokumentacije, pa nihče jim nič ne more. Tega mora biti enkrat konec in zakon mora
               veljati za vse, da ne bom jaz rekel, kot je enkrat en poslanec v Državnem zboru, da
               se na koncu še sklep sprejme, da zakon velja za vse. Hvala.</p>
            </sp>
            <sp xml:id="SDZ7-Redna-30-2017-05-23.sp318">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Nihče.</p>
               <p>Zaključujem splošno razpravo o predlogu priporočila. Amandmaji k dopolnjenemu
               predlogu priporočila niso bili vloženi. Glasovanje o predlogu priporočila bomo v
               skladu s časovnim potekom seje zbora opravili jutri v okviru glasovanj.</p>
               <p>S tem prekinjam to točko dnevnega reda ter tudi to sejo Državnega zbora, ki jo bomo
               nadaljevali jutri ob 9. uri. <stage type="time">(SEJA JE BILA PREKINJENA 23. MAJA 2017 OB 22.10.)</stage>
               </p>
            </sp>
         </div>
      </body>
   </text>
</TEI>