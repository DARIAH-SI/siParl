<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-15-2016-02-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|91272BE5A6E199B0C1257FB0002EF35A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=91272BE5A6E199B0C1257FB0002EF35A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-15-2016-02-28.DZ" n="15">
               <name>Redna</name>
               <date when="2016-02-28"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-15-2016-02-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 15. seje</stage>
            <stage type="chairman">Sejo je vodil predsednik Državnega zbora dr. Milan Brglez.</stage>
            <stage type="time">Seja se je začela ob 9.01.</stage>


            <sp xml:id="SDZ7-Redna-15-2016-02-28.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 15. seje Državnega zbora.</p>
               <p>Obveščen sem, da se današnje seje ne moreta udeležiti naslednji poslanki in poslanci:
               gospa Ksenija Korenjak Kramar, gospa Maruša Škopac, gospod Žan Mahnič, mag. Anže
               Logar, mag. Andrej Šircelj, mag. Branislav Rajić in gospod Ljubo Žnidar do 13.
               ure.</p>
               <p>Vse prisotne lepo pozdravljam!</p>
               <p>Prehajamo na <title>8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PRISPEVKIH ZA SOCIALNO VARNOST.</title>
               </p>
               <p>Predlog zakona je v obravnavo zboru predložila skupina petih poslank in poslancev s
               prvopodpisanim mag. Matejem Toninom. V zvezi s tem predlogom zakona je skupina 11
               poslank in poslancev s prvopodpisanim mag. Matejem Toninom zahtevala, da Državni zbor
               opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               mag. Mateju Toninu.</p>
            </sp>
            <sp xml:id="SDZ7-Redna-15-2016-02-28.sp2">

               <speaker>MAG. MATEJ TONIN (PS NSi):</speaker>

               <p>Dragi kolegice in kolegi, dobro jutro!</p>
               <p>Mesec januar je precej naporen mesec. V tem mesecu je bilo izrečenih ogromno ostrih
               besed, bil je poln konfliktov in ogromno praznega teka. Danes pa imamo vsi skupaj
               veliko priložnost, da nekaj zelo zelo konkretnega postorimo za ljudi, da za ljudi
               storimo nekaj dobrega. Da državljanom, ki imajo minimalno plačo, le to povečamo za 50
               evrov na mesec, in s tem ne obremenimo gospodarstva. Lahko storimo, da razvojnim
               inženirjem, ki inovirajo in razvijajo in dejansko ustvarjajo nova delovna mesta
               povečamo plačo in jih zadržimo doma. Lahko tudi zmanjšamo obdavčitev božičnice in
               tako vsem državljanom, ki jih njihova podjetja nagrajujejo, omogočimo, da dobijo
               največji kos božičnice, ne pa, da to dobi država.</p>
               <p>Ko smo v Poslanski skupini Nove Slovenije hodili vsak mesec po terenu, se srečevali z
               ljudmi, z gospodarstveniki, smo povsod slišali eno in isto besedo oziroma eno in isto
               željo: Če želite, da se bo gospodarska rast okrepila, če želite, da bo gospodarska
               rast vztrajna, potem je nujno povečati domačo potrošnjo. Domače potrošnje pa ni
               mogoče drugače povečati kot tako, da ljudem ostane več v njihovih denarnicah, več v
               njihovih žepih. Matematika je zelo preprosta.</p>
               <p>Zakon, ki je pred vami predlaga tri stvar: socialni copatek, razvojno kapico in nižjo
               obdavčitev božičnice. Pri socialnem copatku smo zasledovali preprosto logiko, da je 3
               tisoč 300 evrov zaslužka vsakega državljana zaslužek, ki je neoprispevčen, zaradi
               tega vsak državljan dobi 50 evrov večji neto prihodek. Razvojno kapico smo postavili
               na 4-kratnik minimalne plače. Pri obdavčitvi božičnice pa smo potegnili analogijo z
               obdavčitvijo regresa. Zavedamo se, da če ljudem ostane več, dobi manj država. Tega
               niti ne zanikamo. A Vlada je pripravila izračune, ki so po naši oceni zelo
               konservativni, naši izračuni so nekoliko drugačni, pa ne bom zahajal v te
               podrobnosti, ampak se bom držal tistega, kar je naračunala Vlada. Po izračunih Vlade
               bi v primeru socialnega copatka, če bi bil uveljavljen, v žepih ljudi, ostalo 450
               milijonov več, če bi uveljavili razvojno kapico, bi ljudem ostalo 300 milijonov več
               in če bi uveljavili drugačno obdavčitev božičnice, bi ljudem ostalo 40 milijonov več.
               Če uveljavimo vse tri ukrepe skupaj, bi ljudem ostalo 800 milijonov evrov več denarja
               v njihovih žepih, ki bi jih lahko zapravili, kakor sami želijo in hočejo. Zavedamo
               se, da je proračun za leti 2016 in 2017 sprejet, zaradi tega odgovorno predlagamo
               uveljavitev tega zakona s 1. 1. 2018, torej z naslednjim proračunom, kar pomeni, da
               imamo še dovolj časa in možnosti, da javnofinančne izdatke prilagodimo tem sprejetim
               ukrepom.</p>
               <p>Prepričan sem tudi, da se vsi ne boste strinjali z ukrepi, ki smo jih mi danes
               predlagali, da bodo nekatere motile javnofinančne posledice, vendar pa bi morali vsi
               skupaj zasledovati, da bi rasti, ki se Sloveniji obeta, morali biti deležni vsi
               državljani in ne zgolj javni sektor. Pri javnofinančnih posledicah, ker je zakon v
               prvi obravnavi, je možno prilagajati tudi intenziteto posameznih ukrepov. Nekateri
               boste tudi ideološko nasprotovali razvojni kapici. Jaz vam tega ne oporekam, ampak
               mislim, da pa je skupna točka vseh nas božičnica in da je božičnica tisti naš skupni
               minimalni imenovalec, ki bi ga lahko sprejeli in tudi potrdili.</p>
               <p>Zakon je sestavljen iz treh delov, izberete lahko tistega, ki hočete. S tem, da danes
               glasujeta za, glasujete za ljudi, lahko pa svoje nezadovoljstvo z mano, morda tudi z
               Novo Slovenijo pokažete tako, da glasujete proti, ampak od tega ljudje nič ne bodo
               imeli.</p>
            </sp>
            <sp xml:id="SDZ7-Redna-15-2016-02-28.sp3">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za finance mag. Mateji Vraničar Erman.</p>
            </sp>
            <sp xml:id="SDZ7-Redna-15-2016-02-28.sp4">

               <speaker>MAG. MATEJA VRANIČAR ERMAN:</speaker>

               <p>Gospod predsednik, hvala za besedo. Spoštovani gospe in gospodje poslanci!</p>
               <p>Predlagatelj zakona si je sicer zastavil cilje, ki jim lahko pritrdimo in so načeloma
               skladni tudi s prioritetami Vlade, vendar pa hkrati s konkretnimi rešitvami odpira
               toliko vsebinskih in izvedbenih dilem, da Vlada ocenjuje, da predlog zakona ni
               primeren za nadaljnjo obravnavo.</p>
               <p>S predlogom zakona se poskuša nasloviti vprašanje, kako izboljšati konkurenčnost
               gospodarstva tudi s spremembami v sistemu javnih dajatev, predvsem v smeri znižanja
               obremenitev dela. Dejstvo je, da največji delež obremenitve dela v Sloveniji
               predstavljajo prispevki za socialno varnost, kar kaže na to, da je treba ustrezne
               rešitve iskati v sistemih socialnih zavarovanj. Podatki kažejo, da je Slovenija po
               obremenitvi z davki in prispevki pod povprečjem Evropske unije, ki znaša 39,4 % BDP,
               za Slovenijo pa 37,6. Vendar pa je ekonomska struktura davkov dokaj neugodna, saj
               odstopa od povprečja evropskih držav, zaradi nadpovprečne obremenitve dela in
               potrošnje ter podpovprečne obremenitve kapitala in premoženja. Prav tako podatki
               kažejo, da so stroški dela v Sloveniji bistveno nadpovprečno obremenjeni, predvsem iz
               naslova prispevkov za socialno varnost, ki jih plačujejo delojemalci. Vendar pa
               predlog zakona posega v bistveni element sistema socialnih zavarovanj v obsegu, ki
               brez hkratnih posegov v druge elemente sistema, to je opredelitev zavarovancev,
               prispevnih stopenj, načina financiranja in predvsem pravic iz socialnega zavarovanja,
               po mnenju Vlade pomeni rušenje finančne vzdržnosti sistemov, ob hkratnem rušenju
               razmerij v sistemu javnih financ v celoti. Omenjeno je že bilo, da je skupni finančni
               učinek cirka 800 milijonov evrov. Če pogledamo to z vidika posameznih blagajn javnega
               financiranja, predlagane rešitve pomenijo za približno 145 milijonov več prihodkov v
               državni proračun, za približno 615 do 620 milijonov manj prihodkov v pokojninsko
               blagajno in s tem tudi za enak znesek višje odhodke državnega proračuna in pa
               znižanje prihodkov blagajne zdravstvenega zavarovanja za približno 330 milijonov.
               Tega ni mogoče nadomestiti z ukrepi, ki ne bi posegli v pravice iz socialnih
               zavarovanj.</p>
               <p>Po mnenju Vlade bodo za znižanje obremenitve dela potrebni kompleksnejši, hkratni in
               usklajeni ukrepi na več področjih, ki bodo zahtevali širši konsenz. Po mnenju Vlade
               je treba ob iskanju rešitev za razbremenitev dela oziroma zagotavljanje pozitivnega
               razvojnega učinka davkov in prispevkov zasledovati tudi cilje ohranitve primerljivega
               nivoja socialne varnosti ter vzdržnosti javnih financ.</p>
               <p>Poleg navedenega Vlada ugotavlja, da je predlog neizvedljiv, in sicer iz več
               razlogov. Pri predlogu za izenačenje osnove za dohodnino in prispevke za socialno
               varnost predlagatelj ni upošteval dejstva, da so prispevki za socialno varnost
               odbitna postavka pri določanju osnove za odmero dohodnine. Prav tako pri določanju
               novega načina pobiranja prispevkov predlagatelj ni upošteval dejstva, da so za
               pobiranje prispevkov v področni zakonodaji določeni drugačni postopki kot za
               pobiranje dohodnine ter da sta zavezanca za plačilo prispevkov običajno dva,
               zavarovanec in delodajalec. Uporablja se nejasna terminologija in tudi v drugi
               področni zakonodaji ni uporabljena, ni jasno opredeljena in lahko povzroči anomalije
               oziroma zlorabo predlaganih rešitev. Spremembe tudi niso ustrezno umeščene v
               predpise, ki urejajo vsebine, za katere se predlagajo spremembe. Zakon o prispevkih
               za socialno varnost določa višino prispevnih stopenj, ne določa osnov.</p>
               <p>Upoštevaje vse navedeno Vlada predloga zakona iz vsebinskih razlogov ne more podpreti
               in opozarja, da je v praksi neizvedljiv. Zato predlagamo, da Državni zbor sprejme
               sklep, da predlog zakona ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-15-2016-02-28.sp5">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin. Besedo ima Poslanska skupina
               Nepovezanih poslancev, zanjo mag. Alenka Bratušek.</p>
            </sp>
            <sp xml:id="SDZ7-Redna-15-2016-02-28.sp6">

               <speaker>MAG. ALENKA BRATUŠEK (PS NP):</speaker>

               <p>Spoštovani predsednik, kolegice in kolegi, lep pozdrav!</p>
               <p>Danes se pogovarjamo o Predlogu zakona o spremembah in dopolnitvah Zakona o
               prispevkih za socialno varnost. Kaj so cilji, navedeni pri teh spremembah: prvič,
               znižati obremenitev plač s prispevki za socialno varnost; drugič, doseči odpiranje
               večjega števila zdravih delovnih mest v gospodarstvu preko znižanja obremenitev
               prejemkov zaposlenih in samozaposlenih s prispevki za socialno varnost, pri čemer se
               obremenitev delodajalcev ne povečuje; tretjič, izboljšati gmotni položaj prejemnikov
               minimalne plače ter prejemnikov plače v višini štirih povprečnih plač z omejitvijo
               plačevanja prispevkov za socialno varnost navzdol in navzgor ter z znižanjem
               oprispevčenja božičnice po zgledu regresa za letni dopust. Poglavitne rešitve, ki so
               predlagane: predlaga se uvedba minimalnega zneska dohodka od dela, od katerega
               prejemniki dohodka ne bi plačevali prispevkov za socialno varnost; poleg določitve
               spodnje meje dohodka, od katerega se prispevkov ne bi plačevalo, se s spremembo
               zakona določa tudi zgornja meja zneska prispevkov za socialno varnost za delodajalce;
               za izplačilo božičnice se z vidika prispevkov obravnava enako kot regres. Enako, kot
               velja zdaj z zakonskimi določili za regres, se tudi za božičnico določa najvišji
               znesek, ki ni obremenjen s prispevki za socialno varnost. Poleg tega se višina
               regresa, ki ni obremenjena s prispevki, določa tako, da je v vsem koledarskem letu
               enotna ne glede na mesec izplačila.</p>
               <p>Dejstvo je, spoštovani kolegice in kolegi, da so davki tema, o kateri se pogovarjamo
               ne glede na to, katera vlada vodi našo državo. Verjetno ni predsednika in niti
               ministra za finance, ki ne bi z veseljem zniževal davkov in na ta način
               razbremenjeval ljudi in gospodarstva. Dejstvo pa je, da brez davkov ni prihodkov
               proračuna in brez prihodkov proračuna ni odhodkov oziroma izdatkov proračuna.
               Verjetno bi se našli tudi taki, ki bi ob tem rekli, super, državi ne bom nič plačal
               in od nje tudi ne želim nič dobiti. Pa seveda ni tako preprosto. Zato da imamo bolj
               ali manj brezplačno zdravstveno oskrbo, je treba zagotoviti več kot 3 milijarde
               evrov, za potrebe šolskega sistema več kot 1,6 milijarde evrov in za pokojnine naših
               upokojencev več kot 4 milijarde evrov letno.</p>
               <p>V Sloveniji je obremenitev dela, o tem se namreč danes pogovarjamo, po podatkih OECD,
               razmeroma visoka, predvsem zaradi visokih prispevkov za socialno varnost. Po podatkih
               OECD Slovenija odstopa navzgor pri indikatorjih obremenitve dela samske osebe ne
               glede na višino dohodka v primerjavi z državami, ki so na neki način naše
               konkurentke: Poljska, Češka, Estonija, Španija, Slovaška. Odstopanje pa je seveda še
               višje pri višjih dohodkih, zato je smiselno razmišljati o razbremenitvi stroškov
               dela, če rečem po domače, znižati prispevke ali davke na plačo. Tudi o tem se v
               Sloveniji pogovarjamo več let. Predlog, ki je pred nami, bi brez vseh omejitev
               javnofinančne prihodke znižal za nekaj manj kot 500 milijonov evrov. Samo to, se
               pravi, sprejeti ta zakon in na drugi strani nič narediti na odhodkih proračuna, je
               nemogoče. Ob oprostitvi plačila vseh prispevkov na strani delodajalca in delojemalca
               pri zgornji meji v višini štiri bruto povprečnih plač bi to pomenilo po oceni
               zmanjšanje javnofinančnih prihodkov v višini približno 56 milijonov evrov. V primeru,
               da se uvede tako imenovana socialna kapica v višini štirih bruto povprečnih plač za
               vse prispevke za socialno varnost, vendar le na strani delojemalcev, pa bi bili neto
               javnofinančni prihodki nižji za okoli 26 milijonov evrov. Ti dve zadnji rešitvi sta
               bistveno bolj sprejemljivi in izvedljivi kot brez kakršnekoli izjeme. Seveda je treba
               pogledati še učinek na gospodarstvo, ki bi po moji oziroma naši oceni, brez dvoma bil
               pozitiven.</p>
               <p>Zadnje dneve se veliko govori o iskanju rešitev. To, kar imamo na mizi, je prav
               gotovo ena od možnih rešitev. Je najboljša? Verjetno ne. Je prava? Mogoče. Vsekakor
               pa je lahko ta zakon osnovna, da v tem parlamentu naredimo to, kar je res nujno in na
               kar nas gospodarstvo poziva že zelo dolgo, to je, da razbremenimo 13 in 14 plačo,
               regres in božičnico.</p>
               <p>Ob sprejemu proračunov za leti 2016 in 2017 se je kot trajni ukrep uveljavila višja
               stopnja DDV, ki je bila prvotno predvidena kot krizni oziroma protikrizni ukrep. Ob
               sprejemanju Zakona o davku na dodano vrednost je bilo zapisano in tudi večkrat javno
               in tudi tukaj v tej dvorani poudarjeno, da je prav višji DDV tisti manevrski prostor,
               ki bo vladi omogočil nekaj razbremenitev za gospodarstvo in zaposlene. Zdaj smo
               tukaj, ko lahko to omogočimo in dejansko izvedemo in ljudem pustimo nekaj več v
               denarnicah.</p>
               <p>V naši poslanski skupini bomo predlog zakona v tem branju podprli. Vsem tistim, ki so
               vas ali pa so nas polna usta o tem, kako je treba nekaj narediti za ljudi, kako je
               treba iskati rešitve in manj jamrati, pričakujem enako.</p>
            </sp>
            <sp xml:id="SDZ7-Redna-15-2016-02-28.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranka modernega centra, zanjo gospod Tilen Božič. </p>
            </sp>
            <sp xml:id="SDZ7-Redna-15-2016-02-28.sp8">

               <speaker>TILEN BOŽIČ (PS SMC):</speaker>

               <p>Spoštovani predsednik, hvala za besedo. Spoštovani kolegice in kolegi!</p>
               <p>Pred nami je predlog poslanskih kolegov s prvopodpisanim Matejem Toninom, ki skuša
               nasloviti obračunavanje in plačevanje prispevkov za socialno varnost na nekoliko
               drugačen način, kot je to urejeno sedaj. Predvolilni program SMC se je prelil v
               izvedbo v okviru treh ključnih sklopov na področju razvoja davčne politike. Prvič,
               prestrukturiranje davčnih obremenitev, ki predvideva postopno poenotenje obdavčitev
               vseh vrst dela in razbremenitev stroškov dela na način, da bo ukrep z vidika seštevka
               državnih blagajn nevtralen. Ta je v teku. Kot drugo, izboljšanje učinkovitosti
               pobiranja davkov, kjer sta bila v preteklem letu ključna izboljšanje nadzora z
               okrepitvijo delovanja inšpektorjev na terenu, izboljšanje ciljnega pristopa, ki
               predvideva predvsem nadzorovanje tistih, ki imajo visoko stopnjo tveganja, in
               informatizacijo blagajniškega nadzora z uvedbo davčnih blagajn. Preko dopolnitve
               nabora orodij za izterjavo in širjenjem manevrskega prostora za dogovarjanje lahko
               zdaj finančna uprava lažje deluje tudi na zniževanju milijardnega davčnega dolga. In
               kot tretje, debirokratizacija davčnega okolja, ki smo jo v preteklem letu med drugim
               začeli s sprejemom novele Zakona o davčnem postopku, možnost pobota davčnih
               obveznosti, širitev manevrskega prostora za poplačilo davčnih obveznosti, enoten
               račun za s. p., možnost zavezujoče informacije za področja transfernih cen in tako
               dalje. S tem je bil pridobljen zagon za pripravo nadaljnjih ukrepov za
               administrativno razbremenitev na davčnem področju, ki bodo sledili v kratkem.
               Koalicijska pogodba, katere podlaga je bil tudi dobršen del našega predvolilnega
               programa, nam je omogočila, da smo dane predvolilne obljube spremenili v pisne
               zaveze, te pa zdaj, kot omenjeno uvodoma, postopoma udejanjamo tudi na davčnem
               področju.</p>
               <p>Na področju, ki se ga loteva predlagatelj, smo v našem predvolilnem programu
               predvideli razbremenitev stroškov dela z uvedbo delne socialne kapice na način, da bi
               imel ukrep z vidika seštevka državnih blagajn nevtralen učinek. Nevtralnost bi po
               našem mnenju lahko zagotovili z različnimi ukrepi za približevanje ciljnim nivojem
               obdavčitve, kjer Slovenija izkazuje pomembno odstopanje od primerljivih držav. O tem
               je prej govorila tudi sekretarka. Ena izmed priložnosti je tudi v zeleni davčni
               reformi, ki je najbrž za marsikoga sorazmerno abstrakten pojem. Ima pa že danes
               sorazmerno pomemben vpliv na naša življenja. Glede na to pa, da je pred dvema tednoma
               vodja davčnega področja pri OECD Republiko Slovenijo razglasil za referenčni primer
               na področju uvajanja zelenih davkov med vsemi članicami OECD, imamo zdaj tudi zunanji
               dokaz, da smo s tem v zvezi kot država že stopili na pravo pot. V SMC se zavedamo, da
               je obremenitev dela z dajatvami, posebej za nekatere dohodkovne razrede, nadpovprečno
               visoka, kar odraža tako naš program kot koalicijska pogodba. To potrjujejo tudi
               podatki študije OECD, Eurostata in drugih referenčnih virov. Je pa treba biti
               previden, da se pravilno naslovi tako z vidika končnega učinka na obdavčitev teh
               dohodkov kot učinka, ki ga bodo imeli ukrepi na javne finance. V konkretnem primeru
               ugotavljamo, da smo v obdavčitvi nižjih dohodkov sorazmerno konkurenčni. Davčni
               primeža pa pri nas v primerjavi z drugimi državami izjemno hitro naraste, pri čemer
               se strinjamo, da je del težave tudi visoka obdavčitev prispevkov. Naše razmišljanje,
               ki ga je vseboval predvolilni program, je šlo v smeri vzpostavitve delne kapice.
               Takšen pogled je izhajal iz dejstva, da so nekatere pravice, ki izhajajo iz
               plačevanja socialnih prispevkov, praktično neomejene. Tukaj imam v mislih pravice iz
               zdravstvenega zavarovanja, ki za zavarovanca praktično nimajo omejitve navzgor, če
               nekdo potrebuje zdravstvene storitve, jih bo seveda dobil. Na drugi strani so, na
               primer, pokojninski prispevki, ki imajo navzgor omejeno izplačilo, ne glede na to,
               koliko je posameznik v sistem v času svoje aktivne dobe vplačeval. Ob zavedanju, da
               je naš sistem socialne varnosti utemeljen na solidarnosti, je seveda treba opraviti
               tehten premislek, na kateremu v SMC delamo, s predlogom pa je eno izmed teh možnih
               dimenzij, izpostavil tudi predlagatelj. Tega področja se v naši poslanski skupini
               lotevamo nekoliko bolj poglobljeno in analitično, kar se nam sicer pogosto očita,
               vendar smo mnenja, da je to eden izmed ključnih korakov v procesu sprememb davčne
               zakonodaje, da ne pride do destabilizacije sistema socialne varnosti in javnih financ
               na škodo državljanov, in s tem do degradacije ustavnega zapisa, ki mu v SMC želimo
               ostati zvesti. Slovenija je socialna država. Poleg tega bo za takšne spremembe treba
               opraviti pogovore z več socialnimi partnerji.</p>
               <p>Zdaj pa konkretneje k predlogu NSi. Pogovorno so bili ukrepi označeni kot copate,
               kapica in božičnica, tako da bom tudi to terminologijo uporablja. Torej copatek,
               oprostitev plačila prispevkov delojemalca do višine splošne dohodninske olajšave.
               Potem govorimo o kapici, ta bi prinesla oprostitev plačila prispevkov delodajalca nad
               štirikratnikom minimalne bruto plače. In božičnica, obdavčitev dodatnega izplačila na
               primerljiv način, kot to velja za regres, pri čemer je osnova, do katere se prispevki
               za socialno varnost ne bi plačevali do 70 % povprečne plače za preteklo leto. Če bi
               pogovorno regres za letni dopust, ki ga imamo v slovenski zakonodaji, šteli za
               trinajsto plačo, bi lahko to izplačilo torej razumeli kot urejanje štirinajste.
               Nobeden izmed pristopov za naš davčni sistem ne predstavlja bistvene novosti, saj gre
               za koncepte, ki so jih z nekoliko drugačnim premislekom v naš sistem uvedli že pred
               leti. Zato je pred uvajanjem sprememb treba vzeti v obzir obstoječe stanje in se
               odločiti, ali to obdržati, ga dopolniti ali zamenjati. V smislu tako imenovanega
               copatka poznamo v našem davčnem sistemu nadomestila za prevoz na delo, za prehrano in
               druga nadomestila in dodatke, ki jih v večini držav ne poznajo oziroma se tako kot
               ostali dohodki iz zaposlitve obdavčujejo z dohodnino, morebitnimi drugimi davki, se
               pravi tukaj mislimo mestne, regionalne, cerkvene, solidarnostne in druge davke, ki
               jih pa pri nas ne poznamo, vsaj ne neposredno, in seveda s prispevki. Pri nas je
               torej tako imenovani copatek bil izpostavljen iz različnih razlogov že pred leti kot
               socialni korektiv, podpora mobilnosti delavcev oziroma iz drugih razlogov, odvisno od
               vsebine in namena. Raven davčne oprostitve pa določajo poleg uredbe Vlade še drugi
               predpisi. Prispevkov in davkov, torej od določenega dela dohodkov iz zaposlitve v
               Sloveniji za razliko od številnih drugih držav ne plačujemo, s čimer smo se
               približali ureditvi nekaterih držav, ki predpisujejo minimalni prag, do katerega se
               prispevki za socialno varnost ne plačujejo. Na tem mestu je torej treba opraviti
               razmislek, katerega izmed pristopov bi želeli v Sloveniji imeti, saj nekritično
               prepletanje različnih rešitev vodi v nepregleden in, kot je razvidno iz računov
               Ministrstva za finance, tudi do nestabilnega in oslabljenega sistema socialne
               varnosti. Kar se tiče tako imenovane kapice, je bila ta prav tako uvedena že pred
               leti, vendar, in v tem delu se strinjamo, ne na področju dohodka iz zaposlitve.
               Nasprotno pa je na primer za samostojnega podjetnika najvišja raven prispevkov
               predpisana. Kot omenjeno uvodoma, se naš pogled glede morebitnega uvajanja in
               delovanja kapice bistveno razlikuje od predlagateljevega in ga v predlagani obliki ne
               moremo podpreti.</p>
               <p>Nadalje velja izpostaviti področje, ki ga je predlagatelj morda spregledal, saj je
               bistveno manj všečno. Predlagane spremembe bi namreč bistveno vplivale na
               destabilizacijo javnih financ, neposrednih učinkov pa bi bili deležni zlasti tisti,
               za katere predlagatelj običajno trdi, da jih zagovarja. Znižal bi se obseg pravic iz
               pokojnine za tiste, ki imajo najnižje dohodke, saj bi se za več kot 600 milijonov
               evrov znižali prihodki v pokojninsko blagajno, kar je več kot 10 % znižanje mase
               glede na trenutno stanje. Zaradi zagotavljanja dodatnega transferja v pokojninsko
               blagajno bi najverjetneje velik delež izpada šel na račun proračuna vojska, policije,
               socialnih transferjev in investicij, na katere je sicer običajno predlagatelj ob
               drugih priložnostih posebej občutljiv. Temeljito bi se morala osiromašiti košarico
               zdravstvenih storitev, saj tukaj predvideni upad prihodkov preko 300 milijonov evrov
               prav tako precej presega 10 % trenutnega proračuna te blagajne. Za razliko od
               pokojninske blagajne pa tukaj transfer iz proračuna ni možen. Temu bi nato morala
               verjetno nujno slediti bistveno okrepljena osebna finančna udeležba tistih, ki
               zdravstvene storitve najbolj potrebujejo, torej predvsem kronično bolni in starejši,
               ki pa jih v SMC štejemo v posebej občutljive in tudi v luči komaj presežene finančne
               in gospodarske krize nihajem v sredstvih namenjeni za socialno varnost izrazito
               izpostavljene skupine. Primeroma, dvig dohodkov prejemnikom minimalne plače na račun
               znižanja socialnih prispevkov za 50 evrov, bi torej ob znižanju obsega solidarnosti
               lahko pomenil več tisoč evrov stroškov za koriščenje zdravstvenih storitev, kar je za
               to skupino nesprejemljivo. Če bi želeli, da sistem ostane na primerljivi ravni, bi
               torej morali bistveno poseči v socialne pravice državljank in državljanov, kjer pa
               ponovne vzpostavitve ravnovesja ni mogoče zagotoviti brez sočasnega sprejetja
               protiukrepov. V nasprotnem primeru lahko ponovno zaidemo v javnofinančni krč, h
               kateremu je ob ukinjanju davka na izplačane plače in zniževanju obdavčitve dohodkov
               pravnih oseb, preden so bile dejansko izvedene ključne reforme na področju izdatkov,
               zaradi drastičnega pojemanja navdušenja nad nepriljubljenimi reformami v prejšnjem
               desetletju prišlo do proračunskega neravnovesja, katerega posledice bomo čutili še
               dolgo. Ukrepe na prihodkovni in odhodkovni strani je torej treba potrjevati sočasno,
               saj se v nasprotnem primeru zaradi politične realnosti ponovi zgodovina in s tem
               želja po stalni politični všečnosti in priljubljenosti na račun stabilnosti
               finančnega sistema in s tem dolgoročne koristi za državljanke in državljane.</p>
               <p>Nenazadnje velja omeniti, bi netaktno uvajanje ukrepov na področju prispevkov za
               socialno varnost pomenilo drastično povečanje strukturnega primanjkljaja, s čimer se
               v SMC, glede na načrt, ki smo ga zastavili in ga zdaj v smislu vzpostavitve
               uravnoteženih javnih financ izvajamo, ne strinjamo.</p>
               <p>Naj pred zaključkom izpostavimo še opazko iz stališča pristojnega Ministrstva za
               finance še nekoliko v drugačni luči. Predlagatelj v predlogu spreminja nekatere
               člene, ki so bodisi neveljavni bodisi niso primerni za urejanje te tematike, saj se
               urejajo v drugih členih oziroma predpisih. Glede na to, da celo predlagatelj, ki
               izhaja iz zakonodajne veje oblasti in za katerega se predpostavlja dobro poznavanje
               področne zakonodaje, ni uspel natančno identificirati delov zakona, ki bi jih bilo
               treba spremeniti, da se vsebina predlaganih rešitev prelije v zakonske določbe, se
               nam tu pojavlja vprašanje, iz tega pa naše vodilo, ki ga bo morala vladna ekipa bolj
               upoštevati. Zakonodaja je pretirano kompleksna, na veliko mestih kontradiktorna in
               kot takšna težko razumljiva že za zakonodajalca, kaj šele za državljanke in
               državljane. Vladi na tem mestu posebej polagamo na srce, da v okviru prihodnjega
               delovanja poskrbi, da se hiperprodukcija zakonov in hitrost zakonodajnih postopkov
               bistveno zniža ter s tem aktivno pripomore k nastanku pregledne in jasne zakonodaje,
               kar je in ostaja ena izmed ključnih zavez SMC.</p>
               <p>Na podlagi vsega navedenega Predloga novele Zakona o prispevkih za socialno varnost s
               prvopodpisanim Matejem Toninom v SMC ne moremo podpreti. Hvala.</p>
            </sp>
            <sp xml:id="SDZ7-Redna-15-2016-02-28.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupine Slovenske demokratske stranke, zanjo mag. Matej
               Pogačnik.</p>
            </sp>
            <sp xml:id="SDZ7-Redna-15-2016-02-28.sp10">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovana državna sekretarka, kolegice,
               kolegi!</p>
               <p>Pred nami je Predlog zakona o spremembah in dopolnitvah Zakona o prispevkih za
               socialno varnost, ki ga je predlagala Poslanska skupina Nove Slovenije. Glavni cilji
               in načela tega zakona so razdeljeni v tri glavne skupine, in sicer znižati
               obremenitev bruto plač s prispevki za socialno varnost, doseči odpiranje večjega
               števila zdravih delovnih mest in izboljšati gmotni položaj prejemnikov minimalne
               plače ter prejemnikov plač v višini štirih minimalnih plač.</p>
               <p>V Slovenski demokratski stranki na nek način pozdravljamo tak predlog in spremembo
               zakona, ki ga je vložila Nova Slovenija, in sicer iz več razlogov. Dejstvo je, da bi
               takšen predlog zakona pričakovali od Vlade oziroma od Ministrstva za finance, vendar
               v obdobju enega leta in pol smo lahko prišli do zaključka, da s strani vlade Mira
               Cerarja in Ministrstva za finance v Državni zbor prihajajo zgolj zakoni in dopolnitve
               zakonov, ki dodatno obremenjujejo predvsem gospodarstvo in na drugi strani tudi
               državljanke in državljane Republike Slovenije. Mislim, da smo bili priča, tudi v tem
               mandatu, kar precejšnjemu številu zakonov in dopolnitev zakonov, ki so bili
               predlagani s strani vlade Mira Cerarja, ki so dodatno tako finančno kot
               administrativno in birokratsko obremenjevali predvsem gospodarstvo in državljanke in
               državljane Republike Slovenije. Prišli smo do zaključka, da tudi zadnji tak ukrep –
               davčne blagajne, gre predvsem korak, ki bo otežil poslovanje gospodarskih družb in
               vprašanje je, ali oziroma koliko, predvsem mikro in malih podjetij bodo svoje
               poslovanje zaprlo zaradi tega ukrepa.</p>
               <p>Če malo bolj analiziramo spremembe in ta predlog zakona, ki je bil vložen s strani
               Nove Slovenije, lahko ocenimo, da gre njihov pogled oziroma ta predlog sprememb
               zakona po mnenju in prepričanju Slovenske demokratske stranke v pravo smer. Dejstvo
               je, da bi bil že skrajni čas, da tudi parlament Republike Slovenije sprejme nek
               zakon, sprejme neko odredbo, ki bo zmanjševala obremenitve za gospodarstvo. Pri tem
               predlogu zakona lahko vidimo, da gre v smeri, kjer se dodatno ne obremenjuje
               gospodarstva, seveda se pa razbremenjujejo predvsem neto prihodki, ki jih bodo dobili
               vsi zaposleni v Sloveniji, ne glede na to, ali so zaposleni v gospodarstvu ali so
               zaposleni v javni upravi. Dejstvo je, da Slovenija nima poslovnega okolja, ki bi bilo
               naravnano v pozitivno smer. To smo lahko prebrali v več študijah, tudi v študijah iz
               tujine, in po eni strani se mi zdi, da je mnenje Vlade, ki ga je podala, da v
               povprečju slovenske davčne obremenitve niso tako visoke, zavajajoče. Povprečje je
               povprečje, ko pa pridemo v realno življenje, pa vidimo, da so predvsem davčne in
               administrativne obremenitve v Sloveniji tiste, ki odganjajo tuje investitorje in
               silijo državljanke in državljane Republike Slovenije, da čedalje bolj razmišljajo o
               selitvi v tujino. In selitev državljank in državljanov Republike Slovenije v tujino
               se v zadnjem obdobju iz leta v leto povečuje. Predvsem smo v Slovenski demokratski
               stranki prepričani, da mora Državni zbor nujno razpravljati o davčni reformi. Davčno
               reformo bi morala pripraviti Vlada, Ministrstvo za finance, vendar ne davčne reforme,
               kot ste jo že imeli pripravljeno, ko je bilo tudi mnenje tako strokovne javnosti kot
               širše javnosti, da bo le-ta negativno vplivala. V Slovenski demokratski stranki
               predlagamo, da se vlada Mira Cerarja zamisli nad svojim delovanjem in da si mogoče
               pogleda primer, na kakšen način je država Avstrija naredila davčno reformo v obdobju
               zadnjega leta, kjer je šlo za sodelovanje tako koalicije kot opozicije. Danes imamo
               lepo priložnost, kajti ta predlog je prišel s strani opozicije, da v tem prvem branju
               ta predlog zakona tudi podpremo in dejansko z nekimi skupnimi močmi poskušamo
               narediti tak zakon, ki bo sprejemljiv in bo v dobro tako gospodarstvu kot
               državljankam in državljanom Republike Slovenije. Vendar glede na stališče, ki ga je
               podala državna sekretarka, lahko pričakujemo ravno obratno. Velikokrat v tem mandatu
               se je že zgodilo, da se pri tistih predlogih, tistih spremembah zakonov, ki jih
               predlaga opozicija, Vlada boji, da bi o njih celo razpravljali – pridete na odbor in
               rečete, ta zakon ni primeren za nadaljnjo obravnavo. In te iste besede ste,
               spoštovana državna sekretarka, uporabili tudi danes – zakon ni primeren za nadaljnjo
               obravnavo. Mislim, da je to zelo žalostno, kajti vsi vemo, da ta zakon, tudi če danes
               dobi zeleno luč, ne bo imel nobenega vpliva, nobenega efekta, ampak bo dal lahko
               zgolj možnost, da se ta zakon korigira. Zdaj, ali se v Slovenski demokratski stranki
               strinjamo z vsemi določbami, ki jih je predlagal predlagatelj, niti ne, vendar smo pa
               prepričani, da več kot polovica ali pa 80 % stvari gre v pravo smer. Zelo zanimivo
               je, da vlada Mira Cerarja in Ministrstvo za finance ta zakon gleda zelo enostransko.
               Kajti ocenili ste, da bo ta zakon imel predvsem negativne posledice na finančne
               prihodke v proračun. Znižali se bodo in tega si pač Slovenija ne more privoščiti.
               Ampak enakemu odnosu smo bili vedno priča pri tako imenovanih levosredinskih vladah.
               Levosredinske vlade so tiste, ki povečujejo davke, in davke vidite zgolj kot funkcijo
               polnjenja proračuna. Vendar v Sloveniji bi morali priti do tega, da bi gledali davke
               tudi kot razvojno funkcijo. In to verjetno dokler Slovenija ne bo dobila
               desnosredinske vlade, ne bo mogoče. Samo za primer, Avstrija je obremenitev
               gospodarstva in delodajalcev znižala za približno 5 milijard evrov. To si je država
               Avstrija privoščila, si lahko privošči, kajti gleda tudi z druge strani. Če bomo mi
               dodatno razdolžili tako delodajalce kot delojemalce, lahko pričakujemo potem na drugi
               strani večje prihodke v proračun. In Vlada niti z eno analizo ni ocenila, kaj bi te
               davčne razbremenitve, socialni prispevki pomenili v pozitivo prihodkov v proračun.
               Niti z eno besedo. Vi ste si kot fijakarski konji rekli, poglejte, to bo zmanjšalo
               prihodke v proračun za toliko in toliko, ne naredite pa nikoli analize, kaj bi to
               pomenilo z višjo potrošnjo ali celo mogoče z odpiranjem novih delovnih mest. Jaz sem
               prepričan in v Slovenski demokratski stranki smo prepričani, da ta sprememba in pa
               predlogi po eni strani tudi zagotavljajo odpiranje novih delovnih mest, zagotavljajo
               predvsem bolj zadovoljnega delojemalca in na drugi strani verjetno tudi višji razvoj
               Slovenije.</p>
               <p>Spoštovana državna sekretarka, vi ste operirali s številko od 500 do 800 milijonov
               manjšimi prihodki v proračun. Velikokrat sem vam zastavil vprašanje, kaj boste
               naredili z 1,4 milijardnim davčnim dolgom. 1,4 milijard davčnega dolga je v
               Sloveniji. Ne vidim niti enega ukrepa v obdobju vaše vlade, ki bi pripomogel k temu,
               da bi se ta davčni dolg zniževal. In če bi se zavzeli vlada, Ministrstvo za finance
               in FURS, bi verjetno lahko na osnovi teh prihodkov, ki bi morali priti v proračun in
               zaradi takšnih in drugačnih razlogov ne pridejo, bi verjetno po drugi strani lahko
               začeli zmanjševati te davčne obremenitve. Dejstvo je, da v Sloveniji plača nad 5
               tisoč evrov so bistveno nadpovprečno obremenjene kot v ostalih državah EU. In to je
               tisto, kar prinaša tudi dodano vrednost. Da se ne pogovarjamo o minimalnih plačah in
               o regresu in o božičnicah. Če dobi nek delavec v podjetju neko nagrado zato, ker je
               dobro opravil svoje delo, zato ker je s tem prispeval k dodatnemu razvoju podjetja,
               zato ker je z njegovim delom podjetje prispevalo več davkov v proračun, tisto
               nagrado, ki dobi izplačano, bo več kot polovico bruto zneska moral nakazati državi.
               In naredite že tukaj en korak naprej. Tu imam v mislih predvsem regres in pa
               božičnico. Slovenija je verjetno edina država na svetu, v kateri mora delodajalec pri
               plačah izplačati bruto bruto del. In vsi vemo, kdaj je ta bruto bruto del prišel –
               začada vladavine LDS. Danes imamo lepo priložnost, da damo zeleno luč temu predlogu
               zakona v Državnem zboru in da potem poskušamo tako opozicija kot koalicija narediti
               nekaj v dobro slovenskega delavca.</p>
               <p>Spoštovana državna sekretarka, predsednik Vlade vsak dan hodi z listkom, da išče
               rešitev. Pa verjetno se od tega pričakuje tudi, da bodo ministrstva iskala rešitev.
               Ampak vi v tem predlogu zakona ne iščete rešitve, ampak ste rekli, ta zakon ni
               primeren za nadaljnjo obravnavo, vrzimo ga v koš. Vidimo tukaj, da delate nekaj,
               govorite pa drugo. In da dejansko gre samo za en vaš piar. Ampak ta piar vlade Mira
               Cerarja in SMC pa se javno vidi na javnomnenjskih raziskavah. In jaz sem prepričan,
               da bodo volivke in volivci v Sloveniji verjetno znali narediti tudi, bom rekel,
               potegniti črto pod vsemi temi zadevami, ki jih izvajate.</p>
               <p>Spoštovana državna sekretarka, danes je še priložnost. Imamo razpravo v Državnem
               zboru in lahko poveste pozitivne in negativne stvari, ne pa samo, ta zakon ni
               primeren za nadaljnjo obravnavo. In jaz sem prepričan, da danes, verjetno, bo tudi
               vam postavljenih precej vprašanj, vendar kot po navadi vlada, ministri, državni
               sekretarji v Državnem zboru, predvsem na vprašanja opozicije ne boste odgovarjali. Ne
               boste.</p>
               <p>Kot smo že omenili, prvenstveno smo v Slovenski demokratski stranki prepričani, da je
               tak predlog zakona nujen za Slovenijo, je nujno, da začneta tako Vlada kot Državni
               zbor sprejemati zakone, ki bodo razbremenjevali gospodarstvo in državljanke in
               državljane Republike Slovenije. Dovolj je zakonov v tem Državnem zboru, ki so bili
               sprejeti ali ki se pripravljajo, ki dejansko samo dodatno obremenjujejo. Dejstvo je,
               slovenski delavec dela približno do konec meseca julija samo za državo. Do konca
               meseca julija, spoštovana državna sekretarka, delamo za državo. Potem pride pa tistih
               4, 5 mesecev, ko delaš dejansko za svoj žep. In s tem nekega razvoja v Sloveniji ne
               moremo pričakovati. V Slovenski demokratski stranki smo prepričani, da brez zdravega
               gospodarstva ne moremo imeti pozitivne socialne politike. Če boste obremenjevali
               gospodarstvo s tempom, ki ste ga tudi nakazali zdaj in kar se pričakuje tudi v
               prihodnosti, lahko pričakujemo, da se bo socialna politika s tem tudi zmanjševala in
               poslabševala. In poglejte si, jaz predlagam, da vsak pogleda ob koncu meseca svojo
               plačilno listo, kjer je jasno razvidno, koliko prispevkov in koliko davkov se
               plačuje. In ne iti zdaj s to funkcijo – zdravstvo v Sloveniji je brezplačno. Ni! Vsak
               tisti, ki je zaposlen, plačuje kar precejšnje prispevke za zdravstvo. Šolstvo v
               Sloveniji ni brezplačno. Vsi tisti, ki imamo šoloobvezne otroke, vemo, kakšni so
               približno mesečni, da ne govorimo o letnih stroških. In socialno stanje v Sloveniji
               se poslabšuje. To je dejstvo. Dejstvo pa je predvsem zaradi tega, ker imamo v obdobju
               zadnjih 8 let v Sloveniji vedno levosredinske vlade, ki izključno delate v interesu
               sindikatov, ne delate pa v interesu gospodarstva.</p>
               <p>In spoštovana koalicija, spoštovano Ministrstvo za finance, naprošamo vas in
               pričakujemo, da se boste začeli pogovarjati tudi z gospodarstvom. Zadnji primer je,
               recimo, primer Obrtne zbornice, ki je zapustila pogajanje in zapustila nek socialni
               sporazum. Prvič v zgodovini Slovenije se je to zgodilo, da je nekdo zapustil socialni
               sporazum in skupino. Zdaj so ostali noter samo še sindikati.</p>
               <p>V Slovenski demokratski stranki bomo v prvem koraku ta predlog zakona podprli.
               Prepričani smo, da gre v pravo smer, in pričakujemo, da se lahko vsa ta odprta
               vprašanja z neko kvalitetno razpravo razrešijo danes skozi razpravo. Hvala.</p>
            </sp>
            <sp xml:id="SDZ7-Redna-15-2016-02-28.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-15-2016-02-28.sp12">

               <speaker>UROŠ PRIKL (PS DeSUS):</speaker>

               <p>Hvala lepa, spoštovani predsednik. Kolegice, kolegi!</p>
               <p>Na kratko še stališče Poslanske skupine Desus. Mnoge, če že ne vse stranke, so v času
               svoje volilne kampanje obljubljale celovito pa davčno pa zdravstveno, pokojninsko,
               fiskalno in še kakšno reformo. Vse v interesu malega človeka.</p>
               <p>V naši poslanski skupini smo predlog zakona podrobno proučili in ugotovili, da se
               predlagatelj loteva tako imenovanih prispevnih razbremenitev. Vendar – za koga bo
               veljala ta razbremenitev? Za malega človeka, kot to vsi radi poudarjamo? Ne. Manj
               bodo plačali tisti z najvišjimi plačami ter delodajalci. Predlagatelji ta predlog
               utemeljujejo kot razbremenitev vseh državljanov in državljank. To lahko razumemo kot
               posebne vrste ironijo. Pa ljudje vaši, naši volivci sploh razumejo, kaj dejansko vaš
               predlog pomeni? Saj se na prvi pogled, to moram priznati, zdi všečen, ampak poglejmo
               si bolj natančno, kaj ta cukrček pomeni. Naj si za začetek sposodim vprašanje enega
               izmed naših vidnih sindikalistov, ki je tam v polletnih mesecih, v poletnem času
               2014, ko so potekala pogajanja za oblikovanje vladne koalicije vprašal: "Ali je
               krščansko uvesti sistem, ki je popolno v nasprotju z vzajemnostjo in solidarnostjo,
               kar je temelj socialne države?" To je bil citat. Jaz se malo drugače sprašujem: Ali
               ni v duhu solidarnosti in pravičnosti pomagati tisti, ki nimajo? Mar ni »glavni keč«
               socialne države, da je treba nesebično pomagati ljudem, ki nimajo in si sami ne
               morejo pomagati? Ali mar v ustavi več ne piše, da smo socialna država? S tem
               predlogom v prvi vrsti poskušate rušiti temeljno ustavno vrednoto solidarnosti, saj
               bi radi uvedli tako imenovano bogataško kapico. Bogataško kapico za tiste, ki že tako
               zaslužijo več kot velika večina državljank in državljanov. Predlagate zgornji limit
               obračunavanja in plačevanja prispevkov za tiste, ki prejemajo mesečno plačo višjo kot
               3 tisoč 100 evrov. Trdite, da bi s tem razbremenili razvojnike in raziskovalcev,
               inženirje in tako dalje, skratka, vse tiste kadre, ki največ prispevajo k dodani
               vrednosti v gospodarstvu. Trdite, da imajo ti kadri plače višje od štirikratnika
               mesečne minimalne plače, torej od 3 tisoč 162 evrov. V resnici so pa takšne, po
               podatkih SURS je povprečna mesečna bruto plača visoko izobraženih tam približno 1,4
               povprečno bruto plače oziroma 2,9 minimalne plače, kar torej znese cirka 2 tisoč 300
               evrov. Jaz se strinjam, da je to premalo. Tisti, ki po vaše največ prispevajo za
               razvoj gospodarstva, imajo torej veliko nižje plače, razbremenitve teh pa po tem
               predlogu ni nikjer.</p>
               <p>Poglejmo predlog, ki po vašem prinaša razbremenitev solidarnostne participacije. Koga
               bi tukaj razbremenili? Prvič, tajkune, kvazi bankirje, menedžerje, vseh vrst
               svetovalce in dušebrižnike ne glede na to, ali so pri svojem delu izkazali dovolj
               etike in morale ter odgovornosti, ne glede na to, da so igrali monopoli z
               nezavarovani posojili, podjetja potem pahnili v stečaj, ljudi vrgli na cesto, denarja
               pa nikoli vrnili. Razbremenili bi privilegirance, ki v svojih bajnih plačah prejemajo
               take ali drugačne dodatke še zraven. Dragi moji, razbremenili bi tudi funkcionarje,
               kot so ministri, poslanci in tako dalje, katerih dobre plače financirajo seveda
               davkoplačevalci. Ja, kolegice in kolegi, razbremenili po tem predlogu bi tudi nas,
               poslance, ki tako več ne bi bili solidarni z našimi državljani in državljankami, ki
               so nam zaupali mandate. S tem predlogom omogočate realno še višje plače tistim, ki
               imajo že tako visoke plače, mnoge državljanke in državljane te države, ki pa
               plačujejo davke in financirajo vse, kar je potrebno, pa nimajo pri tem niti za kruh.
               In to je najbolj žalostno. Bojim se, da se bega možganov v tujino samo zaradi tega
               predloga ne bo dalo ustaviti, saj mladi na žalost odhajajo v tujino, ker iščejo tam
               boljše možnosti za strokovno napredovanje, ker doma ne dobijo dela in ker se
               preprosto ne morajo postaviti na lastne noge in samostojno zaživeti. Bo pa za
               preprečitev bega možganov potrebno sistemsko ukrepati in upoštevati več dejavnikov.
               Naj na tem mestu, še enkrat, izrazim trdno prepričanje, da je treba nadaljevati z
               ukrepi na področju tako socialne kot zaposlovalne politike, predvsem pa imeti v vidu
               celostni pristop. To pomeni, da se ne bo obravnavalo parcialno posameznih vprašanj,
               marveč je treba voditi celoviti pristop na področju socialne, družinske,
               zaposlovalne, fiskalne in drugih politik. Pravite, da je treba povečati konkurenčnost
               gospodarstva z nižjimi obdavčitvami. Zakaj? Za odpiranje novih delovnih mest, za
               vlaganje v razvoj. Saj to bi se moralo zgoditi že davnega leta, mislim da, 1995.
               Takrat je namreč prispevna stopnja za pokojninsko in invalidsko zavarovanje, ki jo je
               dolžan plačevati delodajalec, bistveno znižana, in sicer se je praktično razpolovila
               iz 15 in nekaj na 8,85 %. Davčna obremenitev delavca, zaposlenega, pa je ostala – ne
               boste verjeli – enaka. Tedaj se je govorilo, da bi naj ta ukrep veljal samo za
               začasnega, do razbremenitve davka na plače. Davek na izplačane plače smo ukinili z
               letom 2009 in plače razbremenili ter tako omogočili delodajalcem dodatna sredstva za
               vlaganje v razvoj, posodobitve, rast in tako dalje. Pa se je to zgodilo? Na žalost ne
               ali pa vsaj ne v takšni meri, kot je bilo za pričakovati. Izkazalo se je namreč, da
               je večina delodajalcev ustvarjenih visokih prihrankov in dobičkov zaradi znižanja
               davkov ni namenila za raziskave in za razvoj, za odpiranje novih kakovostnih delovnih
               mest, za širitev proizvodnje in pa za pomoč in razvoj regij, ampak so se prelivali v
               zasebne žepe za potrebe divjih privatizacij, za nakupe jaht, za nakupe luksuznih
               avtomobilov, Armanijevih oblek, pa še kaj bi se našlo. Podjetja so verižili in na
               koncu koncev spravili v stečaj, delavce pa pahnili na cesto. Seveda so bili tudi
               taki, to je treba priznati, ki so dejansko vlagali v to, kar sem vse prej našteval, a
               slovenska realnost je takšna, na žalost je temu tako, da je bilo teh vse premalo. Naj
               spomnim še, da je bila pokojninska blagajna v vseh teh letih iz naslova
               razbremenjevanja plač že prikrajšana za vsaj 10 milijard evrov, kar je malo več kot
               en letni proračun te države, zato bi bilo treba tudi to razbremenjevanje prišteti med
               vzroke krize pokojninskega sistema in samega manjka v pokojninski blagajni. Po uvedbi
               teh ukrepov je državni proračun prevzel del sofinanciranja pravic iz pokojninskega in
               invalidskega zavarovanja, do takrat pa proračunska sredstva za penzijsko blagajno
               niso bila potrebna. Še več, v preteklosti so se viški pokojninske blagajne
               preusmerjali v financiranje več pomembnih državnih investicij, ki pa niso imele
               praktično nobene veze s poslanstvom pokojninske blagajne. Tudi v času tako imenovanih
               debelih krav prispevne stopnje delodajalcev nismo vrnili na prejšnjo raven, v času
               krize pa dvig tudi ne bi bil ravno na mestu, ampak tak ukrep bi bil lahko legitimen.
               Sprejemljiv bi lahko bil tudi postopen prehod na izenačitev prispevne stopnje za dvig
               prilivov v pokojninsko blagajno. S tem bi dosegli njeno vzdržnost in nenazadnje njeno
               večjo avtonomnost glede na ostale vire financiranja. Že povečanje prispevne stopnje
               za delodajalce za 4 % točke bi prinesel okoli 800 milijonov evrov več za ZPIZ, torej
               za izplačevanje penzij. Lahko bi končno poskrbeli za dostojno usklajevanje pokojnin
               in izplačilo letnega dodatka, da le-tega ne bi bilo več treba selektivno deliti.
               Predlagatelji tega zakona bi želeli s svojim celotnim sklopom predlogov še dodatno
               osiromašiti penzijsko blagajno za okoli 600 milijonov evrov. Jaz se seveda tukaj ne
               bom spuščal v preračunavanje, kaj to pomeni za število povprečnih plač, otroških
               dodatkov,šolskih kosil in nenazadnje malic v tem bifeju, ker to znajo nekateri
               narediti boljše od mene. Če dodam res še negativne posledice za zdravstveno
               zavarovanje, ki bi se osiromašilo za polovičko tega, to je približno 300 milijonov
               evrov, je vsakemu državljanu sedaj verjetno povsem jasno, za kaj gre in se lahko vsaj
               upravičeno vprašam, kaj to pomeni za moje, za naše pravice, jih sploh še kaj ostane.
               Želite s tem predlogom torej več desettisočim upokojencem in zdravstveno zavarovanim
               državljankam in državljanom odvzeti ali drastično zmanjšati pravice do penzije in
               zdravstvenega zavarovanja? Sprašujem se ali pa vas, kako in s katerih virov se
               namerava nadomestiti približno 900 milijonov evrov iz obeh državnih blagajn, ki po
               tem predlogu zmanjkajo? Bi želeli vsakega od delovnoaktivnih ljudi v Sloveniji
               dodatno davčno obremeniti za več kot tisoč evrov na leto, da bo lahko nekaj sto
               privilegiranih še bolje živelo in še bolj kopičilo svoje bogastvo? Bomo spodbujali še
               dodatno razslojevanje, na nekaj odstotkov bajno bogatih in na več kot 90, občutno več
               kot 90 % takih, ki živijo na robu preživetja. To se marsikje v svetu na žalost
               dogaja. Ob tako imenovani bogataški kapici pa o tem zakonu dejansko posegate še na
               tako imenovani socialni copatek oziroma ga predlagate. Torej, da se prispevki
               obračunavajo šele ob preseganju dohodkov nad minimalno plačo, to je nad 790 evrov,
               pod tem zneskom pa obračunavanja in plačevanja prispevkov sploh ne bi bilo. Znižali
               bi tudi osnovo za obračun prispevkov za vse zavezance za višino splošne olajšave pri
               dohodnini. Za božjo voljo, pa saj predlagate prav finančno črno luknjo a la slovenske
               banke. Matematika je namreč dokaj eksaktna veda, če prispevkov ne bi plačevali tisti
               z najnižjimi in bistveno manj še tisti z nekoliko višjimi prihodki, bogatejši torej,
               kaj to pomeni za pravice upokojencev in zdravstvenih zavarovancev. Bi ostale, bi se
               nižale? Kdo in na kakšen način bi zagotovil vsaj enako raven pravic pokojninskega,
               invalidskega, zdravstvenega in starševskega zavarovanja, pa tudi zavarovanja za
               primer izgube zaposlitve? Še enkrat ponavljam isto vprašanje: Kje bi vzeli dodaten
               denar, če ga v pokojninski blagajni, na žalost, že v tem trenutku primanjkuje?</p>
               <p>Spoštovane kolegice in spoštovani kolegi, v Sloveniji se zmanjševanje pravic
               upokojencev in zdravstveno zavarovanih delavcev ne bo dogajalo, dokler bo imela
               stranka Desus dovolj besede in glasov v parlamentu. Bogataška kapica, ki jo
               predlagate, za Desus ni sprejemljiva. Predlog zakona v naši poslanski skupini
               ocenjujemo kot všečen medijski spin, vendar ocenjujemo, da je vsebinsko prenagljen,
               je premalo domišljen, na nek način zavaja in je zaradi navedenega nesprejemljiv, saj
               ruši temelje solidarnostnega sistema socialne države, kar vodi v zmanjševanje
               socialnih pravic in nenazadnje tudi izpodkopava fiskalne zaveze, ki smo si jih zadali
               s sprejetjem Zakona o fiskalnem pravilu.</p>
               <p>Zaradi povedanega in pojasnjenega v Poslanski skupini Desus predloga tega zakona ne
               bomo podprli. Hvala lepa.</p>
            </sp>
            <sp xml:id="SDZ7-Redna-15-2016-02-28.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp14">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov!</p>
               <p>Predlog zakona o spremembah in dopolnitvah Zakona o prispevkih za socialno varstvo
               predstavlja dobro izhodišče za razpravo v Državnem zboru in predvsem tudi možnost, da
               predstavimo tudi različne poglede na reševanje, kako je možno znižati prihodke
               zaposlenih. Predlagatelji pravijo, da zasledujejo cilj, in sicer nižanje obremenitev
               dohodkov ljudi s prispevki za socialno varnost. To naj bi po njihovem mnenju
               razbremenilo delo in odprlo možnosti za razbremenitev gospodarstva, za višje neto
               plače in več zaposlovanja. Toda menimo, da predlagane rešitve ogrožajo na
               solidarnosti temelječa tako zdravstveni kot pokojninski sistem zavarovanja. In to je
               tista osnova, to je tisto osnovno izhodišče, ki ga pa vendar v zakonodaji, ki jo
               sprejemamo v Sloveniji, moramo upoštevati, saj je Slovenija po ustavi socialna
               država. Predlagatelji predlagajo uvedbo spodnje meje dohodka, torej zneska, do
               katerega zavezanci sploh ne bi plačevali prispevkov za socialno varnost. Prav tako
               predlagajo uvedbo tako imenovane socialne kapice oziroma določajo najvišji znesek,
               nad katerim se prispevki ne bi plačevali. Poleg tega predlagajo spremembo osnove za
               prispevke, od katere bi odšteli splošno dohodninsko olajšavo in s tem prispevke še
               dodatno zmanjšali. Sami ocenjujejo, da bi takšne spremembe pomenile bistveno
               zmanjšanje prihodkov tako zdravstvene kot pokojninske blagajne. Po njihovi oceni bi
               se v teh dveh blagajnah zbralo za 490 milijonov evrov manj sredstev, po oceni Vlade
               pa bi to pomenilo zmanjšanje kar za dobrih 760 milijonov evrov manj prihodkov za
               zdravstvo in za pokojnine. In če pri tem upoštevamo, da bi se z uvedbo predloga
               zmanjšale tudi zavarovalne osnove, pa bi to posledično pomenilo tudi nižje pokojnine.
               Skratka, na prvi pogled lahko govorimo o tem, da je zvišanje neto plač seveda zelo
               prijeten ukrep, trenuten ukrep, ko pač ljudje lahko ta hip mogoče nekaj več prejmejo
               vsak mesec, hkrati pa to pomeni, da dobijo en bombonček, ki pa se žal zelo hitro
               stopi. Namreč problem nastopi že v tistem trenutku, če slučajno delavec zboli, in
               seveda, ker ne vplačuje sredstev za zdravstveno blagajno, ima tudi nižji standard
               oskrbe zdravstva in s tem tudi manjšo možnost ali pa predvsem dražji način
               ozdravitve, ker mora tudi sam potem prispevati dodatna sredstva k temu, da odpravi
               težave, ki jih je pridobil morebiti tudi pri delu v službi. Hkrati pa to pomeni, da
               tudi v tistem trenutku, ko greš v zaslužen pokoj, imaš pokojnino nižjo. Kakšne so
               pokojnine danes v Sloveniji in koliko ljudi dejansko živi na robu revščine v pokoju,
               je zagotovo podatek, ki bi ga predlagatelj moral natančno analizirati, preden bi šel
               v to spremembo.</p>
               <p>Pri tem želimo spomniti tudi na dejstvo, da bi bilo prav, da se v primeru zakonov, ko
               se vlagajo, predvsem poskušamo ozreti že v posledice nekaterih ukrepov, ki smo jih
               ali so jih uvedli v preteklosti. Namreč, imamo tudi izkušnjo z nižanjem prispevnih
               stopenj, z namenom višanja neto plač že iz leta 1996. In izkušnja kaže, da se
               znižanje prispevkov ni prelilo v plače, temveč predvsem v dobičke podjetij. In ko bi
               pogledali, koliko sredstev je odšlo v davčne oaze tudi iz Slovenije iz naslova
               dobičkov, bi danes zagotovo lahko govorili o desetine milijardah sredstev, od katerih
               država in tudi sicer vsi ostali, ki pričakujejo višji standard, pravzaprav nimajo
               nič.</p>
               <p>Ravno zaradi tega smo Socialni demokrati konec preteklega leta v javno razpravo dali
               tudi svoj predlog ekonomskega programa, s katerim želimo doseči davčno reformo za
               razbremenitev delavskega in srednjega razreda in v njem ugotavljamo, da so slovenske
               davčne obremenitve res neenakomerne. Namreč, nadpovprečno so obremenjeni dohodki iz
               dela in delovnih razmerij, podpovprečno pa so obremenjeni dohodki iz kapitala in
               premoženja, in tukaj je ta princip, ki ga je treba upoštevati, ko posegamo v davčni
               sistem. In mi sledimo predvsem rešitve, ki so v bolj pravični porazdelitvi davčnih
               bremen, in tukaj vidimo to ravnovesje v tem, da se bolj obremeni kapital in
               premoženje in na ta račun seveda lahko razbremeniš tudi prispevke pri plačah. Brez
               tega ravnovesja pač lahko pride do zelo resnih težav pri funkcioniranju države.</p>
               <p>Dodaten problem, ki bi ga ob tej priložnosti radi izpostavili, pa je tudi dejstvo, da
               imamo na slovenskem trgu dela zelo veliko prekernih oblik dela. Torej, zaposlujemo
               ljudi na način, da jih pravzaprav v nekem trenutku sicer zaposliš, zadovoljiš, hkrati
               pa ima seveda bistveno manjše pravice pri tem, kot tisti, ki so redno zaposleni. In
               če bi samo te prekerne zaposlene ljudi zaposlili na normalen način, bi zagotovo
               povečali tudi prispevke tako v pokojninsko kot zdravstveno blagajno, in s tem bi se
               lahko ponovno pogovarjali, ker imamo večjo maso denarja na razpolago, da lahko
               določene razrede zagotovo lahko tudi razbremenimo. In ko pogledamo te razrede,
               ugotavljamo, da skoraj dve tretjini slovenskih zaposlenih prejema plačo nižjo od
               povprečne. In vprašati se moramo, zakaj je temu tako. In ko pogledamo ta sistem,
               pridemo do dejstva, da je obremenitev plač od povprečja naprej res med najvišjimi,
               lahko rečemo skorajda, na svetu. Če analiziramo, od kdaj je do tega trenutka prišlo,
               pa ugotovimo, da je pravzaprav to prinesla ena od ali pa davčna reforma nekdanjega
               ministra Bajuka. Namreč, ta davčna reforma je znižala število davčnih razredov, močno
               je namreč obremenila plače, ki le malo izstopajo iz povprečja. Delodajalci pač
               stremijo k temu, da izplačajo plačo do tistega nivoja, pri katerem je obdavčitev
               najnižja. Vidimo rešitev tudi pri naših predlogih ekonomske reforme, ekonomskega
               programa v tem, da je treba dejansko opredeliti več davčnih razredov in s tem
               omogočiti, da razbremenimo srednji razred in potem tudi temu primerno obremenjuješ
               tiste, ki prejemajo več.</p>
               <p>Ob zaključku lahko samo še enkrat povzamem dejstva, ki so bila navedena na začetku.
               Finančne posledice tega zakona so izjemno pogubne tako za pokojninski kot zdravstveni
               sistem, nenazadnje bi bili manjši prihodki tudi v proračun. Ob dejstvu, da moramo
               skrbeti vendarle tudi za uravnoteženje javnih financ, tega zakona ni mogoče podpreti,
               ker bi dejansko povzročil zelo velike težave pri zagotavljanju ustreznega
               pokojninskega sistema, zdravstvenega sistema in tudi uravnoteženja javnih financ v
               državi in s tem zagotovo poslabšanje delovanja države kot celote. Hvala.</p>
            </sp>
            <sp xml:id="SDZ7-Redna-15-2016-02-28.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-15-2016-02-28.sp16">

               <speaker>LUKA MESEC (PS ZL):</speaker>

               <p>Hvala za besedo. Lep pozdrav vsem skupaj!</p>
               <p>Ob tem zakonu je bilo rečeno, da s podporo temu predlogu danes lahko naredimo nekaj
               za ljudi. Naš odgovor bi bil v bistvu lahko zelo preprost. Ja, uničimo zdravstveno in
               pokojninsko zavarovanje. V Združeni levici bomo zato seveda glasovali proti. Razlog
               je zelo preprost. Če bi bil ta zakon sprejet, bi pokojninska in zdravstvena blagajna
               izgubili več kot 800 milijonov evrov prihodkov letno. Vsi pa vemo, da prihodki
               pokojninske blagajne že sedaj ne zadostujejo za izplačilo pokojnin in da več kot 50 %
               upokojencev životari s pokojninami, nižjimi od 500 evrov. Že v trenutni ureditvi se
               več kot ena tretjina mase pokojnin mora financirati iz proračuna, ker so prihodki v
               pokojninsko blagajno enostavno premajhni. V tej dvorani ne bi smelo biti nikogar, ki
               ne ve, da so že sedaj prihodki zdravstvene blagajne premajhni, da bi vsem v tej
               državi zagotovili pravočasno in učinkovito zdravljenje. V naših bolnišnicah v tem
               času v tem trenutku 200 tisoč ljudi stoji v čakalnih vrstah. Zato je naša naloga zelo
               preprosta. Prihodke v ti dve blagajni moramo povečevati, ne pa zmanjševati, posebej
               ne rokohitrsko in s takimi šlampastimi predlogi, kot je ta pred nami. Predlagatelj ni
               ponudil nobene rešitve za ta skoraj 800-milijonski izpad socialnih prispevkov. Ja,
               res je, slišali smo celo vrsto fraz v ustvarjanju novih delovnih mest in gospodarski
               rasti. Toda to so samo fraze. Realnost pa je, da tega izpada ne bo mogoče niti
               približno kompenzirati z drugimi davki. To potrjujejo tudi izračuni Ministrstva za
               finance, ki jih bom pozneje navedel. Verjamem pa, da mlade ekonomiste, ki so ta
               predlog pripravili, in lobiste iz trgovinske zbornice, ki je z dopisom ta predlog
               uradno podprla, to ne moti. Nasprotno, njihov interes je zelo jasen. Namreč, manjši
               kot bodo prihodki Zavoda za zdravstveno zavarovanje, več bo posla za komercialne
               zavarovalnice. In manjši kot bodo prihodki Zavoda za pokojninsko in invalidsko
               zavarovanje, manjše bodo državne pokojnine in večje bo povpraševanje po privatnih
               pokojninskih zavarovanjih. Skratka, gre za strogo interesni zakon, zakon o interesu
               finančnega, zlasti zavarovalniškega kapitala. Lobiranje za tako imenovano zdravstveno
               reformo poteka tako rekoč na vsakem koraku. Predlagatelj Nova Slovenija je te
               predloge, seveda, sprejel za svoje. Njihov najnovejši predlog zdravstvene reforme je
               samo reciklaža klasičnih zahtev zdravniških organizacij in raziskav, ki jih plačujeta
               Zavarovalniško združenje Slovenije in Ameriška gospodarska zbornica. Na tem mestu
               lahko tudi navedem njihove naslove. Strateške usmeritve slovenskega zdravstva za
               izhod iz krize iz leta 2014, ocena dolgoročne vzdržnosti zdravstvenega varstva iz
               leta 2014, projekt prenove gospodarskih vidikov slovenskega zdravstva iz leta 2015 in
               tako naprej, to so interesne raziskave, ki jih podpirajo domači lobiji in pa Ameriška
               gospodarska zbornica in tam notri lahko preberemo točno take zahteve kot v predlogih
               predlagatelja. Popolnoma jasno je torej, da gre za interesni zakon in s tem v bistvu
               nimamo problema. Imamo pa v Združeni levici velik problem s tem, da je ta zakon v
               nasprotju z interesom velike večine slovenskih državljanov. Velika večina slovenskih
               državljanov namreč pričakuje in od nas kot predstavnikov ljudstva zahteva solidaren
               pokojninski in zdravstveni sistem. Če bomo dopustili praznjenje zdravstvenih,
               socialnih blagajn in uvedbo komercialnih zavarovanj, bo pa naša realnost vsak dan
               dlje od tega. Imeli bomo naenkrat pred sabo dve kategoriji državljanov – na eni
               strani tiste, ki si bodo lahko privoščili komercialna zavarovanja, na drugi strani pa
               državljane, ki si tega ne bodo mogli privoščiti. In to sploh ni noben hipotetičen
               primer iz neke oddaljene tujine, ampak to je stanje, ki se že zdaj dogaja pri nas.
               Poglejte, v času krize se je moralo kar 28 tisoč naših sodržavljank in sodržavljanov
               odpovedati dopolnilnemu zdravstvenemu zavarovanju, ker ga ni več moglo plačevati. 28
               tisoč ljudi je ostalo brez dopolnilnega zdravstvenega zavarovanja, ker si ga niso
               mogli privoščiti. Če bi bil ta zakon sprejet, bi se dopolnilno zdravstveno
               zavarovanje moralo podražiti še za približno 50 evrov na osebo. Predstavljajte si,
               koliko ljudi bi bilo odrezanih takrat. In jasno je, da manj ko bo jasnih sredstev,
               manjša bo tudi košarica pravic. To sta cilj in vsebina stalnih zahtev neoliberalnih
               organizacij, kakršna je OECD in Evropska komisija, da moramo racionalizirati, kar –
               upam, da zdaj že vsi vemo – pomeni zmanjšati naše socialne pravice. Posebej moram
               opozoriti na to, da je zdravstvena blagajna glede tega v slabšem položaju kot
               pokojninska. Primanjkljaj pokojninske blagajne se namreč krije iz Proračuna Republike
               Slovenije, Zavod za zdravstveno blagajno pa te pravice nima. Manj kot je sredstev,
               manj je zdravstvenih storitev, cene storitev pa so tako nizke, da imajo bolnice
               ogromne izgube, ki ovirajo normalno delo, kaj šele razvoj našega zdravstva.
               Predlagatelji seveda večkrat poudarjajo, da se zavzemajo za podeželje, družine, celo
               pravice žensk. Morda. Toda zakon, ki so ga predlagali, bo najbolj škodil ravno tem
               skupinam. Stopnja revščine, stopnja socialne izključenosti je največja ravno na
               podeželju, v razvojno ogroženih regijah, kakršna je recimo Prekmurje, vzhodna
               Štajerska, Posavje, Bela krajina. Tveganju revščine so najbolj izpostavljene starejše
               samske ženske, predvsem na podeželju. In komercialno zdravstveno zavarovanje je že
               zdaj najdražje za družine z otroki. To so skupine, ki si najtežje privoščijo
               komercialna zavarovanja, v katere jih bi s takimi predlogi naravnost silili, po drugi
               strani pa ravno oni potrebujejo največ zdravstvenih in socialnih storitev. Torej
               tiste, ki so pomoči najbolj potrebni, bomo najbolj odrinili od nje. To je resnica
               predlagateljevega socialno-tržnega modela, kakor mu pravimo.</p>
               <p>Eden od predlagateljev, Jožef Horvat, večkrat govori o tem, da je treba najti vrtalce
               bančne luknje. Se strinjam, treba jih je najti. In iskati jih moramo začeti tam, kjer
               jih trenutno nihče ne išče, predvsem v času prve Janševe vlade, ko je nastala večina
               slabih kreditov in ko je nastal levji delež strukturnega primanjkljaja. Ampak danes,
               ko se pogovarjamo o zdravstvenem in pokojninskem zavarovanju, pa moramo poiskati neke
               druge vrtalce, neke druge luknje. Namreč vrtalce luknje v socialne blagajne.
               Zmanjševanje socialnih prispevkov namreč ni od včeraj niti od danes. To ni nič
               novega. Pri nas se to odvija že 20 let, ampak verjetno se redko kdo spomni, kdo je za
               te luknje odgovoren. Zato bom na kratko opisal kako se je to razvilo. V letih 1995 in
               1996 je Drnovškova vlada vključno z ministri takratne Krščanske demokracije in SLS
               znižala prispevek delodajalcev za pokojninsko zavarovanje iz 15,5 na 8,85 %. To so
               bili prvi vrtalci luknje v pokojninsko blagajno. Ista Drnovškova vlada je sicer ta
               izpad delno kompenzirala z uvedbo davka na izplačane plače, ki ga je plačevalo
               podjetje, ampak po oceni, ki jo imamo, je bil izpad zaradi znižanja teh prispevkov v
               letih 1995 in 1996 do leta 2009 skoraj 7 milijard evrov, davek na izplačane plače, ki
               je bil uveden kot kompenzacija, pa je prinesel samo 4 milijarde evrov. Torej so
               vrtalci luknje v socialne blagajne s tem ukrepom navrtali v 13 letih 3 milijarde
               luknje v javne finance. Tako je Slovenije izgubila 3 milijarde evrov. Stanje se je še
               poslabšalo leta 2006, ko se je takratna Janševa koalicija odločila, da bo ta davek na
               izplačane plače, ki je bil uveden kot kompenzacija za znižanje prispevka delodajalcev
               v pokojninsko zavarovanje, odpravila. To se je leta 2009 dokončno tudi zgodilo,
               prispevkov na drugi strani pa seveda niso zvišali. Ker vemo, da je bil izpad
               potencialnih prispevkov okrog 5,2 milijarde evrov v nadaljnjih petih letih, lahko
               zelo jasno rečemo, da so v javne finance navrtali za dodatnih 5 milijard evrov
               luknje. Zato ni čudno, da se je samo v letih 2007 in 2008, kljub rasti, s katero se
               desnica še danes hvali, strukturni primanjkljaj Slovenije po oceni Evropske komisije
               povečal za kar 2,2 %. Na tem mestu ne bom razpravljal o drugih davčnih olajšavah za
               podjetja in fizične osebe z najvišjimi dohodki, ki so jih uvedli prvi in druga
               Janševa vlada. Kot veste je bila pred letom 2007 stopnja davka od dohodkov pravnih
               oseb 25 %, zdaj je samo še 17. Povprečje v EU je 23, upoštevati pa bi bilo treba še
               vse ostale olajšave. In zato smo v Evropski uniji Slovenci na predzadnjem mestu, kar
               se tiče zbranih davkov iz naslova kapitala. Povprečje v BDP v zbranih davkih iz
               naslova kapitala v EU je 20 %, pri nas samo 10. In za nami je samo še Estonija. To je
               resnica tovrstnega razvoja, kot ga danes predlaga predlagatelj. Kaj se je dogajalo v
               teh letih, odkar smo začeli s tovrstnim ustvarjanjem kisika za gospodarstvo, pa dobro
               vemo. Ni se zgodil razvoj, zgodilo se je izgubljeno desetletje. Ni se zgodil pritok
               visoko usposobljenih kadrov, zgodil se je beg možganov. Ni se zgodil socialni
               preporod Slovenije, zgodila se je socialna katastrofa.</p>
               <p>Vsekakor pa je treba na tem mestu preiti še na finančne učinke tega predloga.
               Predlagatelj je zapisal, da bo izpad socialnih prispevkov znašal 490 milijonov evrov.
               Ob tem je navedel, da bi se izgube delno kompenzirale s povečanjem dohodnine in več
               zbranega davka od dohodkov pravnih oseb. Ampak, tega povečanja predlagatelj ni znal
               oceniti. Na tem mestu je treba opozoriti, da zakoni morajo že po poslovniku vsebovati
               oceno finančnih posledic, pa tudi nasploh, sem prepričan, da je treba, preden nekdo
               nekaj predlaga, biti na jasnem glede posledic predloga. Vsekakor pa je jasno, da je
               predlagatelj podcenil luknjo, ki bi nastala v socialnih blagajnah in podcenil neto
               negativni učinek za javne finance. Ministrstvo za finance je namreč prišlo do povsem
               drugih številk, ne do 490 milijonov, ampak so naračunali, da če bi se uveljavil ta
               predlog, bi Zavod za pokojninsko in invalidsko zavarovanje izgubil 638 milijonov
               evrov, Zavod za zdravstveno zavarovanje pa 339 milijonov. Se pravi, če to seštejemo,
               obe socialni blagajni bi izgubili kar 977 milijonov evrov. Upam, da se razumemo. S
               tem predlogom, ki je danes pred nami, bi socialni blagajni izgubili skoraj eno
               milijardo evrov prihodka letno. Ocenjene izgube obeh blagajn bi bile za 487 milijonov
               evrov večje od tega, kar je navedel predlagatelj. Predlagatelj navaja 490 milijonov
               evrov, realnost je skoraj ena milijarda. Predlagatelj se je pri izračunu uštel za 100
               %. Redko se strinjam z Ministrstvom za finance, ampak tokrat imajo prav. Ta zakon je
               že nomotehnično gledano neprimeren za nadaljnjo obravnavo. Zmanjšanje prispevkov bi v
               samo slabih 10 % kompenzirali dodatki, prihodki v proračun, ki jih navaja
               predlagatelj. Po izračunih bi proračun pridobil maksimalno 151 milijonov evrov, torej
               bi bil neto izpad za javne finance 800 milijonov, to je, 2,1 % trenutnega slovenskega
               BDP. Take napake, sploh če take predloge pripravljajo akademski ekonomisti, ne morejo
               biti naključje. Lahko so posledica neznanja, najbrž pa posledica namernega zavajanja.
               Lahko je kombinacija obojega, vsekakor pa to kaže, da je namen vlaganja takih zakonov
               izključno reklama za neoliberalne ideje.</p>
               <p>Na koncu moram ugotoviti, da zakon ne bi imel niti nekaj tistih pozitivnih učinkov,
               ki jih obljubljajo predlagatelji. Obljubljajo višjo gospodarsko rast in ustvarjanje
               kakovostnih delovnih mest. Ampak tako teorija kot praksa kažeta, da so ta
               pričakovanja povsem nerealna. Učinki znižanja davkov na rast so dokazano minimalni in
               kratkoročni. To ni ugotovitev Združene levice, tukaj citiram študijo Nataše Jemec in
               soavtorjev, ki jo je objavila Banke Slovenije leta 2013. Citat: "Enkratne spremembe v
               državni potrošnji in davkih v Sloveniji imajo predvidoma kratkotrajni učinek in se
               jih ne da uporabiti pri, poudarjam, pospeševanju ekonomske aktivnosti na daljši
               rok.", konec citata. Enako je pokazala tudi praksa. Od leta 2007 so se v Sloveniji
               radikalno zniževali davki na dobiček in kapitalske dohodke, z ukinitvijo davka na
               izplačane plače so se znižali tudi stroški dela, ampak zaradi tega, bom poudaril še
               enkrat, ni se zgodila tehnološka preobrazba Slovenije, ni se zgodil gospodarski
               preporod Slovenije. Vsi, ki živimo v tej državi, vemo, kaj se je v preteklih osmih
               letih dogajalo. Zniževanje davkov in vodenje prociklične ekonomske politike je
               pripeljalo najprej do hudega pregrevanja, potem pa še do hujšega padca gospodarske
               aktivnosti in zaposlenosti. Če je v prvih letih, ko je takratna prva Janševa vlada
               uvajala neoliberalne reforme, to še nekako šlo, ker je pregrevanje gospodarstva pač
               ustvarilo delovna mesta v gradbeništvu, gostinstvu in transportu, smo večino teh mest
               takoj, ko je bilo pač kreditne ekspanzije in pravljice leta 2008 konec, izgubili in
               zdaj smo, kjer smo. Enako je seveda tudi v večini primerljivih držav. Edina
               garantirana rezultata nižjih davkov sta, prvič, višji primanjkljaj in dolg, in
               drugič, večja neenakost in več socialne izključenosti.</p>
               <p>Če potegnem črto. V tem zakonu ni nič pozitivnega, je samo še eden nov zelo šlampasto
               napisan recept za vrtanje luknje v socialne blagajne.</p>
               <p>Veseli me, da je koalicija vsaj tokrat pokazala toliko racionalnosti, da se je temu
               uprla in da ne bo tudi sama širila floskul o preveliki obremenitvi gospodarstva.
               Obremenitev plač z dohodnino in prispevki je namreč edini pravični del našega
               davčnega sistema, ki upošteva načelo, da vsak prispeva po svojih zmožnostih, pri
               čemer naj bi naši sodržavljani in sodržavljanke dobili vsak po svojih potrebah,
               takrat, ko so pomoči potrebni. Upam, da bo ta država ostala taka še naprej in da ne
               bomo podlegli pravljicam o gospodarski rasti, ki naj bi se zgodila z neoliberalnimi
               reformami, ker v to pravljico smo predolgo verjeli. Hvala lepa.</p>
            </sp>
            <sp xml:id="SDZ7-Redna-15-2016-02-28.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanski demokrati, zanjo gospod Jožef
               Horvat.</p>
            </sp>
            <sp xml:id="SDZ7-Redna-15-2016-02-28.sp18">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik dr. Brglez. Spoštovana državna sekretarka,
               dragi kolegice in kolegi!</p>
               <p>Tukaj piše: "Slovenci smo, imamo rešitve." Za uspešno Slovenijo je potrebno
               naslednje: nizki davki, enostavni postopki, odprto gospodarstvo. Pri nizkih davkih
               socialna kapica, nižja obdavčitev dela, nižji DDV. Pri enostavnih postopkih krajše
               umeščanje objektov v prostor, hitrejše črpanje evropskih sredstev, poenostavitev
               postopkov javnega naročanja in odprto gospodarstvo, privatizacija, reforma trga dela,
               povečanje plačilne discipline. Krščansko demokratska ekonomska politika, uveljavljena
               v najuspešnejših državah na svetu, se imenuje socialno tržno gospodarstvo, kjer so
               vrednote pravičnost, svoboda in varnost, varnost v najširšem smislu.</p>
               <p>Dovolite mi, dragi kolegice in kolegi, nekoliko nenavadno čustven uvod. Danes je za
               Slovenijo, za Avstrijo in za Evropo žalosten dan. Ob 7. uri in 13 minut sem dobil sms
               z naslednjo informacijo: Na mejnem prehodu Gederovci avstrijska vojska – vojska! –
               kontrolira osebne dokumente, seveda tudi slovenskim dnevnim delovnim migrantom. Okrog
               18 tisoč jih je, pretežno iz Pomurja, s Štajerske in Koroške, točnih podatkov ni,
               nekateri pravijo 20 tisoč. Ti so pač dobili delo v Avstriji in hvala bogu, da so
               dobili, in hvala bogu, da izkoriščajo svoboščino Evropske unije, to je prost pretok
               ljudi. Ampak ne več, samo do danes. In lani se je iz Slovenije za stalno ne dnevno
               ali tedensko izselilo nekaj tisoč ljudi. Nimam podatkov, da bi sploh kdo šel v
               Venezuelo ali Severno Korejo. Šli so tudi najboljši, najbolje izobraženi. Zakaj?
               Zakaj? Zakaj, dragi kolegice in kolegi? In mi tu sejemo dolge ure in dolge dneve.
               Vprašajmo se, kaj smo v tem mandatu dobrega naredili za ljudi. Ja, seveda, smo tudi
               nekaj dobrega naredili, seveda smo. Pravite, najboljše, kar smo naredili, smo
               stabilizirali javne finance s sprejetjem Zakona o fiskalnem pravilu. Ali res? Ali
               res? Ne lažimo. Ne lažite sami sebi! Zakon o fiskalnem pravilu je zgolj orodje, ki je
               zdaj varno zaprto v neko vitrino in čaka, da ga v roke primejo mojstri, ki se jim
               reče fiskalni svet. Kdaj ga bomo imeli, ne vemo. Smo v prekršku glede uredbe Evropske
               unije, na to bom še velikokrat opozarjal. Ja, to, kar smo slišali, nekaterim pač paše
               ohranjati status quo. Še vedno smo, kar se tiče razvojne stopnje, stopnje razvitosti,
               nižje, kot smo bili pred krizo, kljub gospodarski rasti. Nekaterim pač paše, da
               pokojnine realno padajo, v zadnjih šestih, sedmih letih realno za 16 %. Realno padajo
               pokojnine! Nekaterim paše, da podjetja, slovenska podjetja, ja, tudi najboljša, gredo
               ven, iz Slovenije. Zakaj? Zakaj? Vprašajte gospoda Boscarola in stotine drugih. In
               vprašajmo se tudi, kdo bo financiral socialno državo. Mi smo prvi za socialno državo.
               Mi smo za socialno-tržni model gospodarstva, ker ščitimo in varujemo kapital in ker
               je največji kapital človek.</p>
               <p>Predlog novele Zakona o prispevkih za socialno varnost, ki smo ga predlagali v
               parlamentarno obravnavo, je rezultat pravzaprav trdega dela širokega kroga ljudi.
               Večkrat povemo, da poslanci Nove Slovenije izvajamo stalne mesečne terenske obiske.
               Kakšnih 30 jih je bilo doslej, od leta 2012. V povprečju obiščemo 5 gospodarskih
               subjektov, se pravi, okrog 150 mikro, malih in srednjih podjetij pa tudi kmetij,
               javnih zavodov smo doslej obiskali. Ko poslušamo lastnike in poslovodeče teh
               podjetij, to so fantastične zgodbe, vam povem. In ko strnemo njihovo sporočilo v
               nekaj stavkov, se ti stavki glasijo približno takole, torej, govorijo lastniki in
               poslovodeči: »Mi smo majhno družinsko podjetje z 80 zaposlenimi. Imamo veliko srečo,
               ker smo izjemen tim.« »Imam srečo, da sem del izjemnega tima,« pravijo direktorji
               lastniki. In: »Delavci nimajo pravice, da meni kupijo jahto.« In: »Imamo nov produkt,
               lahko bi zaposlili 30 novih ljudi, pa ne moremo, ker je zakonodaja takšna, da si ne
               upamo in ne moremo, ker ne moremo v kratkem dograditi proizvodne hale, ker je pač
               sosednje zemljišče takšno, ker se ne sme graditi in postopki trajajo pet let in
               dvajset kvalificiranih, morda visoko kvalificiranih ljudi ne bodi službe in zato
               gredo ven.« Logika je zelo preprosta in samo oči je treba odpreti.</p>
               <p>Predlog zakona prinaša tri glavne rešitve, do katerih se bom v nadaljevanju zelo na
               hitro opredeli. Prva predlagana rešitev je uvedba spodnje meje za obračunavanje
               prispevkov za socialno varnost oziroma uvedba tako imenovanega socialnega copatka.
               Ukrep o analogiji s splošno dohodninsko olajšavo uvaja delež dohodka, od katerega se
               ne obračuna prispevek. Rezultat bo pozitiven predvsem za prejemnike minimalne plače,
               saj bi se jim mesečna neto plača povišala za 50 evrov. Kaj bodo tile, ki dobivajo
               minimalno plačo, s temi 50 evri? Ja, potrošili jih bodo. Se pravi, da bo država delež
               tega takoj dobila nazaj v proračun. Na letni ravni to pomeni seveda 600 evrov. To
               gotovo ni zanemarljivo, tudi za državo ni zanemarljivo. In kar je zelo pomembno in
               moram omeniti, delodajalci zaradi tega ne bodo finančno bolj obremenjeni. Mirno lahko
               rečem, da bo ta ukrep posredno spodbudil potrošnjo in posledično zagon gospodarstva,
               ki ga v teh razmerah še kako potrebujemo. In seveda preko povečane potrošnje bo to na
               prihodkovni strani zaznal tudi državni proračun.</p>
               <p>Druga predlagana rešitev je uvedba zgornje meje za obračunavanje prispevkov za
               socialno varnost oziroma razvojne kapice za vse zaposlene v Republiki Sloveniji.
               Glede tega ukrepa je v Sloveniji do danes bilo že veliko demagoških razprav. Tudi
               danes. Nekateri nas še vedno zmerjajo, da uvajamo bogataško kapico. Ali res? Kdo je v
               Sloveniji bogataš? Ali tisti, ki je na redni plači? Zbogom pamet! Zbogom
               Slovenija!</p>
               <p>Naj navedem samo nekaj dejstev. Kapica v Sloveniji že obstaja, in sicer za
               samozaposlene osebe in je trenutno postavljena pri višini 3,5-kratnika povprečne
               letne plače v Republiki Sloveniji, preračunana na mesec. Nova Slovenija predlaga, da
               se za vse zaposlene navzgor omeji znesek plače za obračun prispevka za socialno
               varnost pri 4-kratniku minimalne plače v Republiki Sloveniji, kar je trenutno pri 3
               tisoč 200 evrih. Ocenjujemo, da bi s tem razbremenili delodajalce v podjetjih, v
               tehnološko intenzivnih dejavnostih, kot so informacijske in komunikacijske
               dejavnosti, farmacija, proizvodnja elektronskih in optičnih izdelkov, proizvodnja
               računalnikov, znanstveno-raziskovalne in razvojne dejavnosti pa tudi finančne
               storitve in zavarovalniška dejavnost, letalstvo n tako naprej. Hkrati pa bi povišali
               neto prejemke inženirjev, zelo pomembno in drugih inženirjev, inženirjev – to niso
               tajkuni, o inženirjih govorim, to so vlečni konji našega razvoja in Slovenija
               potrebuje tehnološki preboj. Kdor tega ne razume, mu lahko samo še bog pomaga.</p>
               <p>Tretji predlagani ukrep se nanaša na božičnico ali trinajsto plačo. Nova Slovenija
               predlaga, da se božičnica glede obračuna prispevkov izenači z regresom za letni
               dopust. Regres je namreč bistveno manj obremenjen s prispevki za socialno varnost, in
               sicer le v znesku, ki presega 70 % povprečne bruto plače v Republiki Sloveniji.
               Ocenjujemo, da bi na tak način več delodajalcev motivirali, da bi ob koncu leta iz
               dobrega poslovanja nagradili svoje delavce, ki so največji kapital vsake gospodarske
               družbe. Mi se borimo za delavce, da se razumemo.</p>
               <p>Normalno je, kolegice in kolegi, da bomo poslanci Nove Slovenije zakon v prvem branju
               podprli. Pričakujemo kvalitetno razpravo o predlaganih rešitvah v drugi obravnavi.
               Pričakujemo, da bo zakon dobil to priložnost. Zadovoljni smo, da je Vlada izjavila,
               da pravzaprav naš koncept podpira. Pričakovali bi, da bi Vlada v svojem mnenju tudi
               napisala, da pripravlja svojo rešitev. Te nekako ni bilo zaznati. Razumemo zadržke
               Vlade, ampak uveljavitev zakona smo, ponavljam, predvideli, tempirali za 1. 1. 2018.
               Upam, da vi, dragi kolegice in kolegi, in Vlada razume, da Poslanska skupina nima
               tako velike mašinerije, kot jo ima, recimo, Ministrstvo za finance.</p>
               <p>Za zaključek se moram zahvaliti mlademu kolegu Luki Mescu. Je že šel … Ima zanimivo
               taktiko, udari in beži. Vesel sem, da me je omenil. Seveda sem velik borec pri
               iskanju vrtalcev bančne luknje. Njemu, kolegu Luki Mescu, pa seveda predlagam vsaj
               osem ur vajeniške prakse pri podjetju Pipistrel. Hvala lepa.</p>
            </sp>
            <sp xml:id="SDZ7-Redna-15-2016-02-28.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona. Besedo ima najprej gospa Ljudmila Novak,
               pripravita naj se predlagatelj ter mag. Alenka Bratušek.</p>
            </sp>
            <sp xml:id="SDZ7-Redna-15-2016-02-28.sp20">

               <speaker>LJUDMILA NOVAK (PS NSi):</speaker>

               <p>Tudi v Novi Sloveniji smo Slovenci in tudi delavni, marljivi slovenski državljani, ki
               ne jamramo, ampak iščemo in imamo rešitve. Tudi gospodarstvo pričakuje rešitve od
               Vlade. Žal na vseh naših obiskih po terenu, v številnih podjetjih slišimo, da je Nova
               Slovenija še edino upanje za gospodarstvo. In če Vlada ves čas govori, kako ta zakon
               ni primeren, kako se nič ne da, kako izračuna same minuse, potem pa se sprašujem, kje
               ima res boljše rešitve, ustreznejše. Ali se res nič ne da? Če se noče, se pač ne
               da.</p>
               <p>Dobra podjetja želijo nagraditi svoje delavce. Mnoga jih tudi pošteno, dobro
               nagradijo. Tista, ki pa želijo izplačati še 13 plačo ali božičnico, pa preračunajo,
               da pravzaprav od tega ne bodo največ dobili njihovi delavci, ampak spet direktno v
               državno blagajno. Potem pa iščejo druge rešitve in obvode, kako bi vendarle ustrezno
               nagradili svoje marljive delavce, zaradi katerih tudi podjetje dobro dela. In če
               nekomu ostane več od plače, bo tudi več trošil. Zato so ti izračuni ministrstva, po
               moje, netočni oziroma se ustavijo samo tam, koliko prihodkov manj v državno blagajno,
               in pozabijo, da od trošenja državljanov bo od DDV tudi prišlo več v državno blagajno,
               od novih delovnih mest bo prišlo več prispevkov za pokojnine in za zdravstveno
               blagajno. To pa kar pozabimo. Kje ste tisti, ki pravite, da ste proti varčevanju? Z
               obema rokama bi morali podpreti naš zakon, ki predvideva, da lahko več denarja ostane
               tudi v žepih tistih, ki imajo najslabše plače, in v žepih tistih, ki imajo povprečne
               plače, kajti dobrih plač je v Sloveniji sorazmerno malo. Gospa državna sekretarka je
               naštevala, kaj vse ni mogoče upoštevati, kaj vse je narobe. Jaz mislim, če bi ta
               zakon podprli v prvem branju, bi ga v drugem branju lahko pošteno dopolnili in vsaj
               nekaj naredili za slovensko gospodarstvo in za slovenske državljane.</p>
               <p>Pogosto slišimo v razpravah, da mladi odhajajo, mladi izobraženi ljudje odhajajo v
               tujino. Zakaj? Odhajajo tisti, ki nimajo služb, žal odhajajo tudi tisti, ki imajo
               službe, pa so slabo plačani za svoje delo in svoje znanje. To spet pogosto slišimo v
               podjetjih, kjer potrebujejo njihovo znanje, kjer so nujno potrebni za dodano
               vrednost, za kvalitetne, dobre izdelke, samo s temi smo lahko uspešni na trgu. In ker
               v drugih državah, zahodnih, grdih kapitalističnih državah, ti ljudje dobijo več
               plačano za svoje znanje, žal, odhajajo tudi takšni. In s tem se dela Sloveniji veliko
               škodo in tudi slovenskemu gospodarstvu. No, kaj smo naredili z davčnimi blagajnami –
               pravijo, da je na tržnicah sedaj več kot pol branjevk manj, ki so ali pa bi s svojim
               delom zaslužile nekaj evrov več za boljše življenje. Pa ker je stvar komplicirana,
               težko izvedljiva na več krajih, na več mestih, so raje ostale doma. Pa pravite, da
               vam je mar za socialno varnost ljudi in za tiste, ki so v najslabšem socialnem
               položaju. Poznamo pregovor, da mora denar krožiti, in mislim, da bo zmagovalka tista
               vlada, ki bo uspela vzpostaviti primeren krogotok denarja, primerne obremenitve
               delodajalcev, primerne plače za delavce in potem tudi omogočila s tem primerno
               kroženje, vlaganje v nova delovna mesta ali pa trošenje državljanov. Ampak, ker vedno
               stavite na napačne konje, se ta krogotok ustavlja in denar pada v luknje, v bančne
               luknje, v črne luknje, namesto da bi prišel do ljudi, ki so ga potrebni. Torej,
               zmagovalka bo tista vlada, ki bo vzpostavila primeren krogotok tega denarja v
               Sloveniji. Že večkrat sem rekla, da to ni nobena pohvala, če se neka vlada hvali s
               tem, da daje več socialnih pomoči. Pravijo, pomagaj si sam in bog ti bo pomagal. To
               je naše načelo, omogočimo, da si državljani najprej lahko z delom pomagajo sami.
               Socialne pomoči bomo pa dajali tistim, ki si dejansko ne morejo pomagati, saj
               državljani nočejo miloščine, državljani hočejo delati za primerne plače, da bodo
               lahko dostojno živeli. To mora biti naš cilj, cilj našega delovanja. In s to logiko,
               kot jo imate vi, ko pravite, da moramo bolj obdavčiti, oprispevčiti delodajalce in
               državljane, delojemalce, da bomo dobili več denarja v državno blagajno – ne, več
               delovnih mest, več zaposlenih bo več prispevkov v državno blagajno.</p>
               <p>V Novi Sloveniji smo Slovenci, imamo rešitve, to je Nova Slovenija, mi ne jamramo,
               iščemo rešitve.</p>
            </sp>
            <sp xml:id="SDZ7-Redna-15-2016-02-28.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp22">

               <speaker>MAG. MATEJ TONIN (PS NSi):</speaker>

               <p>Pozorno sem poslušal predstavitev stališč poslanskih skupin in bi se želel uvodoma
               zahvaliti kolegom iz SDS in kolegom iz Poslanske skupine nepovezanih poslancev, ki so
               videli neko dobro namero, neko pozitivno luč v tem našem predlogu. Tudi drugi,
               mislim, da ste bili korektni v svojih razpravah, seveda pa sta dve poslanski skupini
               povsem zašli, ena je zagotovo Poslanska skupina Desus, ampak jih razumem, da me v tem
               trenutku želijo malo namlatiti nazaj zaradi drugih zgodb, vendar se bomo na
               upokojence še vrnili. Kolegu Luki Mescu pa tudi ne morem zameriti, mu pač ne morem
               pomagati, če misli, da denar raste na drevesu, da drevo lahko streseš in denar pade
               dol. Žal, temu ni tako, da proračun polnimo, da država in gospodarstvo funkcionirata,
               je treba delati, je treba ustvarjati nova delovna mesta, kajti šele to ustvarja neke
               prihodke v državne blagajne. Ampak kolegu Mescu ne moreš zameriti, ker oni imajo
               vedno taktiko, povejo svojo ideološko pozicijo in potem gredo. Toda, ko sem poslušal
               vse, tudi predstavnico Vlade, sem ugotovil eno stvar – da praktično nihče od tistih,
               ki nasprotujete temu zakonu, ni omenjal božičnice. Se bom v tej moji prvi intervencij
               omejil najprej na ta naš predlog.</p>
               <p>Jaz sem lepo povedal, da ta zakon predlaga tri stvari: socialni copatek, razvojno
               kapico in pa božičnico, da je zakon sestavljen iz treh delov, da se danes lahko
               načeloma pogovarjamo, kako vidimo kakšno rešitev in kako dejansko iščemo rešitve. V
               drugi obravnavi pa stvari, ki nam niso všeč, stvari, ki imajo morda za nekoga
               prevelike finančne posledice, enostavno z amandmaji izločimo ven. Ampak pozitivna
               stvar vse današnje razprave pa je, da nihče ni božičnici oziroma drugačni obdavčitvi
               božičnice nasprotoval. Tisti, ki ste sekali po tem predlogu, ste ta predlog enostavno
               zaobšli in ga niti niste omenjali. Bom zelo konkreten, da si boste lahko
               predstavljali, kaj predlagamo. Januar je mesec, kjer mora biti še relativno sveže,
               mesec december in izplačevanje božičnic in vam bom predstavil konkretni primer.
               Podjetje, ki je v decembru dalo za božičnico, poslušajte to, 812 evrov, je zaposleni
               na svoj osebni bančni račun dobil 458 evrov. Si predstavljate, koliko ti vzame
               država? Država si je pri tej božičnici reci in piši vzela 354 evrov. Mi predlagamo
               zgolj podobno obdavčitev božičnice, kot jo poznamo pri regresu. Mi ne odkrivamo tople
               vode, ampak zgolj vlečemo vzporednico. Po našem predlogu, če bo zakon sprejet, bi
               podjetje, ki bi delavcu dalo naslednji december 812 evrov, bi delavec dobil 683
               evrov, se pravi, da bi si država pri tej božičnici vzela 129 evrov. Z našim predlogom
               drugačne obdavčitve božičnice bi pri božičnici nekaj več kot 800 evrov državljan
               dobil 225 evrov več. Tudi finančne posledice božičnice niso tako gromozanske.
               Ministrstvo je šlo v izračune, konzervativno je izračunano tam okoli 40 milijonov
               evrov. Naš inštitut je naračunal tam okoli 12 milijonov evrov. Mislim, da to ni
               strošek, ki bi ogrozil javne finance. O teh stvareh je razmišljal tudi minister za
               finance, o nagrajevanju dobrih delavcev, žal mu je tisti predlog njegov sesulo samo
               gospodarstvo in zdaj je na voljo tukaj novi predlog, ki ga gospodarsko podpira. Vse
               delodajalske organizacije so ta ukrep podprle celo sindikati, s katerimi smo se
               sestali. Mislim, da bi ta zakon lahko ugledal luč sveta že zaradi tega, ker ima
               vključeno to rešitev notri, torej drugačno obdavčitev božičnice.</p>
               <p>Parlament se mora včasih tudi malo za sebe postaviti. Tudi vladna koalicija mora
               včasih reči, da ni zgolj glasovalni stroj vlade, ampak da imamo tudi v parlamentu
               možnost, da z dialogom, z razpravo pridemo do kakšne rešitve. Tudi zato smo mi
               predlagali splošno razpravo, da se lahko načelno o teh rešitvah in predlogih
               pogovarjamo. Jaz iskreno verjamem, glede na povedano je drugačna obdavčitev božičnice
               nesporna rešitev, ki ji v tej dvorani zaenkrat ni nasprotoval nihče.</p>
               <p>Če ste pošteni do državljanov in če se vam ne gre samo za politični prestiž, potem je
               minimalno, kar lahko naredite, to, da ta zakon v prvi obravnavi spustite v drugo
               obravnavo, v drugi obravnavi, ker imate večino, z amandmaji izločite in socialni
               copatek in razvojno kapico in na koncu imamo sprejeto samo božičnico. To je pač
               možnost rešitve. Se bo pa danes iskreno pokazalo, koliko je tukaj v tej vladni
               koaliciji nove politike in koliko je političnega prestiža.</p>
               <p>Bom zdaj pustil še ostalim kolegom, da spregovorijo, da ne bom preveč časa zdaj
               porabil. O vseh ostali očitkih, ki so bili navedeni, pa še kasneje.</p>
            </sp>
            <sp xml:id="SDZ7-Redna-15-2016-02-28.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Alenka Bratušek, pripravita naj se gospa Urška Ban in mag. Bojana
               Muršič.</p>
            </sp>
            <sp xml:id="SDZ7-Redna-15-2016-02-28.sp24">

               <speaker>MAG. ALENKA BRATUŠEK (PS NP):</speaker>

               <p>Najlepša hvala.</p>
               <p>Točno to, kar je kolega Tonin omenjal pred mano, je razlog, da bom sama in oba moja
               poslanska kolega zakon v tej obravnavi podprla. Se pravi, božičnica in to, da
               delavec, če mu delodajalec nameni nagrado, seveda odvisno od višine, dobil pol ali
               celo manj kot pol denarja na svoj račun.</p>
               <p>Tudi sama sem pozorno poslušala predstavitve poslanskih skupin in ekstremno zanimivo
               je bilo slišati mnenja koalicijskih poslanskih skupin. SMC je rekel, koalicijska
               pogodba določa, da bomo delo razbremenili. Podpišem. Desus pravi, dela ne bomo
               razbremenjevali, ker je že danes premalo obremenjeno, kvečjemu je treba prispevke
               povišati. In tretja koalicijska stranka, to je SD pravi, v svojem ekonomskem programu
               smo pokazali, kaj bi mi naredili. In to naj bi bila uglašena koalicija, ki bo
               Slovenijo peljala v prihodnost.</p>
               <p>Kolegice in kolegi, dajte se vsaj poslušati pa približno iste stvari zagovarjati, če
               ste še, če ste še koalicija.</p>
               <p>Tudi sama sem že v mnenju poslanske skupine opozorila, da se samo zniževati prihodkov
               absolutno ne da. Verjetno pa ne pričakujete od opozicije, da vam še na odhodkovni
               strani pove, kaj je treba narediti. In tukaj želim povedati, da se tudi sama ne
               strinjam z vsemi tremi predlogi, ki so vključeni v zakon. Več kot 500 milijonskega
               izpada si državni proračun brez konkretnih rezov v odhodke ne more dovoliti. In v
               svojem življenju sem sestavila kar nekaj proračunov, državnih, tako da vem, da je to
               zelo trdo delo in da je 500 milijonov veliko denarja. Ampak še enkrat, v zakonu je
               tudi tretja rešitev, ki jo podpiramo praktično vsi, ampak potem pri koaliciji seveda
               pride: ampak pa tri pikice, bomo enkrat drugič. Ko pa gre za borbo za malega človeka,
               je omenjal Desus, je omenjal še kdo drug, spoštovani kolegice in kolegi, dve poslanki
               imate iz Tržiča, eno v Desusu in eno v SMC, pa poglejte, kako se borite za malega
               človeka. Po 113 letih ste 118 ljudi poslali na cesto. To pa je dejanska borba za
               malega človeka te koalicije.</p>
            </sp>
            <sp xml:id="SDZ7-Redna-15-2016-02-28.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Urška Ban, pripravita naj se mag. Bojana Muršič in gospa Iva
               Dimic.</p>
            </sp>
            <sp xml:id="SDZ7-Redna-15-2016-02-28.sp26">

               <speaker>URŠKA BAN (PS SMC):</speaker>

               <p>Hvala lepa, predsednik za besedo.</p>
               <p>Danes obravnavamo področje ekonomske politike, kjer smo hitro videli, da lahko
               pridemo do enotne ugotovitve, in sicer da je obremenitev plač v Sloveniji previsoka.
               In Nova Slovenija danes predlaga svojo rešitev, predlaga spremembo Zakona o
               prispevkih za socialno varnost, ki zasleduje cilj, s katerim se želi oziroma predlaga
               spremembe oziroma uveljavitev ukrepov v smeri znižanja obremenitve dela. In vse
               študije oziroma analize, ki sem jih pogledala, kažejo, da največji delež v
               obremenitvi dela v Sloveniji predstavljajo prav prispevki za socialno varnost, kar
               kaže na to, da je dejansko rešitve glede razbremenitve v stroških dela treba iskati
               predvsem ali tudi v sistemu obveznega socialnega zavarovanja, čemur v svojem predlogu
               sledi tudi predlagatelj. S to osnovno idejo se tudi sama strinjam.</p>
               <p>Način same izvedbe oziroma predlagani ukrepi, torej vsebina predlaganega zakona, ki
               jo je predstavil predlagatelj, pa ima po mojem mnenju tudi določene pomanjkljivosti.
               Ukrepi, ki jih predlaga predlagatelj, gre za socialni copatek, razvojno kapico in
               znižanje obdavčitve božičnice, so predvsem oblikovani parcialno in kar je zelo
               pomembno, ne zasledujejo vseh tudi ključnih in pomembnih ciljev.</p>
               <p>Pa se bom samo na kratko dotaknila področij, ki jih predlagani zakona po mojem mnenju
               ne upošteva oziroma ne opredeljuje v zadostni meri. Zdaj vemo, da so prispevki za
               socialno varnost po obsegu največja skupina dajatev v sistemu javnih financ. Poseg v
               ta sistem pomeni poseg v razmerje med prihodki in odhodki v treh blagajnah javnega
               financiranja, to je v državnem proračunu, pokojninski blagajni ter zdravstveni
               blagajni. Potem naprej na obstoječi obseg osnove za obračun prispevkov in obstoječe
               višine prispevnih stopenj, prispevkov za socialno varnost je vezan na drugi strani
               obseg pravic, ki jih uveljavljamo zavarovanci. In s tem, ko se spreminja ali osnova
               za obračun prispevkov za socialno varnost ali višina prispevne stopnje pri prispevkih
               za socialno varnost, obseg pravic zavarovancev pa ostaja enak, je treba predstaviti
               tudi rešitve, od kod se bo dodatno zaradi izpada prispevkov financiral enak obseg
               pravic. In tukaj je moj pomislek, ki se nanaša na zagotovitev trajnega strukturnega
               uravnoteženja javnih financ. Že v skladu s sprejetim fiskalnim pravilom je treba vse
               ukrepe med seboj najprej uravnotežiti, da ne bi porušili javnofinančnega ravnotežja
               in povečali strukturni primanjkljaj, tako kot bi se to zgodilo ob uveljavitvi
               predlaganih ukrepov. To bi pomenilo novo javnofinančno tveganje oziroma grožnjo za
               vzpostavljanje neravnovesij, kar bi imelo v tem pogledu veliko negativnih
               posledic.</p>
               <p>Javnofinančne posledice je v svoji uvodni obrazložitvi in tudi v samem mnenju Vlade
               že pojasnila predstavnica Vlade. Vlada ocenjuje, da je skupni neto finančni učinek
               vseh predlaganih rešitev znižanje javnofinančnih prihodkov za okoli 800 milijonov
               evrov. Na eni strani gre res za povečanje prihodkov v državni proračun za 150
               milijonov evrov, hkrati bi se pa znižali prihodki pokojninskega in invalidskega
               zavarovanja za 600 milijonov in prihodki zdravstvenega zavarovanja za cirka 330
               milijonov evrov. Treba je vedeti, da teh pozitivnih učinkov na prihodke državnega
               proračuna ob sprejetju takšnih predlaganih rešitev sicer ne bi imeli, saj bi bilo
               treba iz državnega proračuna v obliki transferja zagotoviti manjkajoča sredstva v
               pokojninski blagajni in bi bil ta skupen neto učinek potem, kot sem rekla, 800
               milijonov evrov. In za razliko od pokojninske blagajne transfer v zdravstveno ni
               možen, kar bi pomenilo tudi precejšnje osiromašenje košarice zdravstvenih storitev.
               Zato ta predlog ne upošteva vzdrževanja približno enake ravni socialne države in ne
               upošteva bistva sistema, zagotovitev določene pravice v primeru nastanka
               zavarovalnega primera in dejstva, da slovenski sistem socialnih zavarovanj temelji
               predvsem na načelih vzajemnosti in solidarnosti.</p>
               <p>Glavna zakona, ki urejata socialne prispevke v Republiki Sloveniji, sta Zakon o
               pokojninskem in invalidskem zavarovanju in Zakon o zdravstvenem varstvu in
               zdravstvenem zavarovanju, te prispevke plačujemo od bruto plače, ob tem pa je
               prispevke dolžan plačati tudi delodajalec. Poleg teh dveh se plača še prispevke za
               starševsko varstvo, za zaposlovanje ter za poškodbe pri delu in poklicne bolezni,
               zadnjega plača delodajalec. Za ta sistem smo se odločili, ker verjamemo tudi v
               medgeneracijsko solidarnosti. In tukaj naj povem, da je za razliko od davkov, ki so
               nenamenski vir prihodkov in njihovo plačilo ni povezano s konkretnimi koristmi
               oziroma pravicami, ki bi iz naslova plačila davka pripadale posameznemu davčnemu
               zavezancu, pri prispevkih za socialno varnost gre pravzaprav za prispevke
               zavarovancev in delodajalcev za zagotavljanje točno določenih pravic. Zato je
               prispevke za socialno varnost nujno treba obravnavati v kontekstu sistema socialne
               varnosti kot celote in ne zgolj kot strošek in obremenitev za zavezanca. Kot smo že
               rekli, kljub visoki davčni obremenitvi plač so torej vsi davki na plače pravzaprav na
               nek način tudi naši prejemki, ki smo jih ali pa jih bomo koristili v času, ko ne
               delamo: ali pred prvo zaposlitvijo, ko smo mladi, ali po končani delovni dobi, ko
               gremo v pokoj. Seveda bi bili lahko ti davki tudi nižji, a potem bi morali biti tudi
               nižji vsi prejemki in pravice, ki jih zagotavlja država iz na ta način zbranega
               denarja. Vendar pa ti takšna rešitev pomenila tudi udarec socialni varnosti, saj se
               preko takšnega sistema zagotavlja tudi visoka stopnja solidarnosti, in to vsekakor ni
               pot, po kateri bi želeli. Obstoječi sistem socialne varnosti – pa bi si verjetno prav
               gotovo želeli še večje – in obstoječa starostna ter delovna struktura zahtevata
               toliko in toliko zbranih sredstev. Sicer sama podpiram idejo o tem, da se usmerijo
               aktivnosti na področju davčne politike v smer iskanja rešitev za razbremenitev dela,
               vendar ob upoštevanju javnofinančnih okvirjev oziroma omejitev.</p>
               <p>Razlog za odstop davčnih bremen od povprečja evropskih držav je predvsem, kot smo
               danes že rekli, zaradi nadpovprečne obremenitve dela in potrošnje ter podpovprečne
               obremenitve kapitala in premoženja. Zato je treba rešitve iskati v prestrukturiranju
               bremen javnih dajatev, vključno z obremenitvijo premoženja. To nakazuje, da je treba
               na novo določiti porazdelitev davčnega bremena med potrošnjo, dohodki in premoženjem,
               s ciljem, da povečamo konkurenčnost slovenskega poslovnega okolja in na drugi strani
               tudi znižamo obremenitev dohodkov iz dela. Pri tem bo imel pomembno vlogo tudi davek
               na nepremičnine, katerega spremembe bodo uvedene v bodoče. Nadalje je treba slediti
               tudi nadaljnjemu izvajanju ukrepov za izboljšanje učinkovitosti pobiranja davkov,
               okrepiti delovanje inšpektorjev, slediti nadaljnji debirokratizaciji davčnega okolja,
               kjer pa smo tudi že v preteklem letu naredili neke korake, sprejeli smo novelo Zakona
               o davčnem postopku.</p>
               <p>Zaradi vsega navedenega, kot smo tudi že v stališču poslanske skupine povedali, se ne
               moremo strinjati s predlaganimi rešitvami, ki so vključene v ta predlog zakona. Hvala
               lepa.</p>
            </sp>
            <sp xml:id="SDZ7-Redna-15-2016-02-28.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Bojana Muršič. Pripravi naj se gospa Iva Dimic.</p>
            </sp>
            <sp xml:id="SDZ7-Redna-15-2016-02-28.sp28">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo.</p>
               <p>Bom začela nekako takole, Socialni demokrati smo Slovenci, iščemo rešitve, zato smo
               konec leta pripravili predlog ekonomskega programa, ga dali v razpravo, s katerim
               želimo davčno razbremeniti delavski razred in srednji sloj.</p>
               <p>Če se dotaknem predloga, ki ga je podala Nova Slovenija, moram reči, da je bil v
               začetku ta predlog všečen. Vendar, ko sem se poglobila v ta predlog, sem kaj kmalu
               ugotovila, da bosta na ta način, s potrditvijo tega, izgubila nižji in srednji sloj
               zaposlenih oziroma zgodilo se bo sledeče, da se bo pokojninska blagajna izpraznila.
               Pa to želimo? Mislim, da ne. Vendar bi na tem mestu začela s člankom, ki je bil
               objavljen v tem tednu na Planetu Siol Resnica o obdavčitvi slovenskega delavca. Bom
               citirala: "Gospodarstveniki že vrsto let bentijo, da je visoka obremenitev plač eden
               izmed največjih razlogov, da se tuja podjetja izmikajo investicijam v Slovenijo." Jaz
               imam konkreten primer. V našem kraju, moram reči, da je investitor zgradil veliko
               podjetje, podjetje Geberit, ohranil delovna mesta v Sloveniji, ampak vam bom rekla,
               ne zaradi tega, ker bi bila davčna obremenitev plač tako visoka, ampak zaradi tega,
               ker delavci delajo tako dobro in je kvaliteta dela bistveno drugačna kot v tujini. To
               podjetje je imelo možnost seliti celotno proizvodnjo na Madžarsko, ampak se je
               odločilo, da bo podjetje razvilo in postavilo kompleks v tem našem kraju. Moram reči,
               da ljudje so na tem mestu zelo dobri, ker pač vse, kar delajo, delajo kvalitetno.</p>
               <p>Iz tega članka lahko vidimo, da res slovenski delavec spada po obdavčitvi med
               nadpovprečne v državah OECD. Dajatve so v višini 42,5 %, kar res ni malo, medtem ko
               je povprečna obremenitev plač v državah EU v višini 36 %; se pravi, med 34 državami
               zaseda Slovenija 9. mesto. Naj navedem, kje so največje davčne obremenitve: v Belgiji
               kar 55,6 %, nadaljujem, V Avstriji je obdavčitev večja kot pri nas, ta znaša 49,4 %,
               in v Nemčiji 49,3 %. Nižja obdavčitev pa zasledimo v Čilu, zgolj 7 %, in Novi
               Zelandiji, 17 %. Podatki so za mene zelo zanimivi. Če se primerjamo z Avstrijo in
               Nemčijo, kot se mi pač Slovenci radi primerjamo, so obdavčitve višje, plače so tudi
               višje. V obeh državah sem po podatkih zasledila, da so plače višje, da je povprečna
               plača nekje okoli 2 tisoč evrov, koliko imamo mi – tisoč 500 evrov! Da ne omenjam teh
               najnižjih, minimalnih plač. V Sloveniji pa bode v oči še bolj to, da ljudem, ki
               prejemajo plačo, le-ta ne zadostuje za golo preživetje. Obračajo se na humanitarne
               institucije, ki jim pomagajo preživeti iz meseca v mesec. To je zastrašujoče in za
               mene tudi povsem nesprejemljivo. Seveda je plača za vsakega delavca zelo pomembna in
               velikokrat je tudi v središču pozornosti, vendar moramo vedeti, kot sem na začetku
               tudi omenila, močno vplivajo v delovnopravni zakonodaji tudi dolžina delovnega
               razmerja, letni dopusti, odmori, odnosi itd. Če pa pogledamo z ekonomskega vidika, se
               vpliv plače oziroma višine plače kažejo seveda na celotno gospodarstvo in gospodarski
               razvoj. Torej, plače so pomemben vir dohodkov prebivalcev in hkrati tudi podlaga za
               financiranje in delovanje sistema socialne varnosti. Plača ima vpliv tudi na celotno
               družbo.</p>
               <p>Predlagatelj sicer navaja, da so plače preveč obremenjene in da jih je treba
               razbremeniti – bruto plače s prispevki za socialno varnost. Na tem mestu bi skoraj
               lahko pritrdila, vendar ob tem se mi poraja vprašanje, koliko več sredstev bo dobil
               zaposleni, kaj to pomeni za pokojninsko, zdravstvo blagajno, kaj pomeni to za
               starševske prispevke, za zaposlovanje. Po podatkih, ki smo jih prejeli, bi bil
               primanjkljaj v tej blagajni 490 milijonov. Po oceni Vlade je ta primanjkljaj skoraj
               760 evrov prihodkov manj tako za pokojninsko, zdravstveno blagajno. Ali si to želimo?
               Jaz osebno ne. Z navedenim bi se zmanjšale tudi zavarovalne osnove, kar pomeni, da bo
               delavec prejel, ko bo prišel v pokoj, nižjo pokojnino. Preprosto povedani, delavec bi
               res dobil višjo plačo, a na račun nižjih pokojnin, s tem da se tudi ogroža pri nas
               javno solidarni sistem.</p>
               <p>Mislim, da se moramo končno zavedati, da je res plača ključnega pomena tudi za
               posameznika kot za gospodarstvo, saj omogoča potrošnjo in tudi gospodarsko rast.
               Povečanje socialnih razlik v družbi je zame nedopustno. Torej vsi skupaj moramo
               razmisliti, kako naprej. Mi smo pripravili ta ekonomski program, ki ima rešitve, ki
               podaja veliko teh smernic, kako te rešitve rešiti. Zato mislim, da je ta predlog zelo
               smiseln in ima rešitve. Vsekakor si pa želim, da bi zaposleni imeli plačo, ki bi jim
               zagotovila socialno varnost, dostojno življenje, še posebej pa moram reči, da si
               želim, da bodo pokojnine takšne in tako visoke, da bodo omogočale dostojno preživetje
               tudi v starosti. Hvala lepa.</p>
            </sp>
            <sp xml:id="SDZ7-Redna-15-2016-02-28.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Iva Dimic, pripravi naj se gospa Marinka Levičar.</p>
               <p>Izvolite, gospa Dimic.</p>
            </sp>
            <sp xml:id="SDZ7-Redna-15-2016-02-28.sp30">

               <speaker>IVA DIMIC (PS NSi):</speaker>

               <p>Hvala za besedo, spoštovani predsedujoči. Spoštovani kolegice in kolegi!</p>
               <p>To, da je stanje v Sloveniji tudi na področju minimalne plače iz leta v leto hujše,
               kažejo tudi podatki. Leta 2009 je bilo na minimalni plači 19 tisoč ljudi, leta 2014
               pa že kar 47 tisoč. 47 tisoč ljudi v letu 2014 nam pove nekaj, da vedno več ljudi
               živi na nekem robu družbe, v socialne stiski. In kaj se je naredilo v tem času?
               Praktično nič. Zato smo se v Novi Sloveniji odločili, da naredimo program, ki bo
               vsakemu temu izmed 47 tisoč ljudi prinesel na mesec 50 evrov več. Ampak vsi so polnih
               ust neke sociale, Socialni demokrati iščejo rešitve, prepričana sem v to, to je
               pokazala Svetlikova reforma 2011. leta, ko je 13 tisoč kmečkim ženam pobralo tiste
               kmečke penzije, se jim je včasih reklo. Ali so to rešitve? Ali je to rešitev? To ni
               nobena rešitev! Ampak se mi zdi, da kot da ne slišimo, da je treba nekaj narediti. In
               ko pride Nova Slovenija z dobrimi predlogi, ki bi pomagali tem ljudem, da bi lahko
               vsaj dostojno – oziroma to niti ni dostojno – preživeli, se vsuje kup kritik, česa
               vse nismo upoštevali pri pobiranju davkov, da je treba rešitve iskati v sistemu
               obveznega socialnega zavarovanja. Seveda mi to vemo! Ampak kdo ima v tej državi v
               rokah škarje in platno in kaj je bilo narejeno? Kaj bo ali pa je bilo narejeno za vse
               tiste delavce, ki prejemajo pod minimalno plačo? Štirinajst dni nazaj je bilo na
               televiziji Slovenija 1 v Slovenski kroniki povedano, da dobivajo pod minimalno plačo
               313 evrov. Kaj ste ukrenili za te delavce, ki dobijo 313 evrov? Praktično ni bilo še
               nič storjenega. In če bi ta delavec dobil 50 evrov več, pomeni na letnem nivoju 600
               evrov več, se mi zdi, da je to za njega neka spodbuda in sporočilo države, da ga
               razume, da razume stisko, da je treba poskrbeti tudi za enakomerno porazdeljenost
               dobrin, vendar s tem vladne koalicije veje nepripravljenost.</p>
               <p>Prosim vas, razmislite še enkrat in vendarle razumite, da je treba delati v tem
               Državnem zboru za ljudi.</p>
            </sp>
            <sp xml:id="SDZ7-Redna-15-2016-02-28.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marinka Levičar, pripravi naj se gospod Branko Zorman.</p>
               <p>Izvolite, gospa Levičar.</p>
            </sp>
            <sp xml:id="SDZ7-Redna-15-2016-02-28.sp32">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo, predsedujoči. Lep pozdrav vsem prisotnim!</p>
               <p>Gospod Tonin je v uvodu dejal: Za ljudi storimo nekaj dobrega. To je potem potrdila
               tudi poslanka pred menoj, ampak se sprašujem, ali bi res s tem zakonom, ki ste ga
               pripravili. Jaz imam dileme in pomisleke, ki jih bom v nadaljevanju utemeljila.</p>
               <p>Najprej se bom ustavila pri socialni kapici. Socialna kapica pomeni, da tisti, ki
               prejemajo višje plače nad 3 tisoč 100 evrov, približno, to, kar je 4-kratnik bruto
               plače v Sloveniji, ne bi nad tem zneskom plačevali prispevkov za pokojninsko in
               invalidsko in za zdravstveno zavarovanje. Ampak, povedati moramo v zvezi s tem, da to
               pomeni, ta socialna kapica pomeni v sistemu pokojninskega in invalidskega zavarovanja
               solidarnost do tistih najnižjih prejemnikov pokojnin, ki se jim pokojnina odmeri od
               najnižje pokojninske osnove. Ta je sedaj okrog 670 evrov. In vsi tisti, ki imajo
               manjšo pokojninsko osnovo od 770 evrov, dobijo pokojnino, odmerjeno od 770 evrov. Kje
               se bo torej vzel potem denar za te najnižje pokojnine, za odmero najnižjih pokojnin?
               Že tako vsi vemo, da so v Sloveniji pokojnine nizke, da se še nižajo. Pri tem ne bi
               samo poudarjala usklajevanja pokojnin, ampak tudi nove odmer pokojnin. Nova
               zakonodaja, ZPIZ-1 in potem še ZPIZ-2 sta narejena tako, da so novo odmerjene
               pokojnine čedalje nižje, da so nižji tisti odmerni odstotki. In če še ne bi bilo te
               solidarnosti za odmero pokojnine od najnižje pokojninske osnove, ne vem, kam bi šli.
               760 evrov je zdaj ta meja oziroma 770 evrov. In mi vemo, koliko delavcev oziroma
               zaposlenih ima v Sloveniji nižje dohodke od 770 evrov in vsem tem je omogočena
               pokojnina oziroma odmera pokojnine od 770 evrov, od te najnižje pokojninske osnove.
               Ne vem, kje bi dobili denar za vsa ta izplačila, če bi uvedli to kapico, kot jo
               predlaga NSi.</p>
               <p>Poleg tega bi rada še to v zvezi s tem komentirala. Vi pravite, da bi s tem omejili
               beg možganov v tujino, da bi mladi kadri ostali pri nas, doma, v Sloveniji. Ampak,
               poglejte, visoko izobraženi kadri imajo, tak imam podatek, povprečno okrog dva tisoč
               300 evrov plače. Torej, njih ta kapica ne bi zadela. Zadela bi ta kapica samo res
               tiste najvišje sloje, najvišje menedžerje in druge, ki pač imajo bruto plačo tako
               visoko. Torej, spet nismo nič naredili, da bi mladi ostali pri nas. Mislim, nismo jim
               znižali s tem oziroma povišali s tem plače in znižali obremenitev. Tako se s tem ne
               morem strinjati.</p>
               <p>Potem glede prispevkov. Ne vem, znižati bi bilo treba tudi prispevke delojemalcev,
               kajti ti so previsoki in sploh so previsoki prispevki – samo, kako do tega priti?
               Samo s tem predlogom ne bomo mogli. Pokojninska in zdravstvena blagajna sta že zdaj v
               velikih škripcih, država vedno več prispeva v pokojninsko blagajno, pokojnine so
               nizke – kje bomo vzeli ta denar, predlagatelji ne povedo. Kje bomo dobili dodatne
               prispevke za zdravstvo, za pokojnine, da bodo vsaj na sedanjem nivoju ostali.</p>
               <p>Socialni copatek. S tem socialnim copatkom se nekako strinjam, samo ne vem, če bomo
               samo najnižje razbremenili teh prispevkov, če bo to ustavno zdržalo, da ena
               kategorija občanov oziroma zaposlenih plačuje prispevke, druga ne plačuje. Ne vem, o
               tem se ne morem opredeljevati. Bi pa vsekakor bila za to, da se ta socialni copatek
               uvede, to pa bi podprla.</p>
               <p>Potem razbremenitev 13. plače in božičnine, da bi plačevali toliko prispevkov kot se
               za regres. Spet bi tu rekla, da ni veliko podjetij, ki sploh izplačujejo to 13. plačo
               in božičnino, to so res tista dobra podjetja, ki se zavedajo kapitala, ki je v
               delavcih. Samo 15 % zaposlenih je deležnih tega izplačila 13. plače in božičnine.
               Tako spet ne vem, če smo kaj naredili za vse državljane.</p>
               <p>Gospod Horvat je rekel na koncu, da največji kapital je človek. S tem se globoko
               strinjam in mislim tako kot on, da bi morali res nekaj naredili več za človeka, samo
               iz tega predloga tega ne vidim. Lastniki kapitala se tega ne zavedajo, to je tisti
               problem. Če bi se ga zavedali, ne bi bogatili samo sebe, delavce pa siromašili. Že
               več smo v tej družbi naredili za to, da bi bili lastniki kapitala razbremenjeni, pa
               delavci niso čutili tega učinka – žal. Hvala lepa za besedo.</p>
            </sp>
            <sp xml:id="SDZ7-Redna-15-2016-02-28.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp34">

               <speaker>MAG. MATEJ TONIN (PS NSi):</speaker>

               <p>V debati se je morda nabralo kar nekaj netočnosti in je morda prav, da jih
               pokomentiram. Želel bi si, da bi v tej hiši dozorelo spoznanje, da je vsak zaposlen v
               tej državi dvakratna korist za našo državo. Prvič, ni treba plačevati določenih
               socialnih transferjev, drugič, ta človek vplačuje v zdravstvene in pokojninske
               blagajne. Če nam bo to izhodišče vsega, potem se bomo o marsikateri stvari lažje
               pogovarjali.</p>
               <p>Drugo izhodišče, ki bi ga morali tudi vse ponotranjiti v tej hiši, je, da bi čim
               večje število ljudi plačevalo čim nižje davke. Zdi pa se, da ta država danes ožema
               tiste, ki plačujejo davke. Je pa neka skupina ljudi, ki jih pač ne plačuje. In višji
               ko bodo davki, verjemite mi, da bolj se bodo ljudje izogibali plačevanju davkov in
               več bo vprašanj, ali z računom ali brez, in podobnih stvari. In da se ljudi v
               nedogled z davki ne da ožemati. Tisti, ki se nekoliko na ekonomijo spoznate, mislim,
               da kolega Mesec naj bi ekonomijo študiral, potem bi moral natančno vedeti, kaj je
               Lafferjeva krivulja, da do neke meje se prihodki z višanjem davkov povečujejo, potem
               pa od neke točke naprej pa nič več. Bi moral on zelo konkretno vedeti.</p>
               <p>Kakorkoli stvari obračamo, ste citirali, kako varčevanje ne pomaga pri gospodarskem
               zagonu, pri gospodarskem preobratu, citirali ste stvari, kako zniževanje davka na
               kapital ne zažene gospodarstva. S temi stvarmi se lahko vse strinjam z vami, jaz
               temu, kar ste povedali, ne oporekam. Trdim pa eno, in to trdijo, če hočete, ideološko
               levi in desni ekonomisti, da za zagon tega gospodarstva je treba povečati domačo
               potrošnjo. Sedaj se naj vsak izmed vas vpraša, kako povečati domačo potrošnjo oziroma
               povedati še bolj enostavno, kako doseči, da bodo ljudje več zapravljali, več
               kupovali. Ja, ni druge formule in ni drugega načina, kot da jim v žepu ostane več in
               da tisto, kar imajo več, lahko več zapravijo. Vse ostalo so prazne floskule! Povejte
               mi, če obstaja še kakšna druga rešitev, da bi lahko povečali domačo potrošnjo drugače
               kot tako, da ljudem ostane več v žepu.</p>
               <p>O. K., bom rekel, strinjam se z vami, da obdavčitev kapitala v Sloveniji ni problem,
               da smo tukaj zelo konkurenčni oziroma da imamo v primerjavi z drugimi državami nizko
               obdavčitev kapitala. Ta zadeva je neproblematična, se strinjam. Problematična pa je
               obdavčitev dela. Celo ministrica SD trdi, citiram, "glavni problem minimalne plače so
               stroški dela". Tudi številni drugi ste danes razpravljali, da je problem obdavčitev
               dela. Meni se zdi neverjetno, ali ste poslušali danes zelo natančno razpravo, da dve
               poslanski skupini, ki naj bi se zavzemali za malega delavca, to sta Združena levica
               in Desus, dejansko zagovarjata večjo obdavčitev dela. Razumi, kdor more! Jaz tega
               enostavno ne morem razumeti, kako naj bi se zagovorniki delavcev in upokojencev
               zavzemali za to, da bodo še bolj obdavčeni.</p>
               <p>Če je delo preveč obdavčeno, jaz sem imel, preden sem postal poslanec, espe, sem bil
               podjetnik, marsikdo izmed vas tudi in najverjetneje se bo, če bo malo okoli sebe
               pogledal, zelo velikokrat srečal s podobnimi težavami, če je delo preveč obdavčeno,
               da se podjetniki in podjetja poslužujejo dela na črno, da obstajajo v Sloveniji
               primeri, ko ti minimalno plačo nakažejo uradno na tvoj transakcijski račun, ostalo pa
               dobiš v kuverti. To je vse posledica tega, ker je delo preveč obdavčeno. Če hočemo v
               ta problem zagristi, se je treba s tem ukvarjati. Druge variante ne vidim. Ko smo
               iskali rešitve, kako čim bolj učinkovito v ta problem pretirane obdavčitve dela
               zagristi, smo iskali rešitve, ki bi bile enostavne in ki ne bi trenutnega sistema, ki
               ga imamo, postavljale na glavo. Mi nismo šli spreminjati teh prispevnih stopenj,
               odstotkov prispevnih stopenj, ampak smo poskušali našo zakonodajo poenostavljati in
               jo delati smiselnejšo. Povejte, kako lahko najdeš bolj enostavno rešitev, kot to, da
               vsakemu državljanu rečeš, glej, zaradi tega, da se bodo tvoji neto prihodki povečali,
               torej da ti bo v denarnici ostalo več, ti država prizna, da ti od 3 tisoč 300 evrov
               letnega zaslužka ni treba plačevati prispevkov. Torej vse, kar zaslužiš do 3 tisoč
               300 evrov, ne plačuješ prispevkov, vse, kar zaslužiš nad tem, plačuješ. Preprosta
               rešitev! To je, bom rekel, neke vrste pavšalni odpustek, če hočete. Ni komplicirano
               nič tukaj, nič tam, ampak je rešitev enostavna in zaradi tega, ker je 3 tisoč 300
               evrov neoprispevčenega, to konkretno pomeni 50 evrov večji neto prihodek ljudi, ki
               imajo minimalno plačo, s tem da bruto minimalna plača ostane ista. Povejte, kako bi
               lahko našli rešitev, da ne bi dodatno obremenili gospodarstvo, ki že tako ali tako se
               pritožuje, da je preveč obremenjeno in da bi hkrati povečali prihodke ljudi. Če imate
               boljšo rešitev, dajte jo danes na plan, vam garantiram, da jo upoštevamo! Ampak jaz
               druge rešitve nisem našel, kot to, kar smo predlagali. Torej, da minimalna bruto
               plača ostane na istem nivoju, zaradi 3 tisoč 300 evrov neoprispevčenega prihodka, pa
               se mesečno tistim, ki imajo minimalno plačo, poveča ta za 50 evrov. V enem letu to
               znese še ena minimalna plača.</p>
               <p>Tisti, ki ste govorili o skrbi za malega človeka, še eno moje vprašanje. Kako bi vsem
               tem 40 tisoč ljudem, ki so danes na minimalni plači, lahko bolj konkretno pomagali,
               kot tako da jim zagotoviš, da imajo 50 evrov vsak mesec več na računu? Kako? Z
               ukrepi, ki bodo tem ljudem, ki imajo minimalno plačo, dodali dva ali tri evre, morda
               5 evrov? S temi petimi evri si ne morejo popolnoma nič pomagati in teh 5 evrov se
               tudi ne bo prelevilo v večjo potrošnjo. Ampak lahko k večji potrošnji prispeva
               vendarle zgolj nek konkreten znesek in ena dodatna minimalna plača to zagotovo
               je.</p>
               <p>Nekateri ste tukaj izpostavljali, ste se bali, kaj pa zdaj to pomeni za tiste z
               najmanjšimi dohodki, za najšibkejše ljudi, finančno najšibkejše ljudi, da zaradi
               tega, ker se bo zmanjšalo plačevanje prispevkov, se bodo pa zmanjšale tudi pokojnine.
               Ne drži. Glejte, poglejte si vi ZPIZ-2, kjer enostavno vam piše notri, ko govori o
               najnižji osnovi za izračun pokojnine, lepo piše, četudi je ta znesek nižji od te
               najnižje osnove, ne more biti ta nižji od najnižje pokojninske osnove, ki jo določa
               zakon. To pa je danes 76,5 % povprečne mesečne plače. Torej, govorim zdaj zelo
               pošteno. To, kar boste vi plačevali manj za prispevke tistim najšibkejšim, ne bo
               pomenilo nižje penzije, bo pa to pomenilo večji strošek za državo. To pa priznam. Se
               pravi, pokojninska blagajna oziroma država bo zaradi tega ukrepa nekoliko bolj
               obremenjena, tega niti ne skrivam in to ste tudi sami lahko ugotovili, ampak ne pa
               drži, da bi zaradi tega ukrepa ljudje, ki imajo minimalno plačo, imeli manjšo
               penzijo. Glejte, če meni ne verjamete, če odkimavate, poglejte si ZPIZ-2, kjer te
               stvari notri jasno in glasno pišejo, kakšna je najnižja osnova za izračun pokojnine
               in pod kaj ne morejo iti. Torej še enkrat poudarjam, da zaradi našega ukrepa ljudje,
               ki imajo danes minimalno plačo, ne bodo imeli nižje pokojnine, bo pa imela država
               večji strošek.</p>
            </sp>
            <sp xml:id="SDZ7-Redna-15-2016-02-28.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Mateja Vraničar Erman.</p>
               <p>Se opravičujem, repliko ima gospa Marinka Levičar.</p>
            </sp>
            <sp xml:id="SDZ7-Redna-15-2016-02-28.sp36">

               <speaker>MARINKA LEVIČAR (PS DeSUS):</speaker>

               <p>Hvala.</p>
               <p>Moram replicirati gospodu Toninu. S tem se seveda strinjam, vendar sem poudarila, da
               to, da se pokojnine lahko odmerijo od najnižje pokojninske osnove, ki je zdaj 770
               evrov, zagotavlja solidarnost v pokojninskem sistemu. In ta solidarnost bo zdaj
               okrnjena. Če bomo uvedli socialno kapico, prispevki tistih, ki imajo pokojninsko
               osnovo nad 3 tisoč in nekaj evrov, ne bodo prišli v pokojninsko blagajno in
               pokojninska blagajna ne bo mogla s temi prispevki zagotavljati solidarnosti; torej,
               odmere pokojnin na osnovi solidarnosti od najnižje pokojninske osnove. Ta zakon
               poznam in vi ste ga tudi pravilno interpretirali, vendar sem dodala, da je to na
               osnovi solidarnosti, ne, da se zdaj ta solidarnost preliva na račun državne blagajne.
               Osnovno načelo tega pokojninskega sistema, obstoječega, je solidarnost. In to
               solidarnost moramo gojiti tudi naprej. Hvala.</p>
            </sp>
            <sp xml:id="SDZ7-Redna-15-2016-02-28.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Mateja Vraničar Erman, državna sekretarka, izvolite.</p>
            </sp>
            <sp xml:id="SDZ7-Redna-15-2016-02-28.sp38">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>V uvodu sem nanizala samo nekaj ključnih argumentov, ki so Vlado vodili k sklepu, da
               glede na dikcijo, ki je predvidena v Poslovniku Državnega zbora, predlaga Državnemu
               zboru sklep, da predlog zakona ni primeren za nadaljnjo obravnavo.</p>
               <p>V tem delu pa bi se rada osredotočila na nekoliko bolj poglobljene argumente o
               posameznih elementih, ki so bili v razpravi izpostavljeni. Najprej: država pobere.
               Pobere se en del za državni proračun, iz katerega se financirajo socialni transferji,
               javne investicije pa plače v javnem sektorju, pa še kaj bi lahko naštevala, ampak
               glavnina obremenitve stroškov dela je pa plačilo v pokojninsko in zdravstveno
               blagajno. Ta del plačil, ki temeljijo na prispevkih, je neminovno povezan s
               pravicami, ki iz sistema socialne varnosti izhajajo. Odločili smo se za nek sistem
               socialne varnosti in ga vzdržujemo naprej. V tem sistemu socialne varnosti smo se
               odločili za nek nivo medsebojne ali pa, če hočete, medgeneracijske solidarnosti. S
               takšnim posegom v financiranje tega sistema, kot ga predlaga ta zakon, dolgoročno ne
               moremo vzdrževati sedanjega sistema socialne varnosti, pravic iz socialne varnosti in
               obsega solidarnosti, ki jo želimo. Zaradi tega sem v uvodu poudarila, da potrebujemo
               širšo razpravo in kontekst o vseh elementih sistemov socialne varnosti v državi.</p>
               <p>Ne morem se strinjati s tezo, da so predlagane rešitve enostavne. Enostavno jih je
               zapisati, so pa izredno težke za izvedbo. Naj opozorim, da predlagani copatek pomeni
               znižanje obremenitve in s tem seveda kratkoročno višji razpoložljivi dohodek pri
               zavezancih, ki plačujejo prispevke za socialno varnost, na vseh ravneh, ne samo pri
               tistih z najnižjo osnovo. Ampak po Zakonu o pokojninskem in invalidskem zavarovanju
               je pa pokojnina varovana za tiste z najnižjimi dohodki. Tisti, ki imajo pokojninsko
               osnovo, ki je višja od tega minimuma, bodo zaradi splošne olajšave, ki bi se priznala
               pri plačevanju prispevkov za socialno varnost, imeli manjšo pokojninsko osnovo in s
               tem nižjo pokojnino, seveda ob upoštevanju, da se uveljavi samo ta ukrep in noben
               drug.</p>
               <p>Govora je bilo, ja, tudi za te, ki prejemajo najnižje plače in skozi sistem
               solidarnosti že danes državni proračun s transferom v pokojninsko blagajno dodatno
               financira izplačevanje njihovih pokojnin, in govora je bilo, ja, bo pa država več
               plačala. Od kod pa država dobi, da lahko plača?! Nekaj je bilo rečeno, da denar ne
               raste na drevesih, pa da se strese pa denar pade dol. Tudi za državo to velja. Država
               nima tiskarne, da bo tiskala denar, ampak ga lahko v bistvu zbere zaradi dogovora, da
               bomo skozi davčni sistem zbirali določena sredstva, ki jih bomo porabili za skupno
               dogovorjene namene. Zaradi tega je treba biti pri oceni tega predloga zelo pozoren,
               ko govorimo o kratkoročnih in o dolgoročnih učinkih, ne samo na blagajne javnega
               financiranja, ampak tudi na posameznike. In dolgoročni učinki na posameznike so po
               našem prepričanju brez drugih spremljajočih ukrepov negativni.</p>
               <p>V zvezi z izplačilom božičnic, ker gre za vsebinsko nekoliko drugačno zgodbo, pa je
               treba opozoriti na eno zadevo. V zakonodaji se ne moremo sklicevati, da omogočamo
               ugodnejšo obravnavo nekega izplačila, ki se mu popularno reče božičnica. V zakonodaji
               je to izplačilo treba jasno definirati. Regres je definiran skozi Zakon o delovnih
               razmerjih in kolektivne pogodbe. Božičnica ni in jo je treba natančno definirati. In
               kje je posebna obravnava v sistemu prispevkov urejena za regres? V zakonu o
               prispevkih o socialnih varnosti? Ne. V Zakonu o pokojninskem in invalidskem
               zavarovanju! Zakaj torej božičnico in drugačno osnovo za plačilo prispevkov urejati v
               Zakonu o prispevkih za socialno varnost, če želimo enako obravnavo kot za regres? Ne
               trdim, da ta rešitev, kar se tiče božičnice, ni javnofinančno vzdržna ali da je ni
               mogoče izpeljati v praksi, trdim pa, da ni ustrezno umeščena v pravi zakonski predpis
               in da ni nomotehnično ustrezno urejena in na to sem opozorila tudi v svoji uvodni
               razpravi. Hvala lepa.</p>
            </sp>
            <sp xml:id="SDZ7-Redna-15-2016-02-28.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvale lepa.</p>
               <p>Besedo ima gospod Branko Zorman … Predlagatelj, izvolite, se opravičujem gospod
               Zorman.</p>
               <p>Mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp40">

               <speaker>MAG. MATEJ TONIN (PS NSi):</speaker>

               <p>Hvala.</p>
               <p>Zahvaljujem se državni sekretarki, da je vendarle tudi javno povedala, da ukrep
               oziroma predlog božičnice je z javnofinančnega vidika mogoče izpeljati, če sem jo
               prav razumel. Če je nisem prav razumel, me bo v nadaljevanju popravila. Se pravi, smo
               naredili en pomemben korak naprej.</p>
               <p>Kar se tiče samega vključevanja reševanja drugačne obdavčitve božičnice, da ne gre v
               pravi zakon. Ampak tudi regres se na nek način ureja v tem zakonu, in ko imate tam
               poglavje, ki govori o osnovah za prispevke iz dohodkov dela, se tam omenja tudi
               regres za letni dopust in mi smo samo dodali, da pri izrednih izplačilih v obliki t.
               i. božičnice, da se obračunavajo in plačujejo po istem primeru kot za regres. A
               veste, koliko je bilo v Državnem zboru sprejetih takšnih in drugačnih zakonov, ko so
               številni opozarjali, da to bi pa bilo bolj pametno v tem ali onem zakonu urediti,
               ampak gre za bistvo in tukaj je bistvo, da je treba obdavčitev božičnice znižati in
               to ta zakon ureja.</p>
               <p>Tokrat bi, če sem prej obdelal v svoji prvi intervenciji samo božičnico, potem v
               drugi intervenciji socialni copatek, je zdaj prav, da nekaj stvari povem glede same
               razvojne kapice, kako naj bi bila to bogataška kapica, kar ste nekateri govorili v
               svojih stališčih. Vsak davčni sistem seveda v socialni državi, kakršna Slovenija naj
               bi bila, mora biti solidaren in pravičen. Solidaren v tem smislu, da tisti, ki imamo
               več, plačujemo več kot tisti, ki imajo manj, ampak hkrati pa mora biti tudi pravičen,
               da pa vendarle vse skupaj postavimo v neke gabarite, v neke okvirje. Če sem sedaj
               zelo konkreten, potem lahko rečem, da tisti, ki imajo danes minimalno plačo oziroma v
               primerjavi z nami, poslanci, logično in prav je tako, plačujejo manj v penzijsko
               blagajno, plačujejo manj v zdravstveno blagajno. Vsaj kar se tiče zdravstvene
               blagajne, smo pa deležni vsi enakih storitev. To pomeni, da zdravnik, ko greste k
               njemu, zaradi različnih razlogov vas ne sprašuje, kakšno plačo imate in kako visoke
               prispevke plačujete, ampak se solidarnost zagotavlja s tem, da če plačuješ v ta
               sistem, potem si deležen enakih pravic in ugodnosti. Zato je bila nekorektna tista
               razprava, ki je govorila, kako bo sedaj ta razvojna kapica zmanjšala zdravstvene
               storitve oziroma zdravstvene pravice nekaterim – ne bo, ker še vedno velja princip
               isti, da smo vsi deležni istih pravic.</p>
               <p>Še ena stvar, ki se mi zdi neverjetna. Tisti, ki govorite o bogataški kapici, da ne
               spregledate, da bogataši to kapico že imajo. Spet bom zelo konkreten. Za espe je
               socialna oziroma razvojna kapica postavljena na nivo nekaj več kot pet tisoč evrov.
               Vsi lastniki podjetij, delnic ali drugih kapitalskih deležev se na najrazličnejše
               načine davčno optimizirajo, kot se temu popularno reče. Velikokrat si lastniki
               oziroma bogataši prikazujejo minimalno plačo, vse ostale stvari pa maksimalno davčno
               optimizirajo, vse tja do davčnih oaz. Za koga bi se pravzaprav ta razvojna kapica
               uveljavljala? Za tiste, ki so redno zaposleni v podjetjih, ki niti niso lastniki
               podjetij, ampak ki v podjetjih delajo in tam zaradi svojega dela, usposobljenosti,
               ker inovirajo, zaradi njihovih idej nastajajo nova delovna mesta in so v rednem
               delovnem razmerju in imajo zaradi tega višjo plačo. Tem vi govorite, da so bogatuni
               in to neupravičeni bogatuni, ki si ne zaslužijo tega limita, do kje plačujejo
               socialne prispevke.</p>
               <p>Bodimo zelo konkretni in pojdimo včasih tudi pogledat primere pri ljudeh. Zelo
               enostavno in popularno je reči, to je bogataška kapica, mi za bogataše nismo, ampak
               dejstva so drugačna. Tudi tisti razvojni inženir v podjetju Akrapovič ali še kje
               drugje, ki bi bil deležen tovrstne razvojne kapice, bo še vedno za socialne prispevke
               plačeval mnogo več kot nekdo, ki prejema minimalno plačo, tudi tukaj se še vedno
               solidarnost zagotavlja, ampak iz vaših demagoških razprav je morda čutiti, saj ti
               bogatuni tako ali tako ne bodo plačevali nobenih prispevkov. Ni res! Še vedno bodo
               plačevali najvišje prispevke, samo s to razliko, da nekje je pa vendarle postavljena
               meja, ker niti država ne ponuja brezmejnih zdravstvenih storitev in tudi penzije so
               navzgor omejene, imajo postavljen limit. Tukaj sem govoril, da eno je solidarnost, in
               s tem je solidarnost zagotovljena, da tisti, ki imajo več, plačujejo več, mora pa
               biti tudi nekje zagotovljena pravičnost. Toliko zaenkrat.</p>
            </sp>
            <sp xml:id="SDZ7-Redna-15-2016-02-28.sp41">

               <speaker>PODPREDSEDNIK PRIMOŽ HAINZ:</speaker>

               <p> Besedo ima gospod Branko Zorman. Pripravi naj se gospod Luka Mesec.</p>
               <p>Izvolite, gospod Zorman.</p>
            </sp>
            <sp xml:id="SDZ7-Redna-15-2016-02-28.sp42">

               <speaker>BRANKO ZORMAN (PS SMC):</speaker>

               <p> Predsedujoči, hvala za besedo. Spoštovana državna sekretarka, kolegi in
               kolegice!</p>
               <p>V 2. členu slovenske ustave piše, da je Slovenija pravna in socialna država, in
               dokler bo tako, bo morala država skrbeti za določene pravice, ki jih državljani
               uživamo tako na socialnem in zdravstvenem področju. Predlog predlagateljev seveda ima
               neko logiko in oni pravijo, da ne jamrajo in ponujajo rešitve, ampak to ni rešitev,
               to je samo ena od idej. Rešitev bi bila, če bi na drugi strani to, kar bi država
               bodisi čez proračun bodisi zdravstvena blagajna izgubila, pripeljali notri na nek
               drug način, to je potem rešitev. To, kar predlaga predlagatelj, Nova Slovenija, je
               zgolj polrešitev. Dali ste za primer, koliko na primer eno podjetje, ki izplača 812
               evrov božičnice, od tega delavec prejme malo manj kot 500 evrov. Že res, ampak za kaj
               gredo ti prispevki? Ti prispevki gredo za vse socialne in zdravstvene pravice, ki jih
               uživamo, pa naj jih samo nekaj naštejem. Pokojnina je ena od teh zadev; starševski
               dopust, porodniški dopust, plačana bolniška odsotnost, nadomestilo za primer
               brezposelnosti. Povejte tistim, ki ostanejo brez dela, da ne bodo več prejemali na
               primer nadomestila za brezposelnost ali pa bo to njihovo nadomestilo bistveno manjše.
               Že zdaj ni veliko. Subvencije vrtca, brezplačen študij itn. Pa na zdravstvenem
               področju: brezplačne zdravstvene storitve, brezplačna zdravila, brezplačni medicinski
               pripomočki. Saj to stane in vse to država na nek način plačuje bodisi iz proračuna,
               kjer bom rekel, dopolnjuje vsako leto pokojninsko blagajno, zato da upokojenci dobijo
               svoje pokojnine, in na drugi strani zdravstvena blagajna oziroma blagajna Zavoda za
               zdravstveno zavarovanje Slovenije, ki se financira iz zdravstvenih prispevkov in
               plačuje za vse zdravstvene storitve, ki jih državljani koristijo.</p>
               <p>Ta vaš predlog, ta vaša ideja je seveda dobra, ampak na drugi strani ne moremo
               ignorirati dejstev, da iz naslova prispevkov za zdravstveno zavarovanje pride do
               izpada 300 milijonov; 300 milijonov manj denarja bi prišlo, v tem primeru seveda
               sprejetja tega zakona, v zdravstveno blagajno in 600 milijonov manj bi prišlo v
               pokojninsko blagajno. Naj samo spomnim, da država Slovenija vsako leto v blagajno
               ZPIZ da cirka milijardo 400, milijardo 500. To se pravi milijardo 500 milijonov
               dodatnih sredstev, zato da se zagotavljajo zadostna sredstva za izplačilo pokojnin.
               Pri zdravstveni blagajni je ta zadeva še toliko bolj komplicirana, ker zdravstvena
               blagajna pa se ne more ne zadolževati, niti jo ne more država dofinancirati, ampak
               morajo s tistim, kar dobijo skozi prispevke, plačevati vse storitve. Govorili ste že,
               seveda pred časom smo govorili oziroma večkrat se omenjajo daljše čakalne dobe. Te
               daljše čakalne dobe so posledica seveda tudi premalega priliva, že danes premalega
               priliva v zdravstveno blagajno, in ta vaš predlog bi ta priliv še bistveno bistveno
               zmanjšal.</p>
               <p>Iz tega naslova tega vašega predloga, ker ne ponuja, kot sem rekel, te druge rešitve,
               kje pa nadomestiti denar v pokojninski in zdravstveni blagajni, seveda ne moremo
               podpreti. Hvala.</p>
            </sp>
            <sp xml:id="SDZ7-Redna-15-2016-02-28.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagatelj mag. Matej Tonin. Izvolite.</p>
            </sp>
            <sp xml:id="SDZ7-Redna-15-2016-02-28.sp44">

               <speaker>MAG. MATEJ TONIN (PS NSi):</speaker>

               <p>Slovenija že danes pokriva izgubo pokojninske blagajne in zdravstvene blagajne in
               zaradi teh naših predlogov bodo te izgube morda nekoliko večje. Te izgube bo tako
               pokrila tudi Slovenija oziroma proračun Republike Slovenije, samo s to razliko, da
               danes se te izgube pokrivajo na način, da vam določen del denarja dobesedno vzamejo
               pri plači in ga dajo za pokrivanje izgube teh dveh blagajn, po našem predlogu bi pa
               vi z zapravljanjem tega denarja, ki ga vam država pusti, preko drugih davkov državi
               ponovno plačali, da bi ta minus pokrila, samo vrstni red je nekoliko zamenjan. Mi
               zagovarjamo to, da tudi ko trošiš, plačuješ davke in s tem polniš tudi državno
               blagajno; vi pravite, da je treba zadeve že v samem startu odvzeti, tu smo si
               različni.</p>
               <p>Glede virov, bom skušal biti bolj natančen. Mi nismo želeli ogroziti javnofinančne
               stabilnosti Slovenije, ker se zavedamo, da je to pomembno. Zaradi tega nismo
               sestavljali zakona, ki bi demagoško predvideval uveljavitev že jutri, ampak smo
               predlagali uveljavitev tega zakona z naslednjim državnim proračunom, to pa je s 1. 1.
               2018. Do leta 2018 imamo nekaj časa, da določene stvari še prilagodimo in adaptiramo,
               da bi ta manjši kolač, ki bi ga država zbrala zaradi tega, ker bi ljudem več v žepih
               pustila, pokrili na drugačne načine.</p>
               <p>Danes ste že govorili o nekaterih stvareh. Saj se tudi vas spomnim, da ste govorili o
               tem, kako bodo davčne blagajne prinesle več v državni proračun. To je lahko nek
               dodaten vir; se pravi, preganjanje sive ekonomije, to je dodatno polnjenje državnega
               proračuna. Danes je bilo že večkrat povedano, da je zgolj obstoječi davčni dolg v
               Sloveniji takšen, da bi praktično za eno leto pokril ves ta izpad, ki ga ti ukrepi
               povzročijo. Še ena stvar, ki jo vsi v tej razpravi zanemarjate, in sicer da je treba
               delati dinamične izračune. Torej, ministrstvo je naračunalo 800 milijonov, mi smo
               naračunali 500 milijonov, ampak vse je pogojeno s tem, koliko bo dodatnih prilivov.
               Ministrstvo je šlo bolj v konservativne izračune, mi pa vendar računamo bolj
               optimistično, da bo iz tega naslova nastalo kakšno delovno mesto več. In vsako
               delovno mesto več pomeni dodaten vir prihodkov za državo. Zato je treba gledati celo
               sliko.</p>
            </sp>
            <sp xml:id="SDZ7-Redna-15-2016-02-28.sp45">

               <speaker>PODPREDSEDNIK PRIMOŽ HAINZ:</speaker>

               <p>Izvolite, replika, gospod Branko Zorman.</p>
            </sp>
            <sp xml:id="SDZ7-Redna-15-2016-02-28.sp46">

               <speaker>BRANKO ZORMAN (PS SMC):</speaker>

               <p>Hvala, predsedujoči.</p>
               <p>Mislim, da me kolega Tonin ni ravno dobro razumel. Jaz sem povedal, da že sedaj je
               premalo prilivov v pokojninsko in zdravstveno blagajno. To, kar on govori, da bi
               izgubo blagajn, ki bi dodatno nastala v primeru sprejetja njihovega predloga zakona,
               plačala država. Od kje, če je že sedaj premalo? Mi imamo solidarnostni sistem v
               Sloveniji in dokler imamo solidarnostni sistem, se ve, da tisti z več prilivi
               plačujejo na nek način tudi za tiste z manjšimi prilivi. Ali želimo mogoče imeti
               Ameriko, kjer določeni ljudje, recimo, spijo pod mostom, brez zdravstvenega
               zavarovanja, ne morejo iti niti k zdravniku niti v bolnišnico, in imamo nekatere, ki
               so normalno situirani? V Sloveniji tega nimamo, zaradi tega ker smo socialna država
               in skrbimo, da je temu tako. To je ta največja razlika.</p>
               <p>Še nekaj. Neka zanimiva logika je pri Slovencih prisotna – na eni strani obtožujemo
               državo, kako draga je in kako jemlje in koliko vzame, ampak takoj, ko pa pridemo do
               neke situacije, ko nekaj potrebujemo, pa rečemo, da država mora dati. Pozabili smo pa
               na tisto prej, da pa mi nečesa državi nismo dali. Hvala.</p>
            </sp>
            <sp xml:id="SDZ7-Redna-15-2016-02-28.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagatelj, izvolite, mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp48">

               <speaker>MAG. MATEJ TONIN (PS NSi):</speaker>

               <p>To je prava parlamentarna debata, uživam, da si izmenjujemo mnenja, da ni to neka
               anemična debata.</p>
               <p>Kolega Zorman, natančno razumel sem vas. Razumem, da pokojninska in zdravstvena
               blagajna že danes proizvajata minus in da mora država že danes vplačevati v te
               blagajne. Razlika med nama je samo ta, da vi ocenjujete, da se da ta minus pokrivati
               in te blagajne napolniti samo z dodatnimi davki, če sem zelo konkreten, tako
               zagovarjata Desus in Združena levica, torej s še poviševanjem prispevnih stopenj, da
               se na takšen način te zadeve polni, moja poanta je pa, da z novimi delovnimi mesti,
               torej, če bo več ljudi imelo delo, se bodo te stvari hitreje polnile. Če so bili še v
               preteklosti na enega upokojenca trije zaposleni, je to razmerje danes nižje kot 1
               proti 1,5. V nedogled poviševati davkov, zato da bomo polnili vse minuse v državnih
               blagajnah, mislim, da smo mi to točko že presegli in da je treba razmišljati o
               načinih, kako več ljudi dobiti, da bodo v te blagajne vplačevali; ne tistih, ki že
               plačujejo, še bolj izžemati. To je osnovna poanta.</p>
               <p>Morda za tiste, ki boste danes še razpravljati tudi v luči tistega, kar predsednik
               Vlade govori in ki ima poseben napis pred seboj, da se iščejo rešitve, bi vendarle
               danes od kolegov poslancev rad slišal, kaj pa so vaši predlogi. Morda so Socialni
               demokrati nekaj nanizali, kaj so oni predlagali, sestavili, ampak poskušajte biti
               proaktivni, ne samo da poveste, Nova Slovenija nimate prav, z vami se ne strinjamo,
               vse bo šlo "zugrunde", ampak skupaj iščimo rešitve in povejte, kako bi vi te problem
               reševali in kaj bi vi storili za to, da bi ljudje imeli več v žepu. To je
               vprašanje.</p>
            </sp>
            <sp xml:id="SDZ7-Redna-15-2016-02-28.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Luka Mesec, pripravi naj se gospod Tomaž Gantar.</p>
               <p>Izvolite, gospod Luka Mesec.</p>
            </sp>
            <sp xml:id="SDZ7-Redna-15-2016-02-28.sp50">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Pri predlogih, kot je ta pred nami, je treba najprej pogledati, kakšno je stanje v
               državi; in to stanje ne bi moglo biti bolj zgovorno; mi imamo trenutno polovico
               upokojencev, ki prejema tako majhne pokojnine, da jim ne omogočajo niti minimalne
               eksistence; mi imamo eno tretjino pokojnin, financiranih iz proračuna, ker je v
               proračunski blagajni premalo denarja; mi imamo 200 tisoč ljudi v tem trenutku, ki v
               zdravstvu čaka v vrstah, da pridejo do zdravnika, da lahko pozdravijo svoje težave.
               To je stanje. Stanje je, da tako pokojninska kot zdravstvena blagajna sta
               podhranjeni, sta prazni in ne moreta zagotavljati, ne moreta omogočiti potreb tistim,
               ki njihovo pomoč potrebujejo.</p>
               <p>Predlog, ki je pred nami, pa v bistvu precej enostavno zmanjša prilive v ti dve
               blagajni za dodatno milijardo oziroma 17 % vseh sredstev. To pomeni nič drugega kot
               nadaljnjo upadanje kakovosti zdravstva, nadaljnjo nižanje pokojnin, nadaljnjo
               praznjenje državne blagajne. Strinjam se z vami, gospod Tonin, denar ne raste na
               drevesih, absolutno. To je prva zadeva, ki jo je treba ob tem povedati, in to je
               glavni razlog, zakaj v Združeni levici ne moremo niti pod razno takšnega predloga
               podpreti.</p>
               <p>Druga stvar, ki jo je treba povedati, so pa ti miti o ustvarjanju novih delovnih mest
               in gospodarski rasti, ki naj bi jih ta predlog prinesel. Če ne bi bili površni, bi si
               lahko pogledali nekaj podatkov za Slovenijo. Recimo, Banka Slovenije je leta 2013
               izdala poročilo, ki sem ga že prej omenjal, ki zelo jasno pove, kakšni so
               multiplikatorji; in sicer pove naslednje: če se državna potrošnja dvigne za 1 % BDP –
               se pravi, če bi zbrali 1 % BDP davkov več in to investirali oziroma bi država
               porabila, bi to pomenilo 1,6-odstotni dvig zasebne potrošnje, 1,1-odstotni dvig
               investicij in 1,6-odstotni dvig BDP. Na drugi strani, ker je treba seveda ta denar
               zbrati, bi 1-odstotno povečanje davkov pomenilo, da se BDP zaradi tega zniža za 0,4
               %, privatna potrošnja za 0,05 % in investicije za 0,35 %. Se pravi, povsod bi bili s
               takšnim ukrepom na zeleni veji. Obratno pa, če pa slikamo, kakšen bo učinek znižanja
               davkov, bo pa verjetno privatna potrošnja se dvignila zelo malo, kar tudi ta
               multiplikator kaže, in nekako se bo zelo malo to poznalo na BDP.</p>
               <p>To je konec koncev tudi povedal nekdanji razvojni minister prve Janševe vlade, Jože
               P. Damijan, ki je v bistvu v petkovi prilogi Financ opisal razvoj svoje misli v
               zadnjih letih in je povedal zelo jasno, da se je motil pri učinkovitosti davkov pri
               spodbujanju gospodarstva. Citiram: "Eksperiment ZUJF in zniževanje davka na dobiček
               naj bi prinesel gospodarsko rast. Ampak sledilo je nasprotno, preobrat iz trenda
               dveletne rasti v novo recesijo in veliko povečanje luknje v proračunu … / izklop
               mikrofona/</p>
            </sp>
            <sp xml:id="SDZ7-Redna-15-2016-02-28.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa … Žal.</p>
               <p>Besedo ima gospod Tomaž Gantar, pripravi naj se gospa Marija Bačič.</p>
               <p>Izvolite, gospod Gantar.</p>
            </sp>
            <sp xml:id="SDZ7-Redna-15-2016-02-28.sp52">

               <speaker>TOMAŽ GANTAR (PS DeSUS):</speaker>

               <p>Hvala lepa, predsedujoči. Spoštovani kolegice in kolegi!</p>
               <p>Predlog Nove Slovenije razumem predvsem kot bližnjico, kako začeti z zmanjševanjem
               socialne države in kako začeti z ukinjanjem solidarnosti. Predvsem pa mislim, da ste
               se reševanja tega problema lotili enostavno z napačne strani – z zmanjševanjem
               prispevkov. Ideja sama na sebi ni inovativna, to se je že enkrat zgodilo, leta 1996,
               ko so bili prispevki znižani za pokojninsko in invalidsko zavarovanje. Nekaj let je
               ta izpad nadomeščal davek na izplačane plače, ki pa se je med leti 2006 in 2009
               ukinil in rezultat, seveda rezultat je na dlani; revščina se je povečala. Danes imamo
               mnoge ljudi, ki seveda ne morejo konca s koncem stakniti, in vi bi v bistvu to
               situacijo samo še dodatno s tem poslabšali. Seveda, poslabšali s čim? Zagovarjate, da
               bi z vašim predlogom ljudje dobili več v žep. Ja, na nek način bi dobili več v žep,
               obenem pa ne poveste, koliko bi jim po drugi strani na račun zmanjševanja prispevkov
               s socialnega področja, se pravi zdravstva in podobnega, odtegnili – bistveno več, kot
               bi jim dali z vašim predlogom –, koliko jih bo stalo po vašem predlogu tudi
               zdravstvene reforme, zdravljene na ta način. Bistveno več, kot pa jim vi dajete s
               predlogom v žep. Ideja seveda sama na sebi je dobra.</p>
               <p>Poleg tega pa se zavedamo tudi mi, da je treba konkurenčnost gospodarstva povečevati.
               Ampak, ali so ravno prispevki tista pravilna ali pa najhitrejša pot? Verjetno
               najhitrejša, pravilna pa ne, glede na to, da je konkurenčnost gospodarstva odvisna še
               od mnogih drugih pogojev. Ne nazadnje tudi, če gledamo, zakaj nismo interesantni tudi
               za tuje investitorje in vlagatelje. Sigurno to ni izhodišče samo v prispevkih, ampak
               imamo kup drugih problemov: dolgotrajne birokratske postopke, delovnopravno
               zakonodajo, prostorsko zakonodajo, vodenje in vmešavanje vseh mogočih v sisteme
               vodenja. Pa ne nazadnje se ne moremo pohvaliti, vsaj po podatkih ne, tudi po sami
               učinkovitosti dela. Se pravi, da je možnosti za izboljšanje konkurenčnost
               gospodarstva na vseh ostalih področjih, kjer rešitev niste predlagali, bistveno več.
               Lotili ste se pa najbolj enostavne pa za ljudi, za prebivalce Slovenije najbolj
               škodljive rešitve. Se pravi zmanjševanje socialne države na račun na videz všečnega
               predloga zniževanje oziroma vstavljanje socialne kapice navzgor in navzdol.</p>
               <p>Poleg tega se mi zdi predlagana sprememba, ki pomeni bistven poseg v sistem socialnih
               zavarovanj, brez ustreznih rešitev na področjih, ki sem jih omenjal, pokojnin,
               zdravstva, dejansko nedostojna rešitev. To je v bistvu atentat na socialno državo. To
               priznali ali ne priznali. Pričakoval bi seveda bistveno drugačne rešitve za
               izboljšavo konkurenčnosti, predvsem glede tudi na skupino ljudi, ki jih zagovarjate
               in ki verjamem, da niso verjetno v tisti najbogatejši kategoriji. Mislim, da je to
               vprašanje do te mere pomembno, da se mi zdi tudi nedostojno, da poskušamo nekje preko
               stranskih vrat, po neki bližnjici uvajati omejevanje na področju socialne države in
               da za takšno vprašanje potrebujemo bistveno širši družbeni konsenz in razpravo, tudi
               širšo, ljudi, ki bodo to vprašanje seveda poznali in razumeli. Ker verjamem, da
               mnogi, kaj pomeni socialna kapica navzgor, navzdol in podobno, pač ne vedo dovolj ali
               pa ne poznajo dovolj.</p>
               <p>Mogoče še za konec, kolega Horvat je ob predstavitvi mnenja poslanske skupine pokazal
               knjižico Slovenci smo, imamo rešitve. Ja, Slovenci smo, za rešitve, ki jih pa
               predlagate – ne hvala, ker mislim, da niso dobre in da ljudem škodijo! Hvala.</p>
            </sp>
            <sp xml:id="SDZ7-Redna-15-2016-02-28.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marija Bačič, pripravi naj se gospa Suzana Lep Šimenko.</p>
            </sp>
            <sp xml:id="SDZ7-Redna-15-2016-02-28.sp54">

               <speaker>MARIJA BAČIČ (PS SD):</speaker>

               <p>Hvala za besedo, gospod podpredsednik. Pozdravljeni, kolegice in kolegi!</p>
               <p>Prepričana sem, da se skoraj vsi strinjamo, da je delo preveč obdavčeno, na drugi
               strani pa Socialni demokrati opozarjamo, da so dobički premalo obdavčeni. Zato menim,
               da je prava rešitev, da je treba ob zniževanju davkov dela delno povečati in
               uravnotežiti davke na drugi strani, to je na strani kapitala in dobičkov. Namesto
               davčnih olajšav za tiste, ki že sedaj prejemajo najvišje prihodke, menim, da je
               primernejše, za kar se zavzemamo Socialni demokrati, povečanje obdavčitve dobička na
               evropsko primerljivo raven in hkrati s tem reforma dohodninskih razredov, ki bi
               pravičnejše obremenila srednji sloj prebivalstva. Želimo torej, da bi se uvedel
               34-odstotni dohodninski razred, ki bi razbremenil višji srednji razred in hkrati
               dvignil zgornjo mejo obdavčitve 27-odstotnega dohodninskega razreda na 30 tisoč
               evrov, kar bi pomenilo višje neto plače za srednji razred.</p>
               <p>Sprejetje predloga Nove Slovenije bi pomenilo zmanjšanje prihodkov za zdravstveno in
               pokojninsko blagajno celo za 490 milijonov, po oceni Vlade celo za 760 milijonov
               evrov, kar bi pomenilo, da se na račun nekoliko višje neto plače ogroža socialna
               varnost zaposlenih; torej, nižje pokojnine in ogrožen sistem javnega zdravstva. Če
               kaj, nam mora biti jasno, da vedno večja neenakost, ko ima peščica ljudi v lasti več
               kot številni drugi skupaj, zagotovo ni prava pot.</p>
               <p>Zavzemala se bom kot naša stranka, Socialni demokrati, za pravičnejše davke in
               močnejši srednji razred, ne pa za privilegije najbogatejših. Seveda predlaganega
               zakona zato ne morem podpreti. Če pa se, recimo, malo spomnim na leto 2007, ko je
               davčno reformo uvedel gospod Bajuk, ki je uvedla manj razredov, nizko postavljen
               41-odstotni razred ,in je ta razbremenitev stala proračun 980 milijonov evrov. Toliko
               v razmislek. Hvala lepa.</p>
            </sp>
            <sp xml:id="SDZ7-Redna-15-2016-02-28.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko, pripravi naj se gospa Vojka Šergan.</p>
            </sp>
            <sp xml:id="SDZ7-Redna-15-2016-02-28.sp56">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovana
               državna sekretarka!</p>
               <p>Reči moram, da sem danes slišala veliko navedb ali trditev, s katerimi se absolutno
               ne morem strinjati. Tukaj se vidi, da imamo različne, zelo različne poglede na to,
               kako naj bi stvari v Sloveniji delovale. Prvo, kar želim, to, kar je bilo večkrat
               izpostavljeno, da se s tem zmanjšuje socialna država. Lepo vas prosim, od kod vam
               sploh pridejo takšne trditve na pamet!</p>
               <p>Osebno ocenjujem, da je gospodarstvo tisto, ki bi moralo biti center vsega, hrbtenica
               vsega; od dobro delujočega gospodarstva je odvisno, kako bodo stvari v državi
               funkcionirale. Od tistih ljudi, ki so zaposleni, je odvisno, koliko pride v proračun
               Republike Slovenije, od tega je odvisno, kakšno imamo izobraževanje, kakšno imamo
               zdravstvo, kako lahko zagotavljamo varnost v naši državi in podobno. Ampak, kaj se
               dela pri nas? Pri nas pa se želi najbolj obremeniti ravno tiste, ki delajo, in seveda
               tudi realni sektor. Seveda smo pa vsi zelo ponosni na gospodarsko rast. In kdo je in
               bo zaslužen po napovedih? Izvozniki. Kdo so to? To so podjetja, gospodarstveniki. Vsi
               se zavzemamo, ja gospodarstvu je treba zagotoviti konkurenčnost. Ja, kako?! Na način,
               da bi jih dodatno obremenjevali? Gospodarstvo je treba razbremeniti. Vsi se strinjate
               s tem, da so plače absolutno preveč obdavčene, ampak razbremenili pa jih ne bi, pod
               pretvezo, da bi s tem ogrozili socialno državo. Totalni absurd. Koliko imamo danes
               brezposelnih? Okrog 113 tisoč, ne vem zdaj točno natančne številke. Koliko smo jih
               imeli v obdobju pred krizo?! Skoraj 50 tisoč brezposelnih manj. Kje se bodo ti
               brezposelni zaposlili – verjetno je vsem v interesu, da bi vsi ti ljudje delali. Kje
               se bodo zaposlili?! Ali jih boste v javnem sektorju zaposlili, da se bo zmanjšala
               brezposelnost, ali je cilj, da bi se ti ljudje zaposlili v realnem sektorju, v
               gospodarstvu? Kdaj pa bo gospodarstvo zaposlovalo? Ja takrat, ko se ga bo na drugi
               strani malo razbremenilo. In manjša obdavčitev plač ima zagotovo za posledico to, da
               bo gospodarstvo začelo zaposlovati, da se bo povečalo delovna mesta. Ampak seveda,
               vaše stališče je pač drugačno. Vi imate delodajalce, ne vem, za prevarante, samo
               podjetja spravljajo v stečaj … Ali ste se vprašali, koliko državnih podjetij je šlo v
               stečaj in zakaj je šlo v stečaj? S tem se seveda vi verjetno ne želite ukvarjati. Bi
               pa imeli dodatne davke. O kakšnih davkih? Nepremičninski davek ali bencinski cent, ki
               je tudi davek? Davčne blagajne – popoln nesmisel.</p>
               <p>Mi je na misel prišla misel Margaret Thatcher, ki govori približno tako: Težava
               socializma je, da prej kot slej zmanjka denarja drugih. In prav tako se mi zdi, da je
               včasih v Sloveniji, čeprav nismo več v socializmu. Resnično bi si želela, da bi
               končno vsi skupaj spregledali, da je edina rešitev v tem, da razbremenimo
               gospodarstvo, tako davčno kot administrativno. Gospodarstveniki na to opozarjajo že
               leta, opozarja se na to, da je obdavčitev dela previsoka. Vsi se s tem strinjate, s
               tem se strinjajo ne nazadnje tudi zaposleni, saj ko dobijo plačilne liste, zelo dobro
               vidijo, kaj je neto in kaj pride na njihov transakciji račun, kaj pa piše kot bruto
               plača.</p>
               <p>Naj spomnim, tudi minister za finance je večkrat omenil, da so plače preveč obdavčene
               in tudi v koalicijski pogodbi ste to zapisali, čeprav je očitno del koalicije na to
               že kakorkoli tudi pozabil. Ocenjujem, da je za Slovenijo izjemno nerazvojno …
               Velikokrat ste govorili, želite si razvojno Slovenijo. Kaj je razvojnega v tem, da
               zaposleni dobi 600 evrov neto plače, da je potem strošek delodajalca oziroma da da
               državi 300 evrov, ker stane približno 900 evrov – ne govorim o točnih zneskih, ampak
               okvirnih zneskih. Za neto znesek tisoč evrov da državi 700 evrov. Če pa pridemo na
               neto znesek 2 tisoč evrov, pa pomeni, da je skupaj tisti drugi bruto več kot 2 tisoč
               evrov, kar pomeni, da pri takšni plači, takšnih plač je v Sloveniji seveda zelo malo,
               ampak v takšnih primerih država zasluži več kot pa zasluži delavec. Ampak, to je za
               kolege iz Desusa … Ne vem, to so bogataške kapice, to ste danes izumili tukaj. Res se
               sprašujem, ali je to pravičen sistem, ali s temi spremembami, ki jih je predlagal
               predlagatelj, mi ogrožamo solidarnost. Nikakor ne, še vedno obstaja! Je razvojno
               spodbudno to, kar imamo danes? Ni! Ta predlog bi vsaj nekoliko popravil to, ali naš
               današnji sistem zavira podjetništvo ali ne. Sami odgovorite na to vprašanje.</p>
               <p>Ali zavira vstop tujih investitorjev v Slovenijo? Kaj največkrat povedo, kaj je
               previsoko – ravno strošek dela! Zaradi tega Slovenija kot lokacija za vstop tujih
               investitorjev ni primerna. Ne nazadnje se tudi sprašujemo, ali se ne zaveda same
               poštenosti. Zakaj? Zato, ker kaznuje tiste, ki so najbolj produktivni, tiste, ki
               najbolj delajo. Ponovno poudarjam, ne gre tukaj na račun solidarnosti. Še vedno imamo
               zelo solidaren sistem, če bi v celoti sprejeli te predloge, ki so bili danes tukaj
               predstavljeni.</p>
               <p>Študija OECD je že bila omenjena. OECD je organizacija razvitih držav. Tukaj smo na
               devetem mestu po višini obremenitve dela, 42,5 %. Povprečje je 36 %. Zelo veliko. Pa
               slišali smo že, Avstrija in Nemčija imata bolj obdavčene. Ja, drži, ampak veste, jaz
               sem malo bližje avstrijski meji, pa je tam dosti dnevnih migrantov, ki delajo v
               Avstriji, in zelo visoke položnice dobivajo s FURS, ker morajo plačati razliko v
               dohodnini. Zakaj? Ker pri nas zelo hitro, glede na tisto, kar dobijo, padejo v tisti,
               bom rekla, fiksni najvišji dohodninski razred. Pa pogledamo drugo stran, imajo
               trinajsto, štirinajsto plačo. Koliko je v Avstriji ta obdavčeno? S šestimi odstotki.
               To je kot pri nas regres pa božičnica, da imamo neko primerjavo. Torej, kako delujejo
               druge države? Dosti bolj stimulativno, dosti bolj razvojno, ne pa tako kot mi.</p>
               <p>Osebno pač ocenjujem, da bi dejansko s tem, ko bi dvignili neto plačo, naredili
               ogromno. Na eni strani bi imeli zaposleni, tisti, ki delajo, več denarja. Ta denar bi
               absolutno potrošili. Zagotovo bi ga potrošili. Država bi dobila več iz naslova DDV,
               gospodarstvo bi imelo več dela in ne nazadnje, če bi imeli malo manj obdavčeno delo,
               bi tudi imeli manj dela na črno in imeli bi manj nelojalne konkurence in ne bi rabili
               davčnih blagajn, kot jih imamo danes, ker teh, ki delajo na črno, tako ali tako ne
               bomo dobili zaradi tega, ker nimajo registrirane dejavnosti. In kaj bi se še zgodilo?
               Strokovno usposobljeni ljudje ne bi odhajali v tujino. Vprašajte se malo in vprašajte
               se na drugi strani tudi, koliko je en tak usposobljen kader stal državo, je stal
               Slovenijo. Od vrtca, osnovne šole, srednje šole in fakultete naprej in takrat, ko
               pride v obdobje, ko bi začel v proračun nekaj vračati, odide. Ja normalno, da odide!
               Pa vam bom prebrala to, kar je 15. 9. 2014 na hearingu rekel minister Mramor: "S
               prispevki smo na četrtem mestu med državami EU." Govoril je o stalnem dohodninskem
               razredu 41 %. Zgornji dohodninski razred, ko tja prideš, je res zelo močno obdavčen.
               To je obdavčenje pridnih. Mi imamo dejansko te, ki študirajo, ki se trudijo, ki so
               inovativni, ki so mednarodno odprti in tako naprej – in zaslužijo. Mi jih udarimo
               takoj. Seveda, to je lahko čisto v redu, če si v nekem okolju, kjer se v bistvu, kjer
               ljudje ne morejo iti, ampak mednarodno okolje je tako, da so posod drugje ti ljudje
               bolj cenjeni in manj obdavčeni in zato nam bodo boljši dejansko odhajali. To je
               povedal vaš minister. In še kako se z njim strinjam. Ravno zaradi tega bi morali
               nujno nekaj več v tej smeri narediti.</p>
               <p>Potem pa si poglejmo podjetja. Vi jih imate za ene zlobneže. Ampak veste, podjetja si
               želijo dodatno nagraditi zaposlene, želijo jim dati božičnice. Slišali smo, ne da
               veliko podjetij božičnice. Marsikdo bi dal, če ta božičnica ne bi bila tako
               obdavčena. Včasih se tudi zaposleni tega ne želijo, ker potem pa so na drugi strani
               prikrajšani za številne druge ugodnosti, od plačila vrtca, otroških dodatkov itn.,
               ker takoj padejo v višji razred. Kot sem že rekla, zmanjšanje obdavčitve dela bi
               zagotovo spodbudilo delodajalce, da bi ustvarjali nova delovna mesta. In seveda, to
               je tudi ključno za investitorje, ki gredo pač tja, kjer je okolje za njih ugodneje.
               In še kako bi jih potrebovali v Sloveniji, še kako bi jih potrebovali! Ta predlog, ki
               ga je dal predlagatelj, gre zagotovo v pravo smer. Morda ni idealen, da je pa zelo
               razumen rok, da stopi v veljavo 1. 1. leta 2018. Torej, časa je dovolj, da
               predebatiramo in da najdemo spodobno rešitev. In absolutno ocenjujem, to ni nobena
               bližnjica, ampak to je dolgoročno edina prava smer. Me je pa dejansko zelo zmotilo v
               tem odgovoru Vlade, kjer je zapisano: "Izpostaviti je potrebno, da predlog, kot je
               zastavljen, pomeni velik izpad javnofinančnih prihodkov, kar z vidika finančne
               vzdržnosti ni sprejemljivo."</p>
               <p>Bolj ali manj se je zanemarilo, kaj bi pa mi dobili več v blagajno in ne nazadnje,
               kaj bi pa tudi zaradi tega iz te naše skupne blagajne dali manj. Verjamem, da se vsi
               strinjamo, da bi si želeli manj dati za socialne transfere, zaradi tega ker bi imeli
               ljudi zaposlene in ti ljudje bi tudi dajali v to našo blagajno. Na takšen način niti
               najmanj ne vidim, da bi s tem ogrozili ali pokojninsko ali zdravstveno blagajno. Še
               enkrat pravim, ta predlog mogoče ni čisto popoln, je pa zagotovo korak v pravo smer,
               zato ga absolutno podpiram. Hvala.</p>
            </sp>
            <sp xml:id="SDZ7-Redna-15-2016-02-28.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan, pripravi naj se gospa mag. Jana Jenko.</p>
               <p>Izvolite, gospa Vojka Šergan.</p>
            </sp>
            <sp xml:id="SDZ7-Redna-15-2016-02-28.sp58">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovana gospa sekretarka, kolegice in kolegi!</p>
               <p>Najprej se moram odzvati na razpravo kolegice, tukaj bi rada posebej poudarila, da v
               SMC ne podcenjujemo gospodarstvenikov, da ne razmišljamo o tem, da so podjetniki
               faloti, in želimo samo, da se takšna zakonodaja sprejema, ki nekako uravnoteži tako
               na eni strani socialne partnerje in na drugi strani podjetništvo. Mislim, da je cilj
               in mora biti cilj vseh nas v parlamentu predvsem to, da poskrbimo za vse segmente
               ljudi, ker vsak na svojem področju rabi kvalitetno življenje v tej naši državi.
               Zaradi tega mislim, da ne bi smeli razpravljati v to smer, da smo pa eni izrazito
               proti in da podcenjujemo podjetnike – to pa res ne, no! Zavzemamo se, da bi tudi oni
               imeli dobro podlago za svoje poslovanje.</p>
               <p>V SMC razumemo namen predlagatelja, da se znižajo obremenitve dela. Ta namen v
               principu tudi podpiramo vendar, kot sem že v uvodu rekla, narediti pa je vendarle
               treba najprej strukturne ukrepe, ki bodo zmanjšali javno porabo in to nekako
               uravnotežiti. Samo tako lahko zmanjšamo negativni učinek na javne finance, kajti neka
               okvirna ocena posledic tako na pokojninsko kot tudi na zdravstveno blagajno je preko
               500 milijonov evrov. Mislim, da si v tem trenutku ne moremo privoščiti, da naredimo
               takšno neravnotežje v javnih financah.</p>
               <p>Prav tako bi sprejetje takšnega zakona bila velika grožnja za same javne finance,
               opažena seveda tudi s strani mednarodnih institucij. Mednarodne institucije bi to
               grožnjo za javne finance vzele zelo resno, kakšne pa bi bile posledice? Podražitev in
               dodatno zadolževanje države. Posledično pa to pomeni zadolževanje bank in to sigurno
               tudi ne bi bil pozitiven vpliv na delovanje gospodarstva. Če bi na eni strani in
               olajšali in razbremenili delo in na drugi strani podražili zadolževanje in otežili
               zadolževanje gospodarstva, mislim, da bi s tem naredili spet na drugi strani škodo.
               Zato je treba k temu pristopati resnično s premislekom.</p>
               <p>V sladu s fiskalnim pravilom, ki nekako ukrepe med seboj uravnoteži, in strukturni
               primanjkljaj se prav tako zaradi fiskalnega pravila ne sme povečati. Zato se v
               Stranki modernega centra zavzemamo predvsem za prestrukturiranje davkov. Za znižanje
               obremenitve dela bodo potrebni kompleksnejši, hkratni, usklajeni ukrepi, več področij
               je treba tukaj pogledati in jih uravnotežiti. Ti ukrepi bi namreč zahtevali tudi –
               vsaj takšno je tudi moje razmišljanje – širši družbeni in politični konsenz. Če bomo
               želeli znižanje obremenitve dela, moramo imeti hkrati tudi primerljiv nivo socialne
               varnosti, zagotoviti moramo vzdržnost javnih financ, vključno s pokojninsko in
               zdravstveno blagajno. Prav tako je treba zagotoviti tudi pozitivni učinek davkov in
               prispevkov za socialno varnost.</p>
               <p>Skratka, v Stranki modernega centra menimo, da potrebujemo dialog, konsenz,
               sodelovanje v dobro ljudi. In ob tej priliki vabim tudi predlagatelja, da v
               nadaljevanju, ko bomo pristopali k prestrukturiranju davkov, začnemo dobro
               sodelovati, se poslušati in tudi poskušati potem maksimalno te davke uravnotežiti v
               dobro vseh naših državljanov. Hvala.</p>
            </sp>
            <sp xml:id="SDZ7-Redna-15-2016-02-28.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Jana Jenko. Pripravi naj se gospod Jožef Horvat.</p>
            </sp>
            <sp xml:id="SDZ7-Redna-15-2016-02-28.sp60">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Vsem skupaj prav lep pozdrav!</p>
               <p>Prvo, kar mi je prišlo na misel ob branju predloga zakona, sem pomislila, mogoče pa
               si hoče gospod Tonin zvišati plačo, z nižanjem prispevkov bi se namreč prispevki
               obdavčitve znižali tudi poslancem. Mogoče pa želi obnoviti stanovanje, kupiti vikend
               iz tega, na račun državljanov tako privarčevanega denarja. Namreč, kakor trdijo v
               predlogu zakona, vsi inženirji nimajo takih plač in jih tudi potem ne bi imeli, žal
               je tako. Odhajajo ven, morda tudi zaradi slabih razmer v delovnih kolektivih, morda
               je to še največji razlog. Morda tovarne premalo vlagajo v razvoj. Že leta 1995 se je
               prispevna stopnja za pokojninsko in zdravstveno zavarovanje podjetjem znižala s 15,5
               na 8,85 %. Kaj so podjetja s tem privarčevanim denarjem naredila? Če vzamem samo Peko
               – v razvoj očitno ni šel, saj so zamrli na tem področju, posodabljali niso. S tem
               predlogom bi bila pokojninska blagajna osiromašena za približno 600 milijonov in tudi
               zdravstvena za približno 300 milijonov. Torej bi moral za ohranjanje sociale, kakršna
               je zdaj, na taki ravni, to prispevati proračun. Tudi v proračunu denarja ni. Vedno se
               "bockamo" ob sprejemanju proračuna, katero ministrstvo, katere postavke bodo znižane
               in katere je res nujno treba zvišati. In socialo je treba ohranjati. S tem predlogom
               pač ne bo denarja v proračunu, v blagajnah pa tudi ne. Peko je takrat potreboval samo
               2 milijona, pa ju ni dobil. Samo 2 milijona. Tu bi pa osiromašili blagajno za 900
               milijonov. Nismo dobili tega denarja v Peku, zato so danes delavci na cesti. Gospa
               Bratuškova je rekla, da sva tu dve poslanki iz Tržiča. Točno tako! Naj jo pa ob tem
               spomnim, da sem bila jaz poslanka tudi takrat, ko je ona vladala, ko je bila ona
               premierka. Takrat sem sklicala dve seji, eno sejo odbora in eno sejo Državnega zbora.
               Ona reševanju Peka ni bila naklonjena. Zadevo je prepustila gospodu Mišiču in v Cimos
               vložila 40 milijonov, v Peko ni mogla dveh milijonov vložiti. Poglejmo, kje je danes
               tudi Cimos – denar je šel po gobe, izgleda. Ona, kar je naredila v času svojega
               mandata v Tržiču – očitno je imela namen samo kadrovati. S tem naj se pač ne kiti. To
               ni bil način, niti ni želela priti v Tržič, da bi se seznanila s stanjem v Peku.</p>
               <p>Tega predloga zakona ne podpiram, saj bi s tem pridobil predvsem višji sloj, nižji bi
               ostal na istem oziroma na slabšem. Hvala lepa.</p>
            </sp>
            <sp xml:id="SDZ7-Redna-15-2016-02-28.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Jernej Vrtovec.</p>
            </sp>
            <sp xml:id="SDZ7-Redna-15-2016-02-28.sp62">

               <speaker>JOŽEF HORVAT (PS NSi):</speaker>

               <p>Hvala lepa, gospod predsedujoči.</p>
               <p>Bal sem se, da bo šla diskusija na osebno raven, da bo šla diskusija tudi kot napad
               na pokojnega ministra dr. Andreja Bajuka, najboljšega dosedanjega finančnega ministra
               v teh 25 letih, ampak to je pač olika nekaterih tukaj prisotnih. 8 od 12
               najbogatejših Slovencev ima podjetja, živi in dela zunaj Slovenije. Ali vam to kaj
               pove? Ena polovica upokojencev ne more preživeti meseca, je rekel Luka Mesec. To je
               dejstvo, podpišem. Skoraj 50 tisoč ljudi na minimalni plači in trend se povečuje. To
               so statistični podatki. S tem se strinjamo. Strinjamo se, da denar ne raste na
               drevju. In meni zelo prijazna poslanka, resnično jo po tej vrednoti cenim, kolegica
               Marinka Levičar, je danes postavila ključno vprašanje: Kje bomo vzeli, kje bomo
               jemali? Jaz samo dodajam, da bomo financirali socialno državo. Vsi smo za socialno
               državo. Vsi smo za spoštovanje ustave, tudi za fiskalno pravilo, ki pa ga ne moremo
               spoštovati in uveljavljati, ker niste še prinesli predloga za fiskalni svet, kolegice
               in kolegi iz SMC! Podprl bom prestrukturiranje davkov – kje ga imate v normativnem
               planu dela Vlade za leto 2016 in 2017? Tudi Avstrijci so spremenili dohodninsko
               lestvico. Tisti, ki je imel in ima 2 tisoč 500 bruto bo na letni ravni dobil 500
               evrov več. Tudi mi smo jo spremenili. Z istim brutom boste pri nas dobili na letni
               ravni 97 evrov več. To so, kolegice in kolegi, razlike in zato je jasno, kaj nam
               govori Ginijev koeficient – da smo mi zelo egalitarna družba, ampak žalostno,
               egalitarna v revščini! Poglejte maile danes, kolegice in kolegi, profesorji, docenti
               s Fakultete za socialno delo odgovarjajo eni instituciji ali eni gospe, kdo je kriv
               za revščino pri nas: prvi predsednik Vlade, druga ministrica za delo in socialne
               zadeve, enake možnosti, družino in tako naprej in še finančni minister. To pišejo in
               govorijo profesorji, ki si najbrž niso kupili tega naslova.</p>
               <p>Kolegice in kolegi, včasih so ekonomsko konkurirale zgolj korporacije, gospodarske
               korporacije. Danes si med seboj konkurirajo države, zato morajo institucije držav,
               tudi Slovenije, narediti konkurenčno poslovno okolje. Aja, kjer smo že mi na naši
               lestvici? Ali ste slišali za vitko državo? Ali ste slišali kdaj za optimizacijo
               javnega sektorja, državne sektorja? Tam je denar! Podprl bom, če bo pameten, zakon o
               davku na nepremičnine. Prinesite ga danes! Hvala.</p>
            </sp>
            <sp xml:id="SDZ7-Redna-15-2016-02-28.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospod Tilen Božič.</p>
            </sp>
            <sp xml:id="SDZ7-Redna-15-2016-02-28.sp64">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Razumem in pozdravljam namen predlagatelja, ki postavlja ta zakon v nek, na prvi
               pogled všečen predlog. Gre pa za to, da ta želja po znižanju obremenitve dela, ki
               ponuja svoje videnje te problematike, ima mogoče na naše javne finance nek drug
               namen. Zato v SMC to usmeritev kot tako podpiramo, vendar moramo povedati, da tukaj
               obstaja ena velika nevarnost, in sicer nevarnost za negativne posledice za javne
               finance, za socialo, za zdravstvo in pokojnino. Ob tem ne smemo pozabiti, da smo
               uvedli vsi skupaj zlato fiskalno pravilo in ta predlog NSi bi po neki grobi oceni
               pomenil povečanje za 1 % do 2 % strukturnega primanjkljaja, kar pa v tem trenutku,
               žal, ni sprejemljivo.</p>
               <p>Vsekakor se strinjam, da so te spremembe nedvoumno potrebne – tako strukturne, tako
               celovite, kakorkoli že rečemo – in da se ta zadeva tudi predolgo vleče, lahko rečemo
               kar čez celo zgodovino Slovenije. Naloga te vlade in predvsem Ministrstva za finance
               je, da dela v smeri znižanja davčnih obremenitev dela in pri tem bomo tudi mi v SMC
               vztrajali in pričakovali neko resno in konkretno delo ter ukrepe, se pravi v tej
               smeri. Upam, da bodo tudi med ostalimi v NSi v prihodnje povabljeni z vsemi ostalimi
               deležniki, da podajo konstruktivne predloge k rešitvi te problematike.</p>
               <p>Če govorimo o tem, je treba povedati še to, da spremembe na področju plačevanja
               javnih dajatev morajo dejansko izboljšati konkurenčnost slovenskega poslovnega okolja
               predvsem z odpravo administrativnih bremen, s prestrukturiranjem bremen javnih
               dajatev in na drugi strani zagotoviti stabilne in predvidljive javnofinančne
               prihodke.</p>
               <p>Če zaključim. Doseči razbremenitev dela je ena izmed prioritet Vlade in tudi dela ne
               nazadnje Ministrstva za finance. Torej, s splošnimi sistemskimi ukrepi in drugimi
               tudi davčnimi je treba podpreti možnost za stabilno nadaljnjo gospodarsko rast, zato
               žal ne moremo podpreti ta predlog zakona. Hvala.</p>
            </sp>
            <sp xml:id="SDZ7-Redna-15-2016-02-28.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tilen Božič. Pripravi naj se gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp66">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Mislim, da se je razvila kar zanimiva razprava, kar se mi zdi dobro. Uvodoma bi začel
               s pristopom, ki ga je ubral NSi pred to sejo. Imel sem tudi to priložnost, da so mi
               svoj predlog predstavili, tako da smo se lahko o tem tudi konec koncev v poslanski
               pomenili, tako da ta del vsekakor ocenjujem kot dober in pozitiven.</p>
               <p>Kar se tiče copatka in kapice, to sem že nekako v stališču poslanske povedal, kar se
               pa tiče te božičnice, gre v neko smer, v katero smo tudi mi razmišljali. Njihova
               rešitev je, kar so prednosti oziroma odlike za moje pojme, predvsem to, da gre za
               enostaven, za poznan način, tako kot je rešen regres, morda je v določenem elementu
               celo en del boljši, zaradi tega ker predvideva povprečno plačo za preteklo leto, kar
               pomeni, da vam vsak mesec to ne variira. Tukaj je vseeno treba povedati, da določene
               rešitve so zanimive in se bomo najbrž o njih še pogovarjali, vendar še vedno, zakaj
               nepodpora, da bi morda pa vseeno to zadevo dodelali do konca, ker smo si kot SMC ta
               del vseeno nekoliko drugače zamislili. En poizkus je bil nekako lani konec leta,
               ampak mislim, da je bil vseeno neposrečen, glede na to, da ga nismo ustrezno
               uskladili, preden je prišel v javnost, in tam se je videlo, da bi mi vseeno radi na
               morda nekoliko drugačen način to zastavili, ker mislimo, da bi bilo na tak način bolj
               učinkovito.</p>
               <p>Kar se tiče potem naprej komentarjev, mislim, da je bilo s strani kolega Pogačnika,
               da gre predlog 80 % v pravo smer. Vseeno mislim – glede na to, da je treba
               uravnotežiti javne finance –, če gre 80 % v pravo smer in če je to milijarda, se
               pravi približno učinkov, se nekako potem to spusti nekih 200 milijonov, se pravi,
               imamo na odhodkovni strani rešeno in ta rešitev izgleda nekako tako. Imate backa
               Jona, ga ostrižete in mu ostane tista frizura, ki jo ima vedno, in ga pozimi pošljete
               ven pri minus 20. Bo zmrznil, tako bi zmrznil naš pokojninski sistem, kot bi zmrznil
               tudi zdravstveni sistem. Mislim, da ni 80 %, je verjetno en del, ni pa tako daleč
               razvito.</p>
               <p>Potem ena druga zadeva, ki je bila tudi izpostavljena, glede Avstrije. Ta učinek za 5
               milijard evrov, je treba vseeno povedati, Avstrija, če gremo gledati primerjalne
               podatke za 2013, je imela, kar se tiče davkov, koliko si država na koncu vsega
               pobere, 43,4 %. Slovenija 37,3. Če bi Avstrija želela, relativno gledano, priti na
               ista razmerja, kot jih ima Republika Slovenija, bi morala znižati davčno obdavčitev
               preko 25 milijard evrov – znižala je za 5 milijard. Kar pomeni, saj se vidi, 5
               milijard je veliko v očeh nekoga, ki je iz Republike Slovenije, vendar Avstrija ima
               BDP tam okoli 330 milijard, mi smo pa tam nekje pri 40. Mislim, je treba vseeno
               postaviti zadeve v razmerje, ko se pogovarjamo o številkah. Se pravi, je Avstrija
               znižala, ampak daleč od tega, da bi prišli na našo raven, ki je, se pravi, govorimo o
               skoraj oziroma tam nekje okoli 5 odstotnih točkah razlike, kar ni malo.</p>
               <p>Potem, če gremo naprej, kar se tiče, da bogati Slovenci bežijo v tujino. Treba je
               vseeno povedati, da ne glede na državo, v kateri se ta najbogatejša struktura nahaja,
               beži v tujino. To je mednarodna praksa. Lahko imate tudi države, ki sploh nimajo
               davkov, pa bežijo v tujino, zato ker varuje svoje premoženje, so tudi drugi razlogi
               tukaj; je legitimno, tam, kjer je legitimno, ni pa legalno, se bodo določene stvari
               rešile. Mislim, da tukaj je Slovenija vseeno nekdo, ki dela – delamo dobre korake na
               tem področju. To so nam ne nazadnje povedali tudi strokovnjaki iz OECD. Pred 14 dnevi
               so prišli povedati, da je Slovenija ena izmed bolj proaktivnih na področju BEPS; to
               se pravi, to je tisto področje, ko se ukvarjamo z erozijo davčne osnove za namene
               davka od dohodkov pravnih oseb. Tudi za tisto področje, ki bo vsaj na območju
               Evropske unije zelo pomembno, da se ukinejo nepoštene prakse, ki se jih nekatere
               države poslužujejo. Tako se tu koraki naprej delajo in bodo neki učinki. Tako kar se
               tiče tega, da bi …</p>
               <p>S tem, kar je bilo rečeno, se popolnoma strinjam; kogarkoli boste vprašali, ali bi si
               želel plačati manj davkov, bo rekel: ja, pa ali boste vprašali to poslanca ali koga
               drugega. Ampak, na drugi strani, posebej pri prispevkih, je treba gledati to, kar je
               bilo danes že večkrat poudarjeno, prispevki so vezani na določene pravice, na neko
               košarico, ki obstaja, smo si jo zastavili in glede na to, da kar se tiče naše
               politike, se nekako strinjamo s tem, da bi jo bilo treba v približno takšni meri
               ohranjati, seveda optimizirati in tako naprej, preprečevati zlorabe, ampak ostajamo
               socialna država; pomeni, da na drugi strani mora ostati financiranje socialne države
               na tak ali drugačen način, ker če ne, pač ne more biti.</p>
               <p>Potem spet ta, ki se večkrat ponovi, znižanje davkov, vezana rast BDP. Mislim, tam je
               kolega Mesec, danes se strinjam z njim, povedal študijo Banke Slovenije. Teh študij,
               mednarodnih, je eno malo morje, in tam noter je to ugotovljeno. To drži, da pač na
               dolgi rok ni korelacije med tem, da ti znižaš davke ,in večjo rastjo BDP, ali pa, ne
               vem, neko zaposlenost in tako naprej. Ta zveza ne obstaja, zaradi tega to ne pomeni,
               da mi ne podpiramo sprememb v strukturi in tako naprej, to samo pomeni, da tega ne
               moremo upoštevati kot argument pri tem, ko se odločamo, kako bomo strukturirali
               davke. Ker ne vzdrži praktične oziroma konec koncev tudi teoretične presoje.</p>
               <p>Potem je bil omenjen že večkrat ta socialno-tržni model, in tukaj se govori o
               Nemčiji, se govori o Avstriji, kjer naj bi bil ta model uspešen. Te države so
               uspešne, vendar ponovno: Nemčija ima 39,6 % BDP, se pravi, na nek način ima država,
               Avstrija, kot že rečeno, 43,4, Slovenija 37,3 – govorim podatke za leto 2013, kar
               pomeni, da kljub temu da imajo oni ta socialno-tržni model, to ne pomeni, da imajo
               oni bistveno manjši delež davkov v BDP. Nikakor! Pomeni, da imajo dejansko še
               nekoliko višjega, imajo pa drugače vzpostavljena razmerja, mogoče v določenih
               elementih bolj stimulativno. Ravno zaradi tega se takšnih zadev ne da narediti, kar
               se tiče reforme, čez noč, ker je treba pogledati, katere zadeve kje že obstajajo, kaj
               deluje, kaj ne deluje in kaj, kar deluje v tujini, bi pa lahko delovalo pri nas. Ker,
               roko na srce, pri določenih stvareh smo Slovenci, konec koncev tudi nekako posebni.
               Je bilo rečeno, ja, znižajte davke, se bo dvignila potrošnja. Slovenci v tem smo
               dejansko malo specifični, zaradi tega ker relativno dosti damo v nogavice, na banko,
               kamorkoli že. Pač več varčujemo kot ostali. Verjetno bi v nekaterih potrošniških
               družbah, če bi znižal davke, več bi bilo tega učinka kratkoročnega, o katerem se
               govori, da naj bi obstajal, ampak v Sloveniji bi še kratkoročni učinek na potrošnjo
               bil nižji, kot bi bil v nekaterih drugih državah. Smo takšni, kot smo; nas je morda
               malo bolj strah, smo malo bolj majhni, malo bolj konservativni itn. In dosti
               prihranimo. To potrjuje tudi statistika.</p>
               <p>Tako bi si v kratkem želim tudi kakšno izredno sejo, glede na to, da jih imamo dosti,
               kar se tiče, da smo sedaj šli pa po lestvici konkurenčnosti gor za enajst mest, glede
               na to, da nazadnje smo sklicevali tukaj, da smo šli, mislim, nekaj dol v preteklih
               letih, tako da to vseeno velja morda malo izpostaviti.</p>
               <p>Če gremo zdaj naprej. Ena zadeva se je tukaj večkrat ponavljala. Prej nisem bil v
               politiki, se pravi, sem bil v podjetništvu oziroma kot se temu reče, v gospodarstvu
               in že takrat se pa vseeno spomnim NSi, ki je pogosto povedal, da je Pipistrel odšel
               iz Slovenije zaradi birokracije, ker je čakal več kot leto dni, da bi se pogodili za
               dovoljenje, da bi lahko gradil halo. Zdaj se je treba pa vseeno malo zamisliti, to
               frazo ponavljate od leta 2011. On je to izjavil, mislim, da je bilo spomladi 2011.
               Potem je bilo rečeno, da bo jeseni 2011 začel graditi tam čez mejo. Jaz se vozim iz
               Kopra v Novo Gorico, ker imam tam nono v domu za ostarele, vsake toliko pogledam na
               tisto letališče, kako napreduje ta hala. 10. 7. 2014 se je gradnja hale končno
               začela. Pa je bilo rečeno, čakajo nas z odprtimi rokami, takoj nam bodo dali gradbeno
               dovoljenje, tam ni nobene birokracije, vse gre … Tisti, ki živimo ob meji in poznamo
               približno, kako Italija funkcionira, vemo, da marsikateri podjetniki bežijo v
               Slovenijo, zato ker če kdo ve, kaj je to birokracija, vedo to Italijani. Zdaj delajo
               sicer določene reforme, Renzi pač na višjem političnem nivoju, ki peljejo v neko, po
               mojem, pametno smer. Ampak, kar se tiče birokracije, če se kdo hoče srečati z
               birokracijo pa se kaj naučiti, mislim, da gre lahko v Italijo to malo pogledat, ker v
               Sloveniji, mislim, da smo, kar se tega tiče, še vedno boljši. Tako da – ja. 14. 1.
               zasledim novico, Pipistrel končuje, 14. 1. 2016, Pipistrel končuje tovarno v Italiji,
               zaposlovati bo začel spomladi. Od 2011 do danes, mislim, da bi se tudi v Sloveniji
               premaknilo. Je pa res, da ni bil to edini vzgib. Konec koncev to ni res. Gre za
               določena dovoljenja, da če ti proizvajaš, lahko prodaš v ZDA. So še drugi razlogi,
               mislim, da pač kot podjetnik ima vso legitimno pravico, da se tako odloči, prejel je
               kar nekaj tudi subvencij iz državnega proračuna, tako da podjetništvo in inovativnost
               se stimulira, je šlo za več milijonov evrov, ampak pač na koncu se je odločil, kot se
               je odločil, in upam, da mu gre dobro oziroma da mu bo še šlo. Ker konec koncev tudi
               tisti, ki se vozijo čez mejo, iz Slovenije verjetno tja delat, bodo nekaj imeli od
               tega. Kot veste, v Italiji kar se tiče plač, delovne sile, da bi bilo tam dosti
               ugodnejše – ni, zato ker verjetno niste še nikogar slišali, ki hodi v Italijo delat,
               da bi se pritožil, da je dobil položnico na koncu, kot se dogaja. Recimo. na primer,
               tisti ki delajo v Avstriji. Zakaj? Ker so tam višje davčne stopnje in v Sloveniji ni
               treba doplačati, ker si že v Italiji toliko plačal. To tudi kar se tiče zaposlovanja.
               Tako da te zadeve, razmerja, kaj je pri nas dobro, kaj je pri nas slabo, vseeno jih
               je treba imeti malo v oziru, se malo bolj poglobljeno o tem pogovarjati in
               pogruntati, ugotoviti, kaj je res, kaj ni. Kar je slabo pri nas, ni malo teh stvari,
               jih je treba urediti, kar je dobro pri nas, je treba skušati zadržati. Tako da, to
               velja imeti v mislih.</p>
               <p>Potem naprej. Ena zadeva, ki me je morda malo zmotila; to povečanje zaposlitev ob
               znižanju davkov. Mi imamo na področju socialnih prispevkov, se pravi, zdravstvo,
               pokojninsko in to, imamo strukturni primanjkljaj. Strukturni primanjkljaj je tisti
               primanjkljaj, ki ti ostane, ne glede na to, kje v ciklu se ti nahajaš. Kar pomeni, če
               bi mi imeli polno zaposlenost, bi imeli še vedno minus; kar pomeni, da je to
               strukturni problem. To ni problem, ki ga ti rešiš s tem– recimo, dejansko da ga boš
               rešil s tem, da bo več ljudi zaposlenih. Reševal se bo, ampak ob sočasnem znižanju
               prispevkov socialnih si ti povečal luknjo, ne zmanjšal. Je pa res, da na določenih
               postavkah v proračunih bi nam šlo boljše, in se strinjam, vsi moramo delati na tem,
               da se zaposlenost dvigne. Mislim, da na tem področju se dela, tudi iz proračuna je
               razvidno, da so določeni transferji predvideni za stimuliranje, povečevanje
               zaposlovanja itn., kar pomeni, da na tem se dela, zaposlitve nastajajo, in upamo mi
               vsi tukaj – mislim, da na obeh straneh –, da bi ta zaposlenost čim prej zrasla do te
               mere, da bi tudi javne finance postale bolj vzdržne; da bo več za investicije, da bo
               več za policijo, da bo več za vojsko, zdravstvo in tako naprej; za vse, ki pač v temu
               sistemu oziroma v tej državi delujejo oziroma delujemo.</p>
               <p>Potem je bilo tudi rečeno, da se vedno tepe tiste, ki davke plačujejo, tisti, ki jih
               pa ne … Zdaj je tako, mi smo, kar se tiče tega, sprejeli neke ukrepe; eni izmed teh
               so bile davčne blagajne. Davčne blagajne so, kot rečeno, eden izmed ukrepov.
               Omogočajo lažji nadzor, informatizacijo nadzora in tako naprej, da se lahko z manj
               ljudmi na Finančni upravi oziroma s takšnim številom ljudi naredi bistveno več. In da
               se tistih, ki ne kršijo, na nek način več ne muči s pregledi, da se jim pobira čas,
               da se nimajo časa ukvarjati s svojim poslom, zaradi tega ker ne vemo, če morda pa res
               nekaj delajo narobe ali pa ne, je treba to iti na vsak način tja pogledat in
               preverit. S takšnimi prijemi, informatizacijo v davčni kontrole, je za moje pojme
               narejen dober korak ne zgolj za državo, ampak tudi za zavezance, da se bo tiste, pri
               katerih velika večina dela pošteno, da se s tisto veliko večino dejansko ne ukvarjamo
               in oni ne z Davčno upravo. Za tistih nekaj, ki pa delajo težave, ki so bolj tvegani,
               se pa lahko presežno zmogljivosti na njih usmeri. Večkrat se je govorilo o tistih, ki
               nimajo registrirane dejavnosti, zaposlujejo na črno in tako naprej. Ravno tem je bilo
               to namenjeno, da se sprosti del davčnih inšpektorjev in drugih inšpektorjev, da se
               lahko začnejo z njimi ukvarjati. Na dnevni bazi. To je tisto, kar nam je manjkalo –
               ljudi na terenu.</p>
               <p>Če gremo naprej, kar se tiče dinamičnih izračunov. Modeli, ki so bili narejeni, se
               pravi, zato da se ugotavlja, kakšen učinek ima znižanje davkov na to, kar se zgodi na
               BDP, so načeloma bili dinamični modeli. Dobro, finančna uprava jih v tem momentu ne
               uporablja, naredila je nek svoj izračun. Vendar v končni fazi, tudi če bi uporabljali
               dinamične modele, mi do bistveno različnih ugotovitev na tem področju ne bi mogli
               priti. Zato ker dinamični model za moje pojme dejansko lahko vpliva v nekaj
               odstotkih, ne more pa bistveno spremeniti nekih osnovnih ugotovitev, ki so bile
               narejene na podlagi izračunov Ministrstva za finance –, tisti, ki mislim, da jih je
               prej Luka omenil, da so delali svoje, mi smo tudi nekaj svojih naredili in smo prišli
               do tam-tam cifer. Tako to ni nekaj, kar bi od nekje padlo, amapk gre za neko logiko,
               kako zadeve funkcionirajo.</p>
               <p>Če zaključim s tem vsem skupaj … Ne, v bistvu še kar nekaj časa imamo, tako da bom
               kar nadaljeval, vidim.</p>
               <p>Od kod nam pride na pamet, da se bo zmanjševala socialna država, je bilo rečeno.
               Mislim, če se znižuje obseg prispevkov plačanih in se na prispevke vežejo določene
               pravice, je neposredna posledica to, da se znižuje obseg socialne države. To je ena
               plus ena je dva, tukaj ni višje matematike. Ne morete tega, tudi če želite, se ne da
               obrniti na glavo. Ne funkcionira.</p>
               <p>To, da je gospodarstvo hrbtenica vsega, mislim, da se vsi strinjamo, kar nas je
               tukaj. Gospodarstvo generira dodano vrednost in tako naprej, država je servis, ki
               mora izvajati svoje storitve čim bolj optimalno – nismo najbolj optimalni še, kar je
               tudi jasno, ampak se dela na tem, da bo bolj optimalno.</p>
               <p>Tudi ko je bilo rečeno – mislim, da je bilo za Margaret Thatcher rečeno –, da je
               težava socializma takrat, ko zmanjka denarja drugih. Ta problem je isti, ne glede na
               sistem, imate ga tudi v kapitalizmu.</p>
               <p>Potem, kar se tiče z visokimi davki odganjanja tujih investitorjev, poleg tega,
               kakšne so davčne stopnje, je odvisna pravna varnost, ampak če gremo samo na davčno
               področje, je tukaj seveda stabilnost in preglednost nekega davčnega sistema. Davki
               niso najvišje na lestvici tega, če bo nekdo odločil za vlaganje v neko državo ali ne.
               So tam, so pomembni, so recimo na 5. ali 7., ne vem na katerem mestu, vendar imate
               nekaj drugih zadev, ki jih imamo pri nas, v tej državi za urediti, je pa res, da
               lahko sočasno tudi davčni sistem izboljšujemo. In na tem se dela. To je to.</p>
               <p>Kar se tiče potem tega paradoksa, da nižji davki – manj sive ekonomije. Mislim, da
               smo to že večkrat v tej dvorani poslušali, da je empirično dokazano, da to ne drži.
               Tako še enkrat ponavljam, nižji davki ne pomenijo manj sive ekonomije, ker nima te
               korelacije. Ne obstaja. Si jo lahko izračunate, ampak ne pridete do tega. Skoraj, če
               bi bil tako manipulativno nastrojen, bi rekel, da obratno velja. Ampak na papirju, če
               boste naredili tako na hitro, res tako izgleda, ampak ni res zaradi tega, če ima neka
               država nizke davčne stopnje, po navadi je potem tudi slaba regulacija, slab nadzor in
               tako naprej in je potem to razlog za porast sive ekonomije, kljub temu da ima izjemno
               nizke davke.</p>
               <p>Kar se tiče potem teh odhodov v tujino, kar je bilo tudi rečeno. Sem gledal te
               podatke 2014. 14 tisoč 300 ljudi se je odselilo. 13 tisoč 800 se jih je priselilo. Se
               pravi, glede na to, da imamo enotni trg evropski in da delamo na tem, da mobilnost
               delovne sile in vse skupaj narašča, dejstvo je, da bo to šlo gor. Je pa pomembno, da
               ne sme biti večjih razlik med prilivom in odlivom. Trenutno ta razlika ni znana. Tako
               kot nekateri prihajajo k nam, predvsem bolj z juga in tako naprej, tako tudi iz naše
               države prihajajo, ne vem v severne države in s časom se morda tudi vrnejo nazaj,
               zaokrožijo, podelijo to znanje z nami in tako naprej in bodo verjetno lahko nekoč
               tudi tvorno prispevali k tej družbi in našemu BDP.</p>
               <p>Ja, nimamo podjetij za zlobneže, kot je bilo rečeno. Država si mora prizadevati za
               to, da tudi družbe imajo sorazmerno dobro okolje tudi v razmerju do delavcev, se
               pravi, da ima plačano porodniško, da ima nek bolniški staž, se pravi, če je več kot
               toliko dni na bolniškem, da država vstopi in pomaga, da so delavci nekako čim bolj
               zdravi, čim bolj vitalni, čim dlje delajo, prispevajo k dodani vrednosti podjetja. Se
               pravi, da imajo ti delavci na nek način zagotovljeno eno mrežo, neko socialno
               varnost, kolikor se pač da, zaradi tega da imajo nekako manj skrbi in da se več
               ukvarjajo s tistim, se pravi s svojim zasebnim življenjem, po eni strani, po drugi
               strani pa s tem, da tisti družbi, v kateri so zaposleni, ali pa državi ali kjerkoli
               pač, delajo, dajo čim več od sebe.</p>
               <p>Zdaj pa bi nekako zaključil s tem, da kar se tiče našega programa SMC, smo že uvodoma
               povedali. Tukaj so neke določene razlike v razmišljanjih, ki jih imamo, kar je
               normalno, tako med koalicijskimi, tudi z opozicijskimi, in bo tukaj treba iskati neke
               dogovore, kot vedno, kot v vsaki demokraciji. Ampak glede na to, da solidno
               sodelujemo, ne glede na to, kar se dogaja v medijih in tako naprej, kako se poroča,
               vsaj kar se tiče v Državnem zboru, moram reči, da je to sodelovanje solidno, se
               pogovarjamo med seboj in verjamem, da bomo pripeljali tudi te spremembe, ki se
               pripravljajo skupaj do konca. Hvala.</p>
            </sp>
            <sp xml:id="SDZ7-Redna-15-2016-02-28.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Janko Veber.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp68">

               <speaker>JANKO VEBER (PS SD):</speaker>

               <p>Hvala za besedo in lep pozdrav še enkrat vsem.</p>
               <p>Ko se pogovarjamo o davčnih reformah, je mogoče vendarle treba povzeti nekatere
               podatke, ki zelo jasno govorijo o tem, da je obdavčitev kapitala v Sloveniji res
               izjemno nizka. Če pogledamo strukturo ali pa bi rekel ekonomski vpliv, gre pravzaprav
               samo za 3,7-odstotno obdavčitev kapitala, medtem ko se srečujemo pri obdavčitvi dela
               tudi s stopnjo tam 18, 19 %, 17 %; skratka, zelo visoka razlika je. Mislim, da bi
               tukaj res morali iskati rešitve za prihodnost, kako pravzaprav čim bolj pravično
               peljati davčno reformo, če lahko tako imenujemo. Zagotovo je pa eden bistvenih
               ukrepov lahko ta, da se razširi dohodninske razrede in se s tem predvsem razbremeni
               tudi srednji razred in se s tem tudi poveča ali pa da možnost delodajalcem, da
               izplačujejo več nadpovprečnih plač, ker bodo manj obdavčeni zaradi teh sprememb.
               Hvala.</p>
            </sp>
            <sp xml:id="SDZ7-Redna-15-2016-02-28.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja.</p>
               <p>Najprej ima besedo predstavnica Vlade mag. Mateja Vraničar Erman, državna sekretarka
               na Ministrstvu za finance.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp70">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo.</p>
               <p>Nedvomno je vprašanje obremenitve stroškov dela z javnimi dajatvami vprašanje, ki ga
               je treba nasloviti in predlagati rešitve, ki bodo tiste segmente obremenitve stroškov
               dela, ki so nadpovprečni in ki delajo slovensko poslovno okolje nekonkurenčno,
               naslovile ciljano. Ampak hkrati je treba ponuditi tudi drugo plat, kako bo to
               znižanje obremenitev vplivalo na pravice, na osnove, od katerih se obračunavajo
               predvsem prispevki. Zaradi tega Vlada ocenjuje, da je treba to vprašanje proučiti
               celovito, da je treba vsem nam nasloviti vprašanje o vseh posledicah, ki jih
               sprememba obremenitve stroškov dela prinese tudi v sisteme socialne varnosti v tej
               državi. Želimo si take celovite razprave in želimo, da Državni zbor hkrati razpravlja
               o obeh elementih tega sistema.</p>
               <p>Rada bi se osredotočila še na nekatere razprave v zadnjem delu današnje razprave. Še
               enkrat naj poudarim, da državni proračun s transferjem zagotavlja dodatne prihodke
               samo pokojninski blagajni zaradi zgodovine, ko so se znižali prispevki delodajalcev
               za pokojninsko varstvo in so bili nadomeščeni oziroma je bil namesto tega uveden
               davek na izplačane plače. V zdravstveno blagajno državni proračun prispeva samo
               transferje za tiste zavarovance, ki so zaradi različnih zakonskih določb oproščeni
               plačevanja prispevkov. Splošnega transferja, s katerim bi, kot je bilo izraženo,
               pokrivali izgube za zdravstveno blagajno iz državnega proračuna, ni.</p>
               <p>Kar se tiče božičnic, naj opozorim, da je citirana določba Zakona o prispevkih za
               socialno varnost razveljavljena z Zakonom o pokojninskem in invalidskem zavarovanju.
               Zaradi tega je ni mogoče dopolnjevati v tem zakonu, ampak je treba vsebino, če se
               bomo strinjali, da je treba to vsebino nasloviti, urediti v zakonu, ki zadevno
               materijo obravnava.</p>
               <p>Omenjen je bil davčni dolg. Ja, celoten davčni dolg do vseh štirih blagajn javnega
               financiranja znaša približno milijardo 400, od tega je več kot polovica tistega
               dolga, ki je evidentiran v postopkih zaradi insolventnosti, bodisi v stečajnih bodisi
               v postopkih prisilne poravnave. Slaba polovica je tako imenovanega aktivnega dolga,
               vendar to je dolg, ki je bil kumuliran v 10 letih. To ni dohodek ali pa prihodek, ki
               ga pobereš in ga potem vsako leto naprej imaš. Zaradi tega povezovati, da naj pač
               luknjo zapolnimo s poplačilom davčnega dolga, ni primeren ukrep. Se pa absolutno
               strinjamo, da gre za vprašanje, ki ga je treba z rednim delom, s striktno izterjavo
               naslavljati in ga še nadalje zmanjševati, tako kot je trend že v zadnjem obdobju.</p>
               <p>Še ena izjava me je zmotila oziroma bi jo rada naslovila, in sicer da država zasluži,
               če dobi zaposleni, recimo, božičnico ali pa nagrado ob koncu leta. In navedene so
               bile določene številke oziroma celo tako, da zasluži pri plači. Obremenitev stroškov
               dela je sestavljena iz dohodnine, ki je prihodek državnega in občinskih proračunov,
               in pa prispevkov za pokojninsko in zdravstveno blagajno. Od minimalne plače se
               dohodnine na letni ravni zbere dobrih 100 evrov. Prispevki za pokojninsko in za
               zdravstveno blagajno so tisti, ki znižajo bistveno neto prejemek tudi tistemu, ki mu
               je za delo namenjena zgolj minimalna plača. Zaradi sistema pokojninskega varstva,
               kakršnega imamo, ker nimamo individualnih računov, ampak imamo sistem medgeneracijske
               solidarnosti, so to sredstva, s katerimi se financirajo današnje pokojnine, da bodo
               tisti, ki bodo zaposleni, prišli za njim, zanj financirali njegovo pokojnino. In s
               tem delom si zagotavlja tudi sam sebi zdravstveno varstvo skozi sistem zdravstvenega
               zavarovanja, za kakršnega smo se dogovorili.</p>
               <p>Za konec naj še enkrat poudarim,da ne zavračamo razprave o tem, kakšna je primerna
               oblika razbremenjevanja stroškov dela, ki so nadpovprečno obremenjeni v Sloveniji.
               Vendar moramo to vprašanje nujno povezati tudi s pravicami, ki iz teh obremenitev
               izhajajo, in z obremenitvami na drugih področjih. Ne smemo si dovoliti tega, da imamo
               ločene razprave, na eni strani delimo korenčke in na drugi strani drugim prepustimo,
               da se trudijo najti ustrezne nadomestne vire. Hvala lepa.</p>
            </sp>
            <sp xml:id="SDZ7-Redna-15-2016-02-28.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima še predstavnik predlagatelja mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp72">

               <speaker>MAG. MATEJ TONIN (PS NSi):</speaker>

               <p>Nova Slovenija bi se lahko v tem mandatu izrazito udobno postavila v vlogo
               opozicijske stranke in zgolj kritizirala tisto, kar bi vi pripeljali v parlament.
               Ampak ne, mi želimo delovati na drugačen način, zato smo pripravili predloge, s
               katerimi želimo reševati tiste najbolj pereče stvari, za katere vsi skupaj
               ugotavljamo, da so problematične.</p>
               <p>Pred meseci se je izpostavljala v več primerih božičnica kot pretirano obdavčena. Ta
               problem mi rešujemo in ga predlagamo v tem zakonu. V zadnjih letih se govori, da je v
               primerjavi z drugimi državami v Sloveniji nadpovprečno obdavčeno delo, še posebej so
               visoki prispevki za socialno varnost. Tudi za ta problem predlagamo, da ga rešimo na
               enostaven način, da določen del prihodkov enostavno ni oprispevčen, in s tem dvignemo
               neto minimalno plačo za 50 evrov, a hkrati ne povečamo bruto minimalne plače.
               Številne države okoli nas poznajo razvojno kapico. Jo imajo, pa je ne razumejo kot
               bogataško kapico, ampak kot pomoč srednjemu sloju, kot pomoč inženirjem. Pri nas je
               to tema, na kateri se lomijo ideološka kopja, v kateri je mogoče zaslediti ogromno
               demagogije – ampak v redu.</p>
               <p>S predlogi zagotovo ne poslabšujemo zdravstvenih storitev, ker danes zdravstvene
               storitve niso odvisne od tega, koliko vi plačujete prispevkov za zdravstveno varstvo,
               ampak smo vsi upravičeni do enakih zdravstvenih storitev, in zagotovo ne uničujemo
               socialne države. Mi s predlogom ljudem dajemo več, me pa zanima, ker imam občutek, da
               bo vladna koalicija ta naš predlog danes zavrnila, s čim bo prišla vladna koalicija.
               Kaj bo tisto in na kakšen način boste vi reševali probleme, ki smo jih želeli mi
               rešiti?</p>
               <p>Se bom umestil na sedež in pozorno spremljal, kaj boste pripravili vi.</p>
            </sp>
            <sp xml:id="SDZ7-Redna-15-2016-02-28.sp73">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Vsi razpravljavci, ki ste to želeli, ste dobili besedo. Ker čas, določen za razpravo,
               še ni potekel, sprašujem, ali želi na podlagi prvega odstavka 71. člena Poslovnika
               zbora še kdo razpravljati. Prosim za prijavo. Samo opozorilo, pred prijavo vas želim
               opozoriti, da se prijavite k razpravi, tako da pritisnete na tipko za vklop
               mikrofona. Če se želita prijaviti k razpravi tudi predlagatelj zakona mag. Matej
               Tonin ter predstavnik Vlade, prosim, da se prav tako prijavite s pritiskom tipke za
               vklop mikrofona. V tem primeru dobita beseda kot zadnja, in sicer najprej
               predstavnica Vlade, nato pa predstavnik predlagatelja. Vsak razpravljavec ima na
               voljo 5 minut časa. Prvi ima besedo …, sekundo, sistem je malce zatajil.</p>
               <p>Gospod Jožef Horvat, kar izvolite, bomo kar tako začeli, bodo iz dežurne sobe
               prinesli seznam.</p>
            </sp>
            <sp xml:id="SDZ7-Redna-15-2016-02-28.sp74">

               <speaker>JOŽEF HORVAT (PS NSi):</speaker>

               <p>Hvala lepa, gospa predsedujoča.</p>
               <p>Jaz se zahvaljujem vsem za korektno razpravo, ki ste imeli resnični namen, da v teh
               petih urah oziroma nekaj manj res opravimo zelo pomembno razpravo za to državo.
               Zahvaljujem se tudi gospe državni sekretarki, ki je strokovnjakinja na tem področju,
               ki je pozdravila to razpravo. Če kdo pričakuje od opozicijske stranke, ki ima 5
               poslancev, 2, 3 strokovne sodelavce, mogoče nekaj zunanjih prijateljev in
               strokovnjakov, da bo napisala idealen zakon, da noben izmed 90 ne bo rekel, da ni
               dodelan, da je pomanjkljiv; potem se pač moti. Ni predloga zakona, ki bi bil
               absolutno pravilen, brez napak. Ga ni. Ga ni od nobene vlade. Takšni izgovori so
               blef, oprostite izrazu.</p>
               <p>Mi si prizadevamo, da bi resnično gospodarstvo razbremenili. Slovensko gospodarstvo,
               to vemo iz naših terenskih obiskov, ima fantastične ideje. Res toplo priporočam, da
               sledite naši praksi, vsak mesec terenski obisk, vsak mesec obisk vsaj petih
               gospodarskih družb. Toplo priporočam, bodite tudi vi blizu ljudem, res. In boste
               videli, da imajo produkte, imajo nove trge, ne morejo pa se širiti. Ne upajo
               zaposliti, ker pa morda tudi kakšnega slabega delavca, ker tudi v vsej množici ljudi
               so tudi slabi, smo tudi slabi, no, da sem samokritičen, in ga ne morejo odpustiti,
               ker je zakonodaja takšna, da varuje prej pravice kot dolžnosti. To so dejstva. In vse
               to so vprašanja, ki so relevantna in jih moramo rešiti. In če bi dejansko šli vsaj
               malo naproti – ja, tudi s korenčkom – gospodarstvu, ne samo s palico, kot so davčne
               blagajne, ki so res takšen fiasko, da je še mene sram, ki sem seveda glasoval proti,
               je fiasko; če bi malo šli naproti gospodarstvu, bi lahko v roku recimo do konca tega
               mandata, upam, da se bo redno zaključil, naredili 60 tisoč novih delovnih mest. In
               zdaj izračunajmo, koliko bi to prišlo v pokojninsko blagajno, v zdravstveno blagajno
               in tako naprej. Kar izračunajmo, 60 tisoč krat tisoč 500, povprečna plača, krat 12
               mesecev krat 22,1 %. Dobite, če se nisem zmotil, 240 milijonov na letni ravni. Tu je
               odgovor na vprašanje, na relevantno vprašanje, ki si ga je postavila, nam ga je
               postavila spoštovana kolegica Marinka Levičar, zelo prijazna poslanka. Tu so
               vprašanja.</p>
               <p>In seveda drugo, optimizacija, racionalizacija javnega sektorja, državnega sektorja.
               Kje je Strategija razvoja Republike Slovenije, kje je Digitalna Slovenija? Dobro,
               zdaj pričakujem, da bo ta oblak nekaj prinesel. Jaz računam, da bo prinesel finančne
               učinke, ki ga imamo, ki je tudi rezultat, če sem prav razumel, obiska predsednika
               Vlade pri svetovno znanih korporacijah s področja IKT. Tisti, ki je bil v
               gospodarstvu kdaj tudi poslovodeči, ve, da so edina stalnica spremembe, optimizacija,
               optimizacija, optimizacija, racionalizacija, racionalizacija proizvodnega procesa,
               zmanjševanje stroškov. In to isto bi morala vedno nad seboj imeti tudi slovenska
               vlada; in vsaka vlada, – kako narediti čim vitkejšo državo, čim racionalnejšo državo,
               seveda čim cenejšo državo, glede na resurse, ki jih imamo. Mi nikoli ne bomo imeli
               dva milijona zaposlenih, dokler bomo dvomilijonski narod. Lahko pa jih imamo, kot sem
               povedal, 60 tisoč več; in to ne na minimalcu.</p>
               <p>Tukaj je problem, problem je, da se nam število delovnih mest z minimalno plačo
               povečuje. In je problem, da se nam povečuje število upokojencev, ki s tako nizkimi
               penzijami ne morejo preživeti; in problem je, da nam pokojnine realno padajo. In
               delati isto kot prej in pričakovati boljše rezultate, je po Einsteinu definicija
               norosti. In Slovenci smo vendarle pametni narod, a ne?!</p>
            </sp>
            <sp xml:id="SDZ7-Redna-15-2016-02-28.sp75">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp76">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana podpredsednica.</p>
               <p>Najprej moram reči, da sem poslušal nekaj razprav v Državnem zboru, ki nimajo nič
               skupnega z realnostjo v tej družbi. Tilna Božiča, moram reči, sem poslušal, ko govori
               kot čisti birokrat, ki nima sploh nikakršne zveze z realnim problemom in z realno
               situacijo v naši družbi v tem trenutku. Govoriti o številkah, če primerjamo vse
               parametre, če držijo, je veliko vprašanje. Gospod Tilen Božič, govorili ste, da se iz
               naše družbe, iz Slovenije izseljuje toliko in toliko, takšno in takšno število ljudi,
               da se je odselilo. Res je, ampak niste povedali tega, da se je iz naše družbe izselil
               najbolj visoko izobraženi kader. K nam se pa priseljujejo tisti, ki so večina na
               socialnih transferjih, tega pa niste povedali. Zakaj prirejate informacije in
               zavajate javnost?</p>
               <p>Prav tako vam bom sedaj na kratko predstavil stanje v naši družbi, ko govorimo o tem,
               kar je predlagala Nova Slovenija. Zakon, ki ga tudi jaz podpiram, bi definitivno
               pripomogel k zmanjšanju revščine v tej družbi. In vam bom samo prebral to, kar je
               napisalo Gibanje novega tisočletja; in sicer smo o brezposelnosti danes že govorili,
               imamo 110 488, 290 tisoč ljudi pod pragom revščine, 150 do 250 tisoč registriranih
               alkoholikov, preko 4 tisoč brezdomcev, 290 samomorov, 160 tisoč prejemnikov Rdečega
               križa, 54 tisoč prejemnikov socialne pomoči, 410 tisoč oseb, izpostavljenih tveganju
               socialne izključenosti, 206 tisoč upokojencev na pragu revščine, 48 tisoč prejemnikov
               minimalne plače. Spoštovani gospe in gospodje, če to niso dovolj alarmantni podatki,
               je v tej družbi treba korenito nekaj – in to takoj – spremeniti. Potem me naj vzame
               vrag. Ta vlada in ta koalicija v tem mandatu ni storila absolutno čisto nič za to, da
               bi se ta situacija izboljšala. Naj mi povedo, kakšen zakon je v smeri znižanja
               obdavčitve realnega sektorja oziroma gospodarstva prinesla v ta državni zbor. To mi
               povejte. In sedaj napadate opozicijo, ker koalicija in vlada nista sposobni
               predlagati pomembnih rešitev, napadate opozicijo, ki predlaga ustrezne rešitve, ki bi
               šle v korist tistim, ki bi lahko začeli zaposlovati. Tudi tisti, ki bi bili
               prejemniki minimalne plače, bi 50 evrov neto več zaslužili. In za te ljudi, ki
               zaslužijo minimalno plačo, je 50 evrov neto na leto ali pa na mesec izjemnega pomena.
               Vam se to ne zdi pomembno in vi se iz nas norčujete v parlamentu, kompletna
               koalicija. Ne razumem Desusa, sploh ne razumem. Danes sem slišal, sem dobil
               informacije, kar je bilo že javno znano, da se pokojnine zvišujejo za 0,7 %. Moja
               mama, ki ima 450 evrov pokojnine, dobi zraven 3,20 evra, nekaj takega. Pa to je čisto
               norčevanje. Popolno norčevanje iz ljudi in upokojencev. Da vas ni sram tistih, ki
               sedite tukaj in predlagate take rešitve ter zavajate slovenske ljudi, slovenske
               državljanke in državljane.</p>
               <p>Spoštovani gospod, to ni demagogija, to so dejstva. Recite, da to ni res, kar sem
               govoril. Prosim lepo, ne govorite mi tega, ker je res. Sami ne veste, kaj sprejemate
               v Desusu, kaj podpirate in kakšne rešitve sprejemate. Izračunajte, koliko je 0,7 % na
               450 evrov, pa boste videli. Ne mi govorite tega, da ne govorim resnice, tega si pa ne
               dovolim od nikogar v tem parlamentu, ker govorim resnico in točno to, kar je ključno
               ter pomembno, da poudarim in povem. Veste, kaj pa ste naredili za to, da podjetništvo
               in obrtništvo hira v naši družbi? Davčne blagajne. Kaj ste naredili na trošarinah, ki
               bi jih lahko zmanjšali, da bi tisti, ki so vezani tudi na goriva, podjetniki in
               obrtniki lažje preživeli, kaj ste naredili? Nič, niste jih znižali. Poskušali ste
               ukiniti olajšave za razvoj, ampak hvala bogu, da vam to ni uspelo, ker je opozicija
               in Obrtno-podjetniška zbornica temu nasprotovala. Prav tako ste naredili trajen ukrep
               dvig DDV, iz manjšega, iz 8,5 na 9,5; in zgornjega, iz 20 na 22 %. In kam je šel ta
               denar, kam gre ta denar, teh 100 milijonov, kam ta denar gre? In kaj ste naredili … /
               izklop mikrofona/</p>
            </sp>
            <sp xml:id="SDZ7-Redna-15-2016-02-28.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Časa vam je zmanjkalo. Hvala lepa, gospod Marijan Pojbič.</p>
               <p>Besedo ima gospod Jernej Vrtovec.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp78">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Nisem jezen, ampak se bojim, da prej zelo žalosten, predvsem s tega vidika, ker
               nastaja vtis, da v bistvu koalicija, predvsem pa Stranka modernega centra, tem
               predlogom, ki smo jih pripravili v Novi Sloveniji, nasprotuje predvsem iz nekega
               nepomembnega političnega prestiža. In končno, ko vsaj v delu opozicije sledimo vašemu
               predsedniku Vlade, da iščemo rešitve in pripeljemo rešitve v parlamentarno proceduro,
               bi si tisti, ki iščemo rešitve, res želeli te spodbude, da bi iskali še naprej
               rešitve morebiti za drugo branje. Tako pa so se v razpravi pokazale predvsem
               konceptualne razlike, upam, da ne kaj drugega. Ob tem obžalujem, da nekako ni volje
               za spremembe ali pa za bolj temeljit razmislek, da bi Slovenija postala
               konkurenčnejša država. In na eni strani smo poslanci Nove Slovenije, ki želimo
               razbremeniti slovensko gospodarstvo, da Slovenija postane konkurenčnejša država. Ta
               naš zakon bi pomenil tudi veliko dobrodošlico tujim podjetjem, da pridejo v Slovenijo
               in tukaj ustvarijo delovna mesta. In kdo bo potem na boljšem? Slovenski državljani.
               In potem na drugi strani, žal po današnji razpravi sodeč se bojim, da je koalicija,
               ki vsemu temu nasprotuje. Toliko pripomb imate na predlog Nove Slovenije, nekaj ur
               razprave, ampak nobenega predloga rešitev. Pred nekaj meseci je prišel sicer vaš
               finančni minister gospod Mramor s predlogom davčne reforme; ampak kje je ta predlog
               končal?! Ta predlog je končal v medijskem obračunavanju in minister Mramor je bil
               prisiljen umakniti ta predlog; ker so ga gospodarstveniki, oprostite izrazu,
               dobesedno razsuli, spljuvali. In hvala bogu, da so ga, ker ni bil dober predlog, ker
               je pomenil stagnacijo. Posledično smo zaradi naše stagnacije priča temu, da se
               uspešnejši slovenski gospodarstveniki, podjetniki ali pa mladi izobraženi selijo. In
               to smo danes slišali že stokrat, ampak je prav, da to slišimo. Kajti na nas,
               zakonodajalcih je tudi, da zaustavimo ta trend izseljevanja uspešnih, mladih,
               izobraženih, iz takšnih in drugačnih poklicev v sosednje, konkurenčnejše države, kjer
               bodo lahko razvili svoje potenciale.</p>
               <p>Socialni copatek, kot smo poimenovali omejitev plačevanja prispevkov tistih z
               najnižjimi plačami, spoštovani kolegi in kolegice, ki se borite za socialno državo
               samo pod narekovaji, obenem pa uživate v luksuznih vikendih v Umagu, Karigadoru,
               Dajli in tako naprej, to bi pomenilo 50 evrov več ob plači pri tem posamezniku, ki
               prejema najnižjo plačo. Kaj bi on s tem denarjem naredil – zapravil bi ga, potrošil
               bi ga, hkrati bi več ostalo tudi državi, denar se obrača. In mi temu posamezniku tega
               ne dovolimo. Božičnica, nižja obdavčitev. Ne vem, ali ste res samo v Državnem zboru
               ter ne hodite v svoje poslanske pisarne in do lokalnih podjetnikov v svojem okolju;
               ampak podjetniki bi radi izplačevali božičnico, pa je preveč obdavčena. Preveč je
               obdavčena, je ne morejo, bi pa radi svoje zaposlene nagradili. Dajmo to priložnost,
               ne vidim razloga, zakaj ne bi dali te priložnosti podjetnikom, da bi nagradili svoje
               sodelavce, lastnikom podjetij, ter tudi delavcem, da bi ta denar dobili in bi ga
               naprej potrošili. Na drugi strani socialna kapica, ki jo nekateri imenujete
               bogatunska kapica; ne se delati norca iz ljudi, obenem pa uživati, bom še enkrat
               rekel, v vikendih v slovenski Istri. Vprašajte se, kdo je bogataš in kdo ni bogataš.
               Če so razvojni inženirji bogataši, potem pa nam bog pomagaj in končajmo s to
               demagogijo.</p>
               <p>Želim si še več takšnih razprav v prihodnje in da bi ta predlog Nove Slovenije bilo
               možno obravnavati tudi v drugem branju.</p>
            </sp>
            <sp xml:id="SDZ7-Redna-15-2016-02-28.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Iva Dimic.</p>
            </sp>
            <sp xml:id="SDZ7-Redna-15-2016-02-28.sp80">

               <speaker>IVA DIMIC (PS NSi):</speaker>

               <p>Hvala lepa, predsedujoča.</p>
               <p>Še enkrat, spoštovani kolegice in kolegi, to, da nekako ni razumevanja za tiste, ki
               prejemajo dobrih 550 evrov ali pa 315, da bi se jim dvignila minimalna plača, in to
               argumentirate s tem, da bodo potem prispevki za njihovo pokojnino nižji in da se ne
               ve, kako se bodo izplačevale pokojnine, mislim, da je skrajno neprimerno. Prejšnji
               teden smo imeli sejo na temo demografije, kjer je gospod Vasle iz Umarja predstavil,
               da prejema pokojnine v višini od 100 do 400 evrov okoli 30 tisoč Slovenk in Slovencev
               ter med 400 in 700 evrov 200 tisoč Slovenk in Slovencev. In bo treba razmisliti,
               kako, na kakšen način se bodo pokojnine v prihodnosti …, ali se bo povečevala delovna
               doba ali se bodo pokojnine zniževale. Seveda, to je naloga tudi zdajšnje koalicije,
               da o tem odloča, vendar – še enkrat bi rada povedala, pa tudi na odboru sem – koliko
               let bodo morali delati tisti, ki imajo minimalno plačo, da bodo lahko dosegli neko
               normalno pokojnino. Koliko let – 60, 70, 100 let? Sistem ni pravi. Ti reveži so že
               zdaj reveži, ko hodijo delat; in bodo reveži, ko bodo v pokoju. In se mi zdi, da
               enostavno ne rešujete problemov. Očitno vladna koalicija želi, da minimalne plače
               ostajajo take, kot so. In to je sporočilo današnje seje – vsi enaki, vsi revni. Razen
               nekaterih posvečenih oseb v javnem sektorju, ki imajo možnost, da si sami dodelijo
               dodatke za stalno pripravljenost ali pa si lahko obračunajo celo potne stroške kar
               dvakrat. In pridemo do stanja, da sita vrana lačni ne verjame; da nekdo, ki prejema
               take dodatke, več kot je višina neke minimalne plače, ko ima možnost, da si lahko
               tudi dvakrat obračunava potne stroške, ne verjame tistemu, ki komaj preživi skozi
               mesec. Ne verjame, da bi takemu posamezniku, ki komaj preživi skozi mesec, 50 evrov
               izjemno veliko pomenilo na mesec. Enostavno, ker to so neki potni stroški v višini 33
               evrov, kaj pa je to, to pa ja gredoč dobiš, nekam se zapelješ.</p>
               <p>Ampak tisti, ki dela za 550 evrov, te možnosti nima. On je privezan na tisto delovno
               mesto; hvala bogu, da ga ima, saj je hvaležen. Ampak ne razumem, da ne razumete, da
               je to ukrep, s katerim pomagamo tistim najšibkejšim, in da bo treba hkrati iskati
               rezerve tudi za njihove penzije. Tako ali tako jih bo treba iskati, ker so njihove
               plače že sedaj tako nizke, da praktično sploh ne vedo, kaj lahko pričakujejo, ko bodo
               dopolnili pogoje za starostno upokojitev oziroma pogoje z naslova polne delovne dobe.
               Govoriti – ne, ne moremo vam dati, ker potem pa ne boste imeli penzij, je to, kot sem
               rekla, sita vrana lačni ne verjame. In govoriti – ne moremo vam dati, ker potem ne
               vemo, kako vam bomo še kaj dali; oni že sedaj nimajo nič. Zdi se mi skrajno
               neprimerno za vse tiste ljudi, ki hodijo k nam v poslanske pisarne, za vse tiste, s
               katerimi živimo v okolju, ki prejemajo tako nizke plače, se mi zdi jim odreči neko
               možnost na način, ki smo ga preko izračunov dokazali, da je vzdržen, neodgovorno,
               nehumano. Z mojega vidika predvsem nehumano.</p>
               <p>Velikokrat se sprašujem, ker sem tudi že sama to doživela, kaj so narobe naredili v
               življenju, da prejemajo tako nizko plačo. Zakaj ravno jaz? Jaz ne vem, če ste se vi
               kdaj tako vprašali – zakaj ravno jaz? Kaj sem naredil narobe v življenju, kaj bom dal
               svojim otrokom? 50 evrov je prvi korak k pomoči vsem tem.</p>
            </sp>
            <sp xml:id="SDZ7-Redna-15-2016-02-28.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Matej Tonin.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp82">

               <speaker>MAG. MATEJ TONIN (PS NSi):</speaker>

               <p>V današnji razpravi morda še ni bilo povedano, kako je ta predlog zakona nastajal in
               kdo je bil s tem zakonom vse seznanjen, s kom smo se sestali in kdo je ta zakon
               podprl.</p>
               <p>Mi smo začeli te probleme naslavljati in jih reševati nekje sredi lanskega leta. S
               stvarmi smo se ukvarjali več kot šest mesecev, ker smo jih želeli čim bolj dodelati,
               jih narediti nekomplicirane in enostavne. V vsem tem času smo se sestali s
               predstavniki delodajalcev, s predstavniki delavcev, recimo temu sindikati. S strani
               delodajalskih organizacij ni bilo ene organizacije, ki bi temu našemu zakonu
               nasprotovala. Podprle so ga vse delodajalske organizacije – od Obrtne zbornice
               Slovenije, Gospodarske zbornice, združenje menedžerjev, združenje delodajalcev itn.
               Pri sestankih s sindikati so bili nekateri sindikati, na čelu z gospodom Štrukljem,
               kritični do razvojne kapice, kar lahko razumem; ampak so pa vsi podpirali božičnico.
               Zato bi morda ob sklepu današnje razprave še enkrat povedal, da je ta naš zakon
               sestavljen iz treh različnih delov. Če boste dovolili, da se parlamentarna razprava o
               davčnem sistemu v Sloveniji vendarle nadaljuje s tem, da boste danes glasovali za,
               potem boste imeli priložnost, da v drugi obravnavi aktivno sodelujete in popravljate
               zakon tako, kot vi mislite, da je bolj prav. Da bomo tudi mi videli, kje so pa vaše
               rešitve in vaši predlogi. Najbolj enostavno je vse skupaj zavrniti. Rekel sem, da vas
               lahko tudi razumem, da morda dva od teh treh naših predlogov za vas nista
               sprejemljiva zaradi ideoloških, demagoških, javnofinančnih, kakršnihkoli hočete
               razlogov; je pa bil današnji skupni imenovalec vendarle božičnica – tisto, kar bi
               lahko popravili in naredili bolj zanimivo za podjetja, predvsem pa da bi naši ljudje,
               torej vsi državljani Republike Slovenije pri izplačilu božičnice dobili večji del
               tega denarja oni na svoj račun; ne pa da bi večji del tega denarja odrezala država.
               Upam, da bo ta zakon danes šel čez prvo sito, da ne boste debate ugasnili že danes.
               Če niste popolnoma stoprocentno prepričani v ta zakon, se lahko vsaj vzdržite in nam
               pomagate, tistim, ki v ta zakon verjamemo, da nadaljuje svojo pot.</p>
               <p>Ker imam še ravno toliko časa, se mi zdi smiselno pokomentirati še eno zadevo, in to
               je naš penzijski sistem oziroma pokojninski sistem. Ko hodim po Sloveniji, me
               marsikdo vpraša, kje je moj denar, ki sem ga 40 let vplačeval v pokojninski sistem
               oziroma ki so mi ga trgali pri plači. Vsakemu lahko, žal, povem, da vašega denarja
               ni, ker nimamo, če hočete, ameriškega sistema, kjer bi se vaš denar nekam nalagal in
               bi si ga ob koncu vaše kariere lahko izplačali rentno ali v kosu. Ampak gre vaš
               denar, ki ga plačujete za penzije, še isti mesec za pokojnine. In zato je tako
               pomembno razmerje med tistimi, ki delajo, in med tistimi, ki so v pokoju. In če
               želite, da bodo penzije lahko na neki dostojni ravni, če želite, da bo sploh dovolj
               denarja za penzije, potem je jasno, kaj je najučinkovitejši ukrep za zaščito
               upokojencev. To je, da storimo vse, da ima več ljudi delo, da več ljudi, ki so
               zaposleni, dejansko plačuje za penzije. To je edina rešitev.</p>
               <p>Mi smo danes s takšnimi ukrepi prišli, ki bi pomagali novim delovnim mestom, bomo pa
               videli zvečer, kakšen bo rezultat glasovanja. Vsem pa se zahvaljujem za današnjo
               aktivno razpravo.</p>
            </sp>
            <sp xml:id="SDZ7-Redna-15-2016-02-28.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Jaz se malce opravičujem, predstavnici Vlade sem pred vami pozabila dati besedo.
               Danes je tehnika malo zatajila.</p>
               <p>Se odpovedujete? Prav.</p>
               <p>Hvala lepa, zaključujem splošno razpravo. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje Državnega
               zbora odločali danes v okviru glasovanj, pol ure po prekinjeni 5. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  GOSPODARJENJU Z GOZDOVI V LASTI REPUBLIKE SLOVENIJE, V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada. (Ni jih.) Predlog
               zakona je obravnaval Odbor za kmetijstvo, gozdarstvo in prehrano kot matično delovno
               telo.</p>
               <p>Za predstavitev poročila odbora dajem besedo predsednici gospe Ivi Dimic.</p>
            </sp>
            <sp xml:id="SDZ7-Redna-15-2016-02-28.sp84">

               <speaker>IVA DIMIC (PS NSi):</speaker>

               <p>Spoštovani kolegice in kolegi, spoštovani minister, prihaja državni sekretar.</p>
               <p>Odbor za kmetijstvo, gozdarstvo in prehrano je Predlog zakona o gospodarjenju z
               gozdovi v lasti Republike Slovenije obravnaval kot matično delovno telo na 13. seji
               13. januarja 2016 in na prvem nadaljevanju 13. seje 14. januarja 2016. O predlogu
               zakona je bila na 13. redni seji Državnega zbora 23. novembra 2015 na podlagi 122.
               člena Poslovnika Državnega zbora opravljena splošna razprava; 7. decembra 2015 pa je
               odbor opravil javno predstavitev mnenj, katere namen je bil pridobiti mnenje in
               stališča strokovne ter širše javnosti o predlaganih zakonskih rešitvah. V skladu s
               145. členom Poslovnika Državnega zbora je bil predlog zakona poslan v mnenje lokalnim
               skupnostim. Državni zbor je prejel tri mnenja, in sicer: Mestne občine Ljubljana,
               Občine Lovrenc na Pohorju in Občine Kočevje, ki predlogu zakona ne nasprotujejo,
               podali pa so nekatere konkretne predloge k posameznim členom.</p>
               <p>K predloženemu predlogu zakona so amandmaje vložile Poslanska skupina Združena
               levica, Poslanska skupina Nove Slovenije – krščanskih demokratov, poslanec Janko
               Veber ter poslanske skupine SMC, Desus in SD. Na seji odbora je predstavnica
               Zakonodajno-pravne službe v dodatni obrazložitvi pisnega mnenja poudarila, da
               amandmaji koalicije sledijo njihovim pripombam in izboljšujejo predlagano besedilo;
               vseh pomislekov pa amandmaji ne odpravljajo. Odbor se je nato seznanil tudi z mnenjem
               Komisije Državnega sveta za kmetijstvo, gozdarstvo in prehrano, ki predlog zakona
               podpira. Člani odbora so se seznanili tudi s pisnimi pripombami Gospodarske zbornice
               Slovenije, Kmetijsko gozdarske zbornice Slovenije, Obrtno-podjetniške zbornice
               Slovenije, Sindikata državnih organov in drugih institucij. Njihovi predstavniki so
               na seji tudi obrazložili svoje pripombe, ki so šle v smeri, da predlogu zakona sicer
               ne nasprotujejo, vendar podporo predlogu zakona pogojujejo s tem, da bo zakon
               nedvoumno določil, da se bo državno podjetje ukvarjalo samo z gozdarstvom, torej z
               redno oskrbo z lesom do kamionske ceste; in naj zato nima lastne predelave lesa.
               Nadalje, državno podjetje naj omogoči, da bodo s hlodovino prednostno oskrbljeni
               lesarji, ki imajo proizvodnjo v Sloveniji; in naj se zagotovi, da bo oskrba z lesom
               vsaj tako dobra kot sedaj tudi po zamenjavi modela upravljanja državnih gozdov, torej
               po juniju 2016. Izpostavili so tudi problematiko prenosa javnih uslužbencev s sklada
               na družbo in opozorili, da predlog zakona ne rešuje nadaljnje zaposlitve tisoč 500
               usposobljenih gozdarjev, zaposlenih pri trenutnih koncesionarjih. Zato so pozvali
               vlado, da sprejme poslovni načrt za ohranitev teh delovnih mest in zagotovi, da se
               bodo dela v gozdovih še naprej izvajala strokovno in varno z usposobljenimi
               delavci.</p>
               <p>V razpravi sta sodelovala tudi predstavnik Računskega sodišča, ki je izpostavil
               finančne posledice zakona na državni proračun v delu izvajanja nalog, ki naj bi jih
               po predlogu zakona financirali iz proračunskega sklada. Direktorica Sklada kmetijskih
               zemljišč in gozdov Republike Slovenije je opozorila, da bo po predlogu zakona Sklad
               še vedno zavezanec za vračilo gozdov v naravi in plačilo odškodnine za nezmožnost
               uporabe gozdov, vrnjenih v postopkih denacionalizacije. V razpravi so člani odbora iz
               vrst opozicijskih poslanskih skupin opozorili, da predlog zakona ne sledi v celoti
               pripombam Zakonodajno-pravne službe in opozorilom Računskega sodišča. Vzbuja številne
               pomisleke in prinaša le parcialne rešitve, ki ustrezajo le ozkemu krogu posameznikov.
               Zastavljeno je bilo tudi vprašanje, zakaj sploh potrebujemo novo podjetje, in to z
               dajanjem poroštva države za najete kredite, pri tem da imajo sedanji žagarski obrati
               še 50 % neizkoriščenih kapacitet, saj bi naloge nove družbe lahko upravljal Sklad ob
               ustrezni reorganizaciji. V skladu s pripombami iz razprave so koalicijske poslanske
               skupine vložile spremembo amandmaja, po katerem bo družba lahko najemala kredite,
               vendar s poroštvom, ki bo izdano na podlagi soglasja Državnega zbora Republike
               Slovenije. Pri tem je bilo obrazloženo, da bo Državni zbor o tem sprejel zakon. Odbor
               je amandma sprejel. Široka razprava je potekala tudi o 14. členu. Odbor amandmaja k
               14. členu Poslanske skupine SMC ni sprejel. Po končani razpravi je odbor sprejel
               večino amandmajev koalicijskih poslanskih skupin in nekatere amandmaje Poslanske
               skupine Združena levica in SMC ter nekatere svoje amandmaje, kar je razvidno iz
               poročila odbora. V skladu s 128. členom Poslovnika Državnega zbora je odbor glasoval
               še o vseh členih predloga zakona in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerem so vključeni sprejeti amandmaji. Dopolnjen
               predlog zakona je sestavni del poročila odbora.</p>
            </sp>
            <sp xml:id="SDZ7-Redna-15-2016-02-28.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Ker je zbor na 13. seji opravil splošno razpravo o predlogu zakona, predstavitev
               stališč poslanskih skupin ni možna. Prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 27. 1.
               2016.</p>
               <p>V razpravo dajem 10. člen ter amandma Poslanske skupine NSi. Želi kdo razpravljati?
               Prosim za prijavo.</p>
               <p>Besedo ima gospod Ivan Škodnik.</p>
            </sp>
            <sp xml:id="SDZ7-Redna-15-2016-02-28.sp86">

               <speaker>IVAN ŠKODNIK (PS SMC):</speaker>

               <p>Lepo pozdravljeni, predstavniki Vlade, minister ter vsi ostali, kolegice in
               kolegi!</p>
               <p>Po dveh mesecih se zopet ta zakon vrača v Državni zbor. Moram reči, da smo pred dvema
               mesecema naredili neke pomembne korake, kjer so sledile razprave. Danes je rečeno, da
               razprave ne bo več. Jaz se bom omejil najprej na amandma k 10. členu, ki ga je podala
               Nova Slovenija – krščanski demokrati. Tu se bojijo nelojalne konkurence in nekako jih
               ta člen moti, ker predelava lesa ni v njihovem cilju. Nekako so navedli, da bi bilo
               najbolje, da bi ta zakon ostal pri spravilu lesa iz gozda do kamionske ceste in
               konec. Tukaj naj prevzamejo trgovci in naj potem s tem lesom naredijo, kar hočejo. Se
               pravi lahko bi zopet trgovali trgovci, da gre les zopet v Avstrijo, potem mi danes
               nismo naredili pravzaprav nič.</p>
               <p>Mi smo tukaj notri naredili nekaj več, bom potem v nadaljevanju rekel, ampak česa se
               bojijo pri tem 10. členu. V tem, ko govorimo, da bo predelava, mislimo predvsem, da
               bi v tem državnem podjetju formirali tudi centre – seveda to je predpostavka kasneje
               –za tiste zadeve, za tisto predelavo lesa, ki je strateškega pomena za državo, za
               Slovenijo. Mi smo imeli v preteklosti različne proizvodnje, proizvodnja plošč,
               celuloze in tako naprej, to bi morali zopet vrniti nazaj; to se pravi proizvodnja
               plošč, ki bi bila nekoliko drugačna. Tista, ki bi jo rabili za gradnjo lesenih
               objektov, ki jih sedaj uvažamo iz Avstrije pa mogoče še od kje drugje. S tem pa mi ne
               odpiramo novih delovnih mest. Hlodovino izvažamo ali pa so izvažali v Avstrijo, iz
               Avstrije so kupovali in uvažali polizdelke in tisti preprosti ljudje, s katerimi sem
               se zadnje čase pogovarjal, na podeželju so rekli – pa tega ne razumemo, da gre les v
               Avstrijo, oni tiste ostanke pokurijo od skorje do ostankov, zastonj kurijo doma, vsi
               ostali polizdelki se pa zelo dobro prodajajo nazaj v Slovenijo. Tu je šlo za samo
               trgovanje.</p>
               <p>To čisto preprosti ljudje razumejo in jaz sem vesel, da smo v tem državnemu zboru in
               na odborih ta zakon pripeljali tako daleč, da lahko rečem, da v prvi vrsti zagotovimo
               les tistim, ki ga bodo predelovali. In to je sigurno še v prvi vrsti, mi imamo v
               Sloveniji preko tristo žagarjev. Tristo žagarjev, ki lahko milijon 200 tisoč kubikov,
               ki se jih bo posekalo iz teh državnih gozdov in ni pravzaprav noben problem posekati
               oziroma predelati v polizdelke. Eni bodo z žagami razžagali les v žagan les, bodo
               dodali neko vrednost, drugi bodo izdelali neke enostavne izdelke, tretji bodo les
               sušili, izdelali polizdelke, četrti pa se bodo lotili zahtevnih izdelkov. In jasno,
               tukaj je mišljeno tisto, da v prvi vrsti zagotovimo les tistim, da ne bi les šel v
               tujino. Zavedati se moramo tudi, da moramo doma povečati potrošnjo, to se pravi da
               več lesa vgradimo, bodisi pri lesenih hišah. Če bomo mi gradili v naslednjem obdobju,
               veliko se vlaga v turizem, morali bomo graditi povsem nove objekte na osnovi lesa.
               Leseni objekti, ki bi bili nekaj posebnega v Sloveniji, neka posebnost v turizmu, to
               bi se potem prav gotovo tudi poznalo, nek premik in preboj v lesni industriji, kajti
               poraba lesa bi tukaj vendarle narasla. Ko sem prej omenil tiste polizdelke, od
               celuloze in potem sem mislil lesno volno, se moramo zavedati, da pri drevesu imamo …,
               prvi hlod je najboljši, tistega sploh ni noben problem prodati, tistega bi vsak
               najrajši prodal, tujcem so zelo zanimivi in ga bi takoj odpeljali. Drugi in tretji
               hlod se sigurno še v lesni industriji lahko dobro skuri in pridela. Četrti, peti,
               šesti, bolj gremo proti vrhu, so hlodi slabše kvalitete. In moram reči iz praktičnih
               izkušenj in pogovorov z drugimi, je veliko tega lesa ostalo v gozdu, se pravi zgnilo
               ali pa so ga nekateri pokurili.</p>
               <p>Namen tega pa je, da se to pridela v izdelke. In kot sem rekel, so slabše kvalitete
               od četrtega, petega, šestega hloda, ki so proti vrhu. To je pa tisto za celulozo, za
               plošče in tudi za lesno volno. In to nikakor ne bo nelojalna konkurenca za ostalo
               lesno industrijo. V prvi vrsti bomo dali les žagarjem, v drugem bomo probali v teh
               centrih graditi v naslednjem obdobju, to je še vse v povojih, take centre, ki bodo
               koristni in strateškega pomena za lesno industrijo v Sloveniji. Jaz amandmaja k 10.
               členu ne podpiram iz navedenih razlogov. Zaenkrat hvala lepa.</p>
            </sp>
            <sp xml:id="SDZ7-Redna-15-2016-02-28.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa. Prosim za mir v dvorani.</p>
               <p>Besedo ima gospa Iva Dimic.</p>
            </sp>
            <sp xml:id="SDZ7-Redna-15-2016-02-28.sp88">

               <speaker>IVA DIMIC (PS NSi):</speaker>

               <p>Hvala lepa, predsedujoča.</p>
               <p>Spoštovani minister, državni sekretar, vsi sodelavci Ministrstva za kmetijstvo!</p>
               <p>V Novi Sloveniji smo ponovno vložili amandma k 10. členu, sicer je nekoliko drugačen,
               še vedno pa sledi temu, da država oziroma državno podjetje ne bi ustanavljalo lastnih
               obratov za predelavo lesa, žage, ker bi to po mnenju Obrtne zbornice in združenja za
               predelavo lesa, žagarjev v Sloveniji predstavljalo nelojalno konkurenco obstoječim
               žagarskim obratom. Ker je bila opravljena raziskava, koliko prostih kapacitet imajo
               ti žagarji, da je 50 % kapacitet prostih, se mi zdi, da je smiselno, da se najprej
               omogoči pod enakimi pogoji, da se te kapacitete, ki so že postavljene, za katere ni
               potrebno niti poroštvo države niti kakršnekoli druge spodbude, zapolnijo. Šele potem
               se vidi, kakšna je kapaciteta. Mi pa imamo v glavah, kaj vse bi lahko delali, pa
               nimamo prostorov, nimamo centrov in ne vem še česa. In zdaj bi mi to naredili, zdaj
               pa, ali bo mandat zdržal do konca, da se bo lahko še znanje preneslo, ali ne; mislim,
               da je to vse skupaj postavljeno na majavih tleh.</p>
               <p>Tu moram replicirati kolegu Škodniku, doma je treba povečati potrošnjo. Ali nismo
               ravno 20 minut nazaj govorili, kako se bo potrošnja povečala, pa ni razumevanja na
               tem področju. S čim se bo doma povečala potrošnja?! Z minimalno plačo? S 515 evri ali
               s 313, kar je pod minimalno plačo? To je nemogoče dvigniti doma potrošnjo na tak
               način. Pa kdo bo zdaj korigiral domačo potrošnjo? Ali bo država korigirala? Saj to že
               imamo – Peko Tržič. Ali bo trg povedal, kaj se bo dogajalo na področju lesa, lesne
               predelovalne industrije. Govorila sem s kar nekaj podjetniki in nimajo nič proti, če
               jim Ministrstvo za gospodarski razvoj in tehnologijo omogoča neka finančna sredstva,
               da se oni sami razvijajo in sami imajo trg. In mi kot država ali kot ministrstvo bi
               morali to izkoristiti, ker ljudje, ki delajo v lesni branži, ki se dejansko
               mednarodno udejstvujejo in imajo znanje, da brez problema lahko pripeljejo in z
               lastnimi sredstvi zaženejo še nek nov program v svoji lastni proizvodnji. Naš amandma
               gre v smer, ko se naj bi najprej pomagalo obstoječim, da se jim omogoči, da se
               razvijejo. Seveda smo v socialno tržnem gospodarstvu in država ima naloge, da
               zagotavlja državljanom varnost, dober servis državljanom, tudi s področja
               birokracije, da se to zmanjšuje, da jim omogoča socialno varnost, tudi zdravstvo. Da
               pa je država zato, da bo predelovala njihov les, ali izdelovala čevlje, ali pa delala
               telefone; pa mislim, da to ni servis državljanom. Smo v socialno tržnem gospodarstvu,
               kjer prevladuje konkurenca. Če pa država stopi na področje predelave lesa, pa to
               postane potem nelojalna konkurenca, nedovoljena državna pomoč in smo v nekem
               začaranem krogu, kot ga poznamo že pri Elanu. In spuščati se na to področje brez neke
               jasne vizije, brez nekega jasnega načrta se mi zdi zelo neodgovorno.</p>
            </sp>
            <sp xml:id="SDZ7-Redna-15-2016-02-28.sp89">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Danilo Anton Ranc.</p>
            </sp>
            <sp xml:id="SDZ7-Redna-15-2016-02-28.sp90">

               <speaker>DANILO ANTON RANC (PS SMC):</speaker>

               <p>Spoštovana predsedujoča, spoštovani minister in predstavnik Ministrstva za
               gospodarstvo, vsem lep pozdrav!</p>
               <p>Ponovil bom svojo večkratno razpravo, da sem zelo vesel vsakih razprav v parlamentu o
               gospodarskih tematikah. No, tudi danes je taka točka na dnevnem redu in z veseljem
               bom pokomentiral nekaj zadev, tudi v zvezi z amandmajem Nove Slovenije. Če se tudi
               malo ozrem na prejšnjo točko, ki smo jo poslušali, mislim, da smo mi v Sloveniji
               umetniki v razpravljanju, kako nekaj deliti in se prepirati, kdo bo dobil več iz
               nekega proračunskega kolača. Seveda pa capljamo zadaj v projektih in idejah, ki
               prinašajo neko dodano vrednost, plemenitenje našega naravnega bogastva, ali je to
               voda, les ali kaj drugega. In veseli me, da imam danes priložnost spregovoriti ravno
               na to tematiko in da ponovno javno podprem zelo dober projekt ter zakon, ki sta ga
               pripravila skupaj Ministrstvo za kmetijstvo in Ministrstvo za gospodarstvo.</p>
               <p>Zakaj to posebej poudarjam? V zadnjih 20 letih smo imeli tu določeno neučinkovito
               organiziranost, ki je dobesedno generirala razpadanje gozdno-lesnih verig, ki smo jih
               prej imeli. V tej branži je bilo zaposlenih preko 50 tisoč zaposlenih, v zadnjih 20
               letih se je ta številka znižala na 10 tisoč. In kar je še toliko bolj pomembno,
               neposredna gospodarska škoda, direktna in indirektna, iz tega naslova znaša 8,8
               milijard. To pa seveda pomeni en letni proračun in si ne predstavljam, da bi kdorkoli
               v parlamentu lahko nasprotoval projektu ali zakonu, ki vzpostavlja neko novo okolje,
               ki bo omogočilo, da se vzpostavi neko prejšnje stanje. To pomeni, da se vsa ta
               nastala škoda postopoma v nekem obdobju desetih let zmanjša in da povečamo število
               zaposlenih, ustvarjamo neko dodano vrednost na našem naravnem bogastvu. Ravno s tega
               vidika želim na nek način nasprotovati in tudi nasprotujem temu amandmaju, ker v
               bistvu ne gre v koncept povezave gozdno-lesne verige, ker ravno na nek način omejuje
               razvoj te gozdno-lesne verige v oblikovanju nekih centrov, ki bi predelovali les v
               izdelke z višjo dodano vrednostjo. Tukaj naj ponovno pojasnim, da ne gre za neko
               konkurenco obstoječim obratom in žagam, da bodo vsi, vse te družbe normalno
               preskrbljene. Seveda pa moramo tudi odločno in nazorno pokazati, da produkt v lesni
               industriji ni samo deska, produkt je lahko nek izdelek, kot je kolega omenil, lesna
               volna. Tu pa gre ravno za predelavo tistega lesa, ki je zdaj največji artikel v
               izvozu. Mi namreč letno izvozimo okrog 3 milijone kubikov lesa, od tega en milijon
               kvalitetnega, nekaj pa je tudi takšnega, ki bi ga lahko uporabili v tej gozdno-lesni
               verigi.</p>
               <p>Na vsak način bi se zavzel, da ostane formulacija v zakonu takšna, kot je; in da v
               zakonu omogočimo oskrbo obstoječih kapacitet, nikakor pa ne smemo omejevati poslovne
               iniciative, podjetnosti in slovenske inovativnosti. Bom mogoče malo karikiral, da bi
               bil ta ukrep tako nesmiseln, kot če bi na naftnem polju v Arabskih emiratih
               prepovedali gradnjo rafinerij, ali pa v primeru Dravskih elektrarn, kjer dobesedno ta
               voda teče, generira neko elektriko, da bi rekli, da zdaj pa tam ne smemo graditi.</p>
               <p>Jaz neke pomisleke opozicije tudi spoštujem, vendar bi pa želel na nek način
               utemeljiti, da je ta amandma nepotreben in da gre osnovna formulacija zakona v smeri
               vzpostavitve gozdno-lesne verige in tudi oskrbe vseh obstoječih kapacitet ter tudi
               možnosti za razvoj novih obratov in novih priložnosti za Slovenijo. Hvala lepa.</p>
            </sp>
            <sp xml:id="SDZ7-Redna-15-2016-02-28.sp91">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Primož Hainz.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp92">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospa podpredsednica. Lep pozdrav vladni ekipi pod vodstvom
               ministra ter seveda kolegicam in kolegom!</p>
               <p>Na to temo moram reči, da je les ena redkih stvari, ki jih Slovenija ima kot naravno
               bogastvo. In to je bilo temeljno izhodišče, o katerem se pogovarjamo v zvezi s tem
               zakonom. In ker nimamo nafte, imamo dobro vodo, imamo delovno silo, imamo les; potem
               pa se počasi že skoraj neha. In moramo zato seveda skrbeti. Sedanja ureditev –
               nikogar ni bilo v tej dvorani doslej, vsaj jaz ga nisem slišal, ki bi rekel, da je
               bila dosedanja ureditev dobra. Ta ureditev je bila slaba, dejstvo je bilo, da so
               nekateri celo uporabili izraz, da se gozdovi plenijo. Ampak zaslužek od tega
               plenjenja je šel pa v glavnem v privatne žepe, če lahko tako rečem, koncesionarjev in
               seveda tistih, ki so jim to organizirali. Torej nedvomno je bilo potrebno nekaj
               narediti. Ministrstvo za kmetijstvo, gospodarstvo in prehrano je izdelalo predlog
               zakona, o katerem danes govorimo, ki se dotika državnih gozdov, torej dobrih 18 %
               slovenskih gozdov. Torej več kot 80 % gozda je urejeno po drugih zakonih. Tukaj gre
               samo za državno lastnino. Ta predlog, kot je bil narejen na ministrstvu, se je potem
               usklajeval v okviru koalicije in usklajen prišel tudi na Vlado in Vlada je predlog
               sprejela. Šlo je pa zato, da je Desus vztrajal pri nekaterih točkah. Mislim, da se je
               Desus na tej točki resnično zelo potrudil ali angažiral, kot temu grdo rečemo. Nekaj
               je bilo upoštevanega, nekaj ne; ampak vztrajali smo na tem, da mora biti Snežnik kot
               tista delovna organizacija, ki že doslej dela na tem področju, sestavni del tega
               državnega podjetja. Govorili smo o sedežu te organizacije in smo rekli glede sedeža,
               da tega ne bo določal zakon, bomo uredili kasneje. In v zadnjem trenutku se je
               pojavilo vprašanje, kdo je odgovoren za delovanje tega zakona oziroma komu bo to
               pripadalo, ta lastnina nad gozdovi oziroma podjetje v celoti. In tukaj je bilo
               stališče, tako je bilo zapisano v predlogu zakona, da odgovarja Vlada neposredno za
               to lastnino.</p>
               <p>Potem pa je prišlo do nekaterih nesporazumov, ki so pač vzbujali javno polemiko.
               Najprej je kolega Janko Veber predlagal, da bi šlo središče tega podjetja na neko
               lokacijo neke barake v Kočevju, potem je morala naša kolegica Levičar reagirati, da
               je dala predlog amandmaja, da naj bi bil sedež na področju Občine Kočevje, kot je bil
               sklep občinskega sveta Kočevje. Drug nesporazum je bil pa z nekaterimi člani.</p>
            </sp>
            <sp xml:id="SDZ7-Redna-15-2016-02-28.sp93">

               <speaker>PODPREDSEDNICA MAG. BOJANA MURŠIČ:</speaker>

               <p>Spoštovani gospod Hainz.</p>
            </sp>
            <sp xml:id="SDZ7-Redna-15-2016-02-28.sp94">

               <speaker>PRIMOŽ HAINZ (PS DeSUS):</speaker>

               <p>Prosim.</p>
            </sp>
            <sp xml:id="SDZ7-Redna-15-2016-02-28.sp95">

               <speaker>PODPREDSEDNICA MAG. BOJANA MURŠIČ:</speaker>

               <p>Govorimo o 10. členu in amandmaju Poslanske skupine Nove Slovenije. Tudi predhodnik
               je malce zašel iz tega, ampak sem mislila, da bom vas pustila, da poveste o tem
               amandmaju. Ampak zdaj pa se mi zdi, da predstavljate zgolj poročilo oziroma stališče
               poslanske skupine. Lepo prosim, če se opredelite na 10. člen ter amandma Poslanske
               skupine NSi. Pa brez zamere.</p>
            </sp>
            <sp xml:id="SDZ7-Redna-15-2016-02-28.sp96">

               <speaker>PRIMOŽ HAINZ (PS DeSUS):</speaker>

               <p>Spoštovana kolegica.</p>
               <p>To prakso smo mi v tem mandatu popolnoma povozili in so neštete razprave pri drugi
               obravnavi, sedaj se pogovarjamo v zvezi s poslovnikom, da bi uveljavili nazaj. Jaz s
               tem soglašam, ampak ker je ta praksa takšna, kot je; in da tudi nisem edini in tudi
               vem, da ne bom edini, ki bo na ta način diskutiral, bom vendar povedal svoje. Ker
               tega način vodenja nisem vpeljal jaz, ampak sem samo sprejel to prakso in danes z njo
               pač preprosto računam. Bom pa zelo kratek, če dovolite, še tri stavke.</p>
               <p>Prišlo je do nesporazuma s Stranko modernega centra, ki je teden dni pred razpravo na
               odboru predlagala, da gre to podjetje v lastništvo SDH. Tu smo imeli ta nesporazum.
               Mislim, da smo ga razrešili. Na glasovanju smo preprosto sprejeli varianto, ki jo je
               predlagala Vlada oziroma ministrstvo. Vlada je tista, ki je neposredno odgovorna; iz
               preprostega razloga, tu pa moram biti jasen, ker je SDH do sedaj praviloma prodajal,
               ne pa saniral posamezna podjetja. In nevarnost, da bi SDH z gozdom kot naravnim
               blagom delal tržno, ne pa tako, kot mislimo mi, da bi moralo biti to v sistemu
               gozdno-lesne verige, da bi tu lahko naredili veliko škode. Na koncu samo še ta
               stavek. Meni so očitali, da poskušam zdržati to podjetje v okviru vladnega resorja iz
               preprostega razloga, da Desusu urejamo neko delovno mesto, ki naj bi temu sledilo.
               Jaz moram zelo jasno reči, da nisem lesar in nikakršne zveze nimam z lesarji in tudi
               Desus na tej točki nima nobene velike želje. Edino prepričani pa smo, da bo vlada, ki
               bo oblikovala večino nadzornega sveta, torej 4 ministri, 4 različni vladni resorji,
               da je to večja garancija, da bo to podjetje dobro in solidno delalo; s tem da smo
               dodali v zadnji razpravi na odboru tudi predstavnika opozicije, s čimer je praktično
               Slovenska demokratska stranka pristala tudi na celoten zakon, če lahko jaz prosto
               interpretiram; s tem da imajo predstavniki delavcev članstvo v tem nadzornem odboru,
               kar nam garantira, da bo to podjetje dobro delovalo. Hvala lepa in se
               opravičujem.</p>
            </sp>
            <sp xml:id="SDZ7-Redna-15-2016-02-28.sp97">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati o 10. členu ter amandmaju Poslanske skupine NSi? Zaenkrat
               vidim en roko. Prosim za prijavo. 
                   Besedo ima dr. Bojan Dobovšek. 
               
            </p>
            </sp>
            <sp xml:id="SDZ7-Redna-15-2016-02-28.sp98">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to razpravo!</p>
               <p>Vsekakor bomo v Poslanski skupini nepovezanih poslancev ta amandma podprli, tudi
               nekaj drugih predlaganih amandmajev je dobrih. Gre za to, da težimo k
               transparentnosti, da težimo k odprtemu trgu in težimo k temu, da se ne vzpostavljajo
               monopoli na tem področju. Cilj tega zakona naj bi bil, da ohranimo les kot naše
               bogastvo. Predlagani amandma teži k temu, da ohranimo čim več delovnih mest in da ne
               bomo podlegli trem zadevam: da na naš trg prihaja poceni delovna sila, da se ustvari
               neformalna ekonomija in da tisto, kar smo že imeli, nekako ohranimo.</p>
               <p>Glede celovite pripombe pa samo toliko, da glede časa, ki je bil na razpolago,
               ocenjujemo, da je bila prejšnja rešitev sicer slaba; vendar ta rešitev prehitra, ne
               prinaša izboljšav in prinaša veliko korupcijskih tveganj. Upam, da bo vsaj nekaj
               amandmajev, če bodo sprejeti, ta korupcijska tveganja omejilo. Hvala.</p>
            </sp>
            <sp xml:id="SDZ7-Redna-15-2016-02-28.sp99">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp100">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Glede na amandma k 10. členu, ki je vložen, želim izpostaviti razliko med tem, kar je
               zapisano v trenutnem besedilu zakona za drugo obravnavo, in kaj spreminja amandma. Z
               amandmajem se želi opustiti dodatno dejavnost nove družbe, ki se nanaša na predelavo
               lesa. Opozorilo je po eni strani izjemno tehtno in tudi razumljivo. Nesmiselno bi
               bilo, da to podjetje ustanovi in organizira predelavo lesa tam, kjer ta predelava že
               obstaja. Prišlo bi resnično do nepotrebnih podvajanj dejavnosti, stroškov, kar
               zagotovo ne sme biti v interesu državnega podjetja, zagotovo pa ni v interesu
               zasebnega, da mu nekdo posega na trg. Vendar zelo malo je takšnih primerov v
               Sloveniji, kjer bi lahko do tega prišlo. Tudi sam predlagatelj govori o tem, da so
               celo kapacitete obstoječih žag v Sloveniji v zasebni lasti neizkoriščene. Torej je ta
               potencial na razpolago in če bi prišlo do aktiviranja te možnosti, da se organizirajo
               predelave preko tega podjetja, je to smiselno samo tam, kjer ni zasebnega interesa;
               sicer tudi sam ocenjujem, da je to povsem nepotrebno.</p>
               <p>Hkrati pa želim tudi opozoriti, da država že ima podjetje v državni lasti, znotraj
               katerega je organizirana predelava. Ta sistem že funkcionira in je toliko manjša
               potreba, da bi tudi prišlo resnično v perspektivi še do kakšne oblike poslovanja.
               Lahko pa tudi povem, da to ima podjetje enake pogoje kot vsa ostala podjetja in ne
               odstopa pri tem, kako dobiva surovino od drugih, ki recimo ravno tako poslujejo s
               skladom. To, kar želim izpostaviti in kar menim, da je tudi vsaj po mojem mnenju
               razlog, da ne bom podprl tega amandma, je pa v tem, ker po mojih informacijah bo, ali
               pa že celo je, naprodaj Celuloza v Krškem. Torej gre za predelavo lesa in če se v
               Sloveniji ne izkaže interes zasebnikov, da bi šli v odkup tega objekta, se mi zdi, da
               je izjemno smiselno in potrebno, da država odreagira in vstopi v to lesno verigo na
               način, da odkupi od tujega vlagatelja, ki je sicer postal lastnik Celuloze v Krškem,
               tisti delež in se ohrani predelavo lesa v Sloveniji. Celuloza je ena od tistih
               dejavnosti, kjer v veliki meri omogočiš prav za manj kvaliteten les, da dobi višjo
               dodano vrednost. In seveda vse to ostane potem doma in tudi nova delovna mesta ter
               marsikaj od tega se da lahko razviti naprej.</p>
               <p>Torej so primeri v Sloveniji, kjer je smiselno odreagirati, če ni zasebnega interesa.
               Če to izključimo iz zakona, potem tudi to podjetje tega angažmaja ne more izvesti.
               Ravno zaradi takšnih primerov ocenjujem, da je prav, da besedila v zakonu ne
               spreminjamo; in zato tega amandmaja ne bom podprl. Hvala.</p>
            </sp>
            <sp xml:id="SDZ7-Redna-15-2016-02-28.sp101">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Jožef Horvat, izvolite.</p>
            </sp>
            <sp xml:id="SDZ7-Redna-15-2016-02-28.sp102">

               <speaker>JOŽEF HORVAT (PS NSi):</speaker>

               <p>Hvala, gospa predsedujoča. Spoštovani gospod minister s sodelavkami in sodelavci,
               dragi kolegice in kolegi!</p>
               <p>Namesto uvoda; midva z gospodom Dejanom Židanom se izjemno dobro razumeva, sva na nek
               način rojaka, če pa imava kdaj različne politične poglede, pa naju to ne moti. To ne
               govorim zaradi nekega opravičila, zaradi zagovarjanja našega amandmaja; morda zaradi
               pojasnila, da ne bi kdo napačno razumel, da gre za osebne obračune. Bog ne daj,
               živimo samo nekaj let na tej zemlji. Seveda smo zelo skrbno premislili v Novi
               Sloveniji, ko smo spisali amandma k 10. členu; nismo pa edini. Lahko rečete, kaj bo
               ta poslanec Horvat na sedežu številka 90, na zadnjem sedežu, njega lahko skenslamo.
               Lahko, lahko, imate vso svobodo, živimo v svobodni državi. Ampak tukaj je Računsko
               sodišče in predvsem to nas je spodbudilo, da smo vložili dodatni napor in v
               obrazložitvi tudi natančno pojasnili naslednje: Če bo družba Slovenski državni
               gozdovi ustanavljala nove, lastne obrate za predelavo lesa, žage in podobno, bo to po
               našem mnenju predstavljalo nelojalno konkurenco obstoječim žagarskim in drugim
               obratom. Menimo, da bo družba, ki razpolaga in upravlja z državnimi gozdovi, imela
               drugačne – jasno, da boljše – pogoje pri nabavi surovine, saj bo hkrati lastnik lesne
               mase in predelovalec teiste lesne mase. In na podlagi ankete žagarjev, ki jo je
               izvedla Sekcija lesnih strok pri Obrtni zbornici Slovenije, imajo slovenski žagarski
               obrati okoli 50 % prostih kapacitet.</p>
               <p>Kolegice in kolegi, mi smo v Evropski uniji. Morda ima kdo informacije, da bo s 1.
               julijem Evropska unija razpadla, morda. In potem bo vse malo bolj po balkansko, kot
               je včasih že bilo. Kar se pa tiče evropskega pravnega reda, je pa ta izjemno
               rigorozen, ko gre za svobodo trga, ko gre za zakonitosti na trgu. Se opravičujem,
               moram še enkrat pokazati program Nove Slovenije in krščansko demokratska ekonomska
               politika: socialno tržno gospodarstvo in tri vrednote, pravičnost, svoboda – svoboda
               trga seveda tudi – in varnost. Lahko se smejite, lahko karkoli, lahko vam je bolj
               všeč neka nostalgija in tako dalje. Nočem iti na to raven, ampak nas močno skrbi
               mnenje Računskega sodišča in evropska zakonodaja. Računsko sodišče, kot rečeno, moti
               10. člen. Računsko sodišče se je spotaknilo ob 10. člen, pa tudi ob druge, ne samo ob
               tega, kar ob nekaj členov se je spotaknilo. In če spoštujete to državo, potem morate
               spoštovati tudi institucije te države. Računsko sodišče Republike Slovenije je
               institucija te države. Lahko zamenjate sestavo, lahko, najbrž pred mandatom,
               kakorkoli že, ampak to ni zdaj tema 10. člena oziroma amandmaja.</p>
               <p>Računsko sodišče nasprotuje 10. členu Predloga zakona o gospodarjenju z državnimi
               gozdovi, ki med dejavnostmi družbe Slovenski državni gozdovi d. o. o. navaja zlasti
               vzpostavljanje gozdno-lesnih verig z visoko dodano vrednostjo, zlasti. Ni pa jasno,
               kaj pomeni pojem visoka dodana vrednost. Bo morda državno podjetje odkupovalo
               lastniške deleže obstoječih podjetij v gozdno-lesni panogi? Bo ustanovljeno nova
               podjetja? To se ne ve. Bo samo predelovalo les in prodajalo lesne izdelke, se
               sprašuje Računsko sodišče. Zakon tudi predvideva, da bo lahko družba za
               vzpostavljanje gozdno-lesnih verig najela do 20 milijonov evrov kredita s poroštvom
               države. Vi boste glasovali za to poroštvo, Zakon o poroštvu pride v Državni zbor in
               boste pritisnili gumb "za", za to poroštvo; za 20 milijonov pa ne boste vedeli, kam
               bo šel denar. Jaz toliko ne poznam Zakona o računskem sodišču, ampak Računsko sodišče
               bo po službeni dolžnosti tukaj moralo potegniti ročno. Ampak se boste najbrž
               pofučkali na mnenje Računskega sodišča in boste rekli – ma, to je brezzobi tiger. Ali
               res?! Toda ker pojem vzpostavljanja gozdno-lesnih verig ni natančno opredeljen, tudi
               ni jasen namen kredita, za katerega bo država izdala poroštvo. Vi boste glasovali
               "za". Lahko bi torej govorili vnaprej o bianko poroštvu, o tem jasno opozarja
               Računsko sodišče.</p>
               <p>Država namerava za zagon družbe Slovenski državni gozdovi zagotoviti, kot rečeno, 20
               milijonov evrov denarnega vložka; toda iz obrazložitve predlaganega zakona pa izhaja,
               da bo družba za svoje poslovanje, za naložbe v šest skladiščnih prostorov za les, v
               poslovne prostore, nakup računalniške opreme in mehanizacijo za delo v gozdu ter za
               obratni kapital v resnici potrebovala 35,3 milijona evrov. Kapital je za financiranje
               vseh teh naložb prenizek, ugotavljajo na Računskem sodišču, kapital je prenizek.
               Sprašujejo se tudi, ali je smotrno, da družba nakupuje stroje in opremo za strojno
               sečnjo, vlaga denar v žage. Ali ne bi bilo bolje, če bi tovrstne storitve najela po
               postopkih javnega naročanja? Res je malo narodno, da država kupuje stroje, motorne
               žage. Ali je, kolegice in kolegi, to poslanstvo naše države Republike Slovenije?
               Nisem ravno prepričan, nisem ustavni pravnik, ampak nisem ravno prepričan. Jaz
               poslanstvo države razumem kot nekaj drugega. In s tem zakonom vi dejansko brutalno
               posegate na trg, na svoboden trg. Izmaličili boste zasebno iniciativo, ker te žage in
               druga podjetja so tudi ali pa predvsem v zasebni lasti. Tukaj imamo mi problem. In
               tukaj gre tudi za šolski primer državne pomoči. Tukaj pa se bo oglasila Evropska
               komisija. Dajmo to razčistiti, preden bomo spet jezni, da je prišla šiba božja iz
               Bruslja.</p>
               <p>In zelo zanimivo razmišljanje o tem državnem podjetju ima tudi direktor Zavoda za
               gozdove Slovenije gospod Damjan Oražem, ki ga skrbi predvsem počasen postopek
               spreminjanja sistema gospodarjenja z državnimi gozdovi, saj bo morala biti nova
               družba operativna že – kdaj? – 1. julija 2016. In takrat to državno podjetje, kot
               pravi ta direktor, potrebuje natreniranega, zelo ogretega atleta, ki bo dobro štartal
               in tudi uspešno prišel do cilja. Torej imamo dve zadevi, sedaj povzemam, ki nas zelo
               motita pri 10. členu. Prvič, brutalen poseg države v svobodo trga in, drugič, seveda
               posledično bo prišlo do nezakonite državne pomoči, če bo Državni zbor izglasoval
               Zakon o poroštvu. Ne vemo, kam bo šlo 20 milijonov. To bo nezakonita državna pomoč,
               ki ne gre v okvir državnih pomoči, kot jih definira evropski, torej tudi naš pravni
               red. In zato je povsem normalno, da kot avtorji tega amandmaja bom ta amandma podprl.
               Razmislite.</p>
            </sp>
            <sp xml:id="SDZ7-Redna-15-2016-02-28.sp103">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predstavnik Vlade, minister za kmetijstvo, gozdarstvo in prehrano mag.
               Dejan Židan.</p>
            </sp>
            <sp xml:id="SDZ7-Redna-15-2016-02-28.sp104">

               <speaker>MAG. DEJAN ŽIDAN:</speaker>

               <p>Hvala, predsedujoča. Spoštovani poslanke in poslanci, vsem lep pozdrav!</p>
               <p>Bom zelo kratek, samo mogoče kot pojasnilo. Zlasti zato, da se čim bolj zmanjšajo
               tveganja, ker to gre za naravno bogastvo, je Vlada oziroma ministrstvo zakon
               predčasno v preventivni pregled poslala Računskemu sodišču. Računsko sodišče se je
               odzvalo, pokazalo je, kje so tveganja; in zato je tudi bilo toliko amandmajev, da se
               tveganja odpravljajo. Del tega je tudi tole, kar je bistveno –poroštvo, ki v prvi
               verziji zakona ni bilo definirano. Bilo je tudi dano vnaprej, samo podpis finančnega
               ministra je bil potreben, se vrača nazaj v Državni zbor in tudi definicija, zakaj bi
               bilo potencialno potrebno, je napisana. V bistvu tukaj več tveganja ne vidim. Ob tem
               pa bi rad še nekaj poudaril. Mislim, da smo večkrat povedali, da v nobenem primeru s
               to družbo, ki jo bomo ustanovili, če bo takšna vaša volja, ne želimo in ne bomo
               konkurirali slovenskim žagam ter ne bomo konkurirali slovenski gozdno-lesni verigi,
               ki že obstaja. To je bilo napačno, to ni smisel tega zakona. Smisel je ravno zato, da
               jim količine nabavimo. Je pa notri varovalka in ta varovalka je tista, če se pokaže
               potreba, da s kakšnim odpadnim delom iz gozda ali karkoli podobno, za kar ni druge
               rešitve v Sloveniji in se ne vidi rešitve, se lahko potem išče drugačno rešitev.
               Ampak kakor je sedaj tudi predlog, rešitev se išče ponovno skozi Državni zbor. In po
               mojem mnenju se tveganje bistveno zmanjša. Bodite, spoštovani poslanke in poslanci,
               pozorni, imeli smo zelo temeljito razpravo o tem zakonu v Državnem svetu, kjer so
               sodelovali predstavniki gospodarstva, predstavniki delodajalcev in vsi ostali. In
               bili so izraženi dvomi, na koncu razprave je Državni svet zakon podprl z 21 proti 7.
               To mislim, da je dober znak. Res je, ta zakon je v bistvu takšen, kakršen je, ker so
               bila usklajevanja. Mislim, da je po usklajevanjih boljši, kakor je bil pred tem; so
               pa tveganja, na katera opozarja Računsko sodišče. Pa še enkrat opozarjam, to bi rad
               povedal, Računsko sodišče smo mi vprašali vnaprej, da nas opozori na tveganja, da na
               tveganja pravilno tudi odreagiramo. In mislim, da smo v veliki meri pravilno na
               tveganja, na katera smo bili opozorjeni, tudi dobro v tem osnutku zakona
               odgovorili.</p>
               <p>Ko sem že pri besedi in tako so ne naučile strokovne službe Državnega zbora, da je
               mogoče sedaj primeren čas, da prosim, če bo takšna vaša volja, da se tudi tretja
               obravnava tega zakona realizira na tej seji. Hvala.</p>
            </sp>
            <sp xml:id="SDZ7-Redna-15-2016-02-28.sp105">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati o 10. členu ter amandmaju Poslanske skupine NSi. (Ne.) Ker
               ne želi nihče več razpravljati, zaključujem razpravo.</p>
               <p>V razpravo dajem 10.a člen ter amandma Poslanske skupine Združena levica. Želi kdo
               razpravljati? Prosim za prijavo.</p>
               <p>Besedo ima gospod Ivan Škodnik.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp106">

               <speaker>IVAN ŠKODNIK (PS SMC):</speaker>

               <p>Lep pozdrav še enkrat vsem!</p>
               <p>Se bom vrnil nazaj h gozdno-lesni verigi, potem pa k amandmaju k 10.a členu. Jaz bi
               samo to povedal, da je zakon bil prvo predlagan s strani Socialnih demokratov,
               kasneje smo nekako sodelovali vsi, lahko rečem, cela koalicija in tudi vlada. In ta
               predlog zakona je bil res v prvi vrsti nekako prikazan po modelu Avstrije – spravilo
               lesa, gojenje gozda, delo v gozdu in spravilo do gozdnih cest, do hlodovine. Ampak
               ker smo takrat prišli do spoznanja, da je zdaj priložnost po dvajsetih letih, ko se
               koncesije nekako prenehajo, da vendarle naredimo nekaj za preboj lesne industrije v
               Sloveniji, smo se s skupnimi močmi lotili tega, da smo ta zakon dodelali z dodatnimi
               členi ali kakorkoli, s pomenom, da smo postavili to gozdno-lesno verigo. Mislim, da
               smo do tega morali priti, ker če ne bi prišli do gozdno-lesne verige, o kateri smo ta
               zakon zastavili, nadgradili, bi ne naredili nič, ker vemo, da bi se zopet samo
               trgovalo z lesom nazaj v Avstrijo. Vsi pa vemo in vsi, kadar razpravljamo od zunaj,
               govorimo, da se to mora končati, les ne sme iti več čez mejo; saj ni šel samo v
               Avstrijo, šel je tudi na Hrvaško in Italijo.</p>
               <p>Ampak če to tisti ljudje iz podeželja, ker vendarle se moramo zavedati, da so gozdovi
               na podeželju; niso v večjih mestih. Vedno govorimo, da je treba podpreti razvoj na
               podeželju. In zdaj vas prosim, dragi moji iz opozicije, kolegi, da vendarle tudi tu
               rečete, da sodelujete zaradi tega, ker velikokrat ste rekli, da moramo nekaj narediti
               za podeželje, da je treba nekaj narediti za hribovskega kmeta. Ravno v tem zakonu pa
               ima hribovski kmet neko dodatno možnost, da se lahko vključi tudi v sečnjo.
               Velikokrat govorimo, da so ti kmetje izgubili neke stvari zaradi izgube mlečnih kvot.
               Veliko stvari je tukaj, najbolj pa je pomembno to, da bomo s tem zakonom v naslednjih
               desetih, mogoče več letih pridobili nova delovna mesta. Vemo, da smo v zadnjih
               dvajsetih in več letih izgubili preko 30 tisoč delovnih mest. To pa ni tako malo.
               Verjamem v to, da s skupnim delom lahko v naslednjih desetih, petnajstih letih
               pridobimo najmanj 20 tisoč delovnih mest. To je pa cilj tudi te verige.</p>
               <p>Vrnil se bom nazaj k amandmaju k 10.a členu, ki ga predlaga Združena levica. Želijo,
               da se črta prvi odstavek tega člena. Mi tega seveda ne podpiramo. Ta 1. člen se
               takole glasi: Skupna višina poroštvenih obveznosti iz najetih kreditov obsega vračilo
               glavnice največ do višine 20 milijonov evrov s pripadajočimi obrestmi, stroški
               najetja ter realizacijo kredita. Sem vesel, da je država končno spoznala, da je treba
               pomagati pri preboju gozdno-lesne verige oziroma da je treba dati pomoč vsem tem, ki
               se trudijo, da vrnemo nazaj ime lesni industriji, ki ga je imela včasih. V Avstriji
               se vse splača, čeprav je v Avstriji skoraj dvakrat višja cena delovne sile kot pa v
               Sloveniji, pa se pri njih splača. Pri nas se pa nič ne splača. Velikokrat se govori,
               da mora država pomagati. S temi poroštvi je zdaj prav gotovo država prisluhnila in
               jaz se strinjam s tem ter to podpiram. Zakaj? Če so to državni gozdovi, zakaj ne bi
               potem tudi bila državna podjetja. To mi ni jasno, ko nekateri trdijo druge stvari.
               Jasno je, da imamo privatna podjetja. Ampak bolj čudno bi bilo, če bi z državnimi
               gozdovi gospodarila privatna podjetja. To bi bilo bolj čudno. Veliko bolj logično in
               naravno je, da z državnimi gozdovi gospodari državno podjetje. Hvala lepa.</p>
            </sp>
            <sp xml:id="SDZ7-Redna-15-2016-02-28.sp107">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Postopkovno ima dr. Franc Trček.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp108">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Moram reči, da malo zgroženo opazujem dogajanje v tem parlamentu po novem letu.
               Včasih se vprašam, kaj smo jedli. Na strani Vlade, o čem sem govoril, zdaj tu. Da ne
               bom predolg, odvija se razprava o amandmajih in bi res prosil, predsedujoča, da malo
               fokusiramo to razpravo, ker drugače delamo norce sami iz sebe, pod A. Pod B, gre za
               prepomembno tematiko, da bi se jo na takšen način lotevali. Pod C, v Združeni levici
               smo se tega resno lotili in amandmaje bo obrazložila kolegica, delno pa tudi jaz.
               Ampak prosim, da sejo vodite tako, da se fokusira. Bom pa rekel, da imamo tu nek
               problem, ki ga je, lahko rečem, zakuhal SDS. To sejo bi morala voditi podpredsednica
               ali podpredsednik iz opozicije, pa ga žal nimamo, zlasti glede na situacijo, ki jo
               ima koalicija okrog te zgodbe. Hvala za besedo.</p>
            </sp>
            <sp xml:id="SDZ7-Redna-15-2016-02-28.sp109">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa, dr. Franc Trček.</p>
               <p>Naslednji ima besedo mag. Dušan Verbič.</p>
               <p>Lepo prosim, da se res držimo teh amandmajev, zdaj smo pri amandmaju k 10.a členu
               Poslanske skupine Združena levica.</p>
            </sp>
            <sp xml:id="SDZ7-Redna-15-2016-02-28.sp110">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, podpredsednica. Ministra ni. Ekipa ministra, lep pozdrav!
               Poslanke in poslanci!</p>
               <p>Kljub temu, da je bil podan proceduralni predlog, si bom dovolil, kajti menim, da
               imam enako pravico kot predhodniki, da bom malce skrenil z bistva. Poroštvo. Dejstvo
               je, da 10.a člen govori o poroštvu. S poroštvom se porok zavezuje, za razliko
               upnikov, da bo izpolnil veljavno in zapadlo obveznost dolžnika, če le-ta tega ne bo
               storil. Iz te definicije nesporno izhaja, da je še kako pomembno, kdo je upravljavec.
               In ravno zaradi tega – moram priznati, da govorim v svojem imenu, da ne bo ponovno
               kakršnekoli pomote – je izvršilna veja oblasti v zadnjih 23 letih izredno slabo
               gospodarila z naravnim bogastvom – gozdom. Če se omejim na zadnja leta, trdim, da so
               bili v izkoriščanju gozdno-lesne verige vsi postopki izvedeni v korist vseh
               udeležencev, razen v korist države. Tovrstno zadevo nam je predočilo Računsko sodišče
               in poslanec pred mano je tudi opozarjal na pomen Računskega sodišča v Republiki
               Sloveniji. In zaradi dobrega razumevanja tega slabega upravljanja z državnim
               premoženjem v zadnjih 23 letih je Računsko sodišče v letu 2012 ugotovilo naslednje;
               ocenilo je, da je bil nadzor nad izvajanjem teh del slab in da delež nedovoljenega
               poseka predstavlja dobro četrtino poseka, čeprav v državnih gozdovih izvajajo in so
               izvajali nadzor štiri državne institucije, se pravi Sklad, gozdarski zavod,
               inšpekcija in Zavod za varstvo narave; kajti dve tretjini gozdov v državni lasti je v
               območju Nature 2000.</p>
               <p>Nadalje, revizorji Računskega sodišča so tudi izračunali, če bi Sklad v letu 2009
               koncesijske pogodbe povečal na 15 evrov s tedanjih 5,82 evra, bi ustvaril 16
               milijonov na letnem nivoju več. Še prej, leta 2007 je tudi Komisija za preprečevanje
               korupcije ocenila, da je bila država zaradi koncesijskih pogodb na leto oškodovana za
               okoli 18 milijonov. Toliko v utemeljitev moje teze, ki sem jo izpostavil tudi na
               matičnem odboru, da dve desetletji upravljanja izvršilne veje oblasti z naravnim
               bogastvom – gozdom ni bilo predvsem v interesu države. Zato zagovarjam, da je treba
               imeti nov pristop, se pravi poslovni model, da bi upravljanje nekako prišlo na
               Slovenski državni holding. Ker pa je danes v Državnem zboru tako imenovana časovna
               zanka, se zavedam pomembnosti vsebine predloga tega zakona in dejstva, na katerega je
               opozorila tudi stroka. In ta pravi, da je vsaka sprememba boljša, kot pa obstoječe
               sedanje stanje upravljanja z državnimi gozdovi. Ker pa ne želim delovati v škodo
               države, ne bom nasprotoval predlaganemu zakonu. Lahko pa povem, da sem ravno zaradi
               pomembnosti upravljanja družbe Slovenski državni gozdovi ter neposrednega vpliva
               politike na kadrovanje in njeno vodenje zelo zadržan.</p>
               <p>Vračam se na 10.a člen. Lahko samo ponovim tisto, kar sem predstavil tudi na
               matičnemu odboru v zvezi s tem 10.a členom. Vsebinsko in smiselno ustreza zakonski
               podlagi za njegovo realizacijo, če bo poslovodstvo družbe ocenilo, da je to potrebno.
               Zagovarjam vsebino vloženega amandmaja koalicijskih poslanskih skupin na matičnem
               odboru. Amandma Združene levice, ki je danes med nami, pa zavračam. Če se vrnem še na
               poroštvo, po mojem mnenju je zelo pomembno, katera oblika poroštva bo v tem primeru
               izvedena. Stroka opredeljuje dve vrsti poroštva – subsidiarno in solidarno poroštvo.
               Sam menim, da je ravno zaradi navedenega velikega poudarka na nosilcu upravljanja te
               družbe še kako pomembno samo poslovodstvo. V tem primeru bi bilo potrebno, da se v
               statut zapiše subsidiarno poroštvo. Tudi to je moj razlog, ki ga velikokrat
               poudarjam, da naj bi se tovrstno upravljanje državnega premoženja izvajalo preko SDH,
               ker je večja verjetnost, da bodo dosledno izvajali principe korporativnega
               upravljanja v korist lastnika; in to je država. Še vedno sem na poroštvu; tudi v
               politiki se moramo zavedati, da poslovni subjekti na trgu poslujejo s svojim denarnim
               tokom na način, ki vključuje tudi izposojena sredstva. In to praviloma velja tudi za
               slovenska uspešna podjetja, da ne bom govoril tudi multinacionalke.</p>
               <p>To pa omenjam predvsem zaradi tega, ker je bilo veliko izraženih pomislekov s strani
               opozicijskih poslancev v razpravi na matičnem delovnem telesu, da je poroštvo države
               že znak, da bo prišlo do podobnih težav in zagat, s katerimi smo se soočili v primeru
               TEŠ 6. Moram priznati, da temu razmišljanju odločno nasprotujem, kajti menim, da je
               dano poroštvo, v tem primeru Slovenski državni gozdovi, dobra popotnica za
               poslovodstvo družbe; nikjer pa ne zavezuje poslovodstva, da bo to tudi izkoristilo.
               To pač je odvisno od poslovnega načrta in strategije za doseganje ciljev družbe
               Slovenski državni gozdovi. Toliko za enkrat, hvala lepa.</p>
            </sp>
            <sp xml:id="SDZ7-Redna-15-2016-02-28.sp111">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Violeta Tomić.</p>
               <p>Izvolite.</p>
            </sp>
            <sp xml:id="SDZ7-Redna-15-2016-02-28.sp112">

               <speaker>VIOLETA TOMIĆ (PS ZL):</speaker>

               <p>Hvala lepa za besedo.</p>
               <p>Jaz ne bom šla tako daleč nazaj, da bi razlagala, zakaj so se nam zdele koncesije res
               slaba rešitev in koliko so občine iztržile; tudi po dvakrat več v tistem času kot
               država. Vendar pa bi rekla, da se je v dvajsetih letih od osamosvojitve zaradi te
               slabe ureditve v Sloveniji v tej branži zmanjšalo število zaposlenih približno iz 40
               tisoč na 11 tisoč. Ravno v temu času v Avstriji, kamor smo večinoma izvažali naš les,
               pa so se v tej panogi povečala delovna mesta iz 53 tisoč na 77 tisoč. Mi smo od vsega
               začetka do predloga tega zakona vendarle zadržani. Zakaj? Ker je pol leta pred
               iztekom koncesij vlada predložila zakon, ki je le olepšana verzija tistega, ki so ga
               že obravnavali v Državnem zboru pred enim letom in je bil zavrnjen. Zakon uvaja
               državno podjetje v obliki d. o. o.-ja, za katerega pa se je v preteklosti že
               izkazalo, da gre za idealno obliko ugrabljanja države. Neoliberalna ideologija
               nevmešavanja države v gospodarstvo je privedla tako daleč, da ta državna podjetja, ki
               upravljajo z državno lastnino, dobivajo denar iz državnega proračuna in milijonska
               državna poroštva; na koncu pa delujejo kot država v državi in so popolnoma
               nedotakljiva. Ravno tako menedžerji preko raznih svetovalnih pogodb izčrpavajo ta
               podjetja in na koncu, seveda popolnoma izčrpana, pristanejo v tujih rokah. In ravno
               tega se najbolj bojimo. Nikakor ne, kot pravi gospod Škodnik, da državni gozdovi bi
               logično morali biti v upravi državnega podjetja. Nihče tega ne zanika, seveda smo za
               državno podjetje, ampak smo v Združeni levici predlagali amandmaje, ki bi preprečili
               odtekanje denarja iz teh podjetij in preprečili slabo usodo, ki smo jo doživeli pri
               mnogih slovenskih podjetjih. Kajti če gozdove izgubimo, potem je res hudič vzel šalo.
               In mislim, da tukaj delamo vsi v smislu dobrih rešitev.</p>
               <p>In naj se vrnem k našemu 10.a členu, ki določa pogoje, pod katerimi bo lahko
               novoustanovljeno podjetje dobilo državna poroštva. Pogoji, pod katerimi katerokoli
               državno podjetje že danes lahko dobi državno poroštvo, so znani. Sprejeti mora biti
               poseben zakon v Državnem zboru. In naj vas najprej spomnim, da v prvotnem predlogu
               zakona, ki je bil dan v javno obravnavo, teh posebnih pogojev sploh še ni bilo. Ni
               jih bilo, le-ta so bila potem dodana dodatno kasneje med obravnavo na Vladi. Tukaj
               gre po našem mnenju za popolnoma nesprejemljiv odstop od sistema podeljevanja
               poroštev, ki so v veljavi. Ampak to je toliko bolj nerazumno, če verjamemo navedbam
               ministra Židana o tem, s kakšnim dobičkom naj bi poslovalo to podjetje. Kajti, pozor,
               za ustanovitev tega podjetja bo država namenila 20 milijonov evrov plus podjetje
               Snežnik. In podjetje bo potem imelo ekskluzivno pravico do gospodarjenja z državnimi
               gozdovi, ki presegajo 20 % vseh slovenskih gozdov. In če bo potem to podjetje res
               takšen poslovni biser, potem državnih poroštev sploh ne potrebuje, bo lahko pri
               bankah dobivalo kredite tudi brez teh poroštev. Že danes imamo vrsto državnih
               podjetij, med katerimi je tudi prej omenjeni Snežnik, ki zelo dobro poslujejo in za
               svoje investicije najemajo kredite po normalnih pogojih, brez državnih poroštev. In
               če bi to podjetje zares potrebovalo neka državna poroštva, jih lahko dobi samo po
               ustaljenem postopku, kot to velja za vsa druga podjetja.</p>
               <p>Čemu torej koalicija kljub negativnemu mnenju Zakonodajno-pravne službe še vedno
               vztraja pri teh poroštvih? In zniževanje meril in omilitev postopkov za pridobivanje
               poroštev je še toliko bolj neprimerno, če upoštevamo izkušnje pri izgradnji TEŠ 6.
               Tukaj je gospod Verbič prej navedel, da je to odvisno od poslovnega načrta. V
               nadaljevanju boste slišali – poslovnega načrta ni. In ga še danes ni. In ne more biti
               nič vezano na ta poslovni načrt, ki ga ni. Pri TEŠ 6 je šlo za zelo namensko
               odobritev poroštva; novoustanovljeno državno podjetje Slovenski državni gozdovi,
               d.o.o., pa bo poroštva dobivalo šele z vzpostavljanjem oziroma dopolnjevanjem
               gozdno-lesnih verig. In te so v zakonu zelo široko opredeljene in v to lahko pade
               praktično karkoli, ker je v kakršnikoli navezi z lesom. Na to je tudi na seji odbora
               večkrat opozoril tudi predstavnik Računskega sodišča. Se pravi, da ignorirate mnenje
               Zakonodajno-pravne službe in Računskega sodišča, ki ga seveda naš amandma tukaj
               upošteva. Tukaj nas skrbi, da se odpirajo možnosti za novo nenamensko izposojanje
               kreditov, in to z državnimi poroštvi. Poleg tega moramo še enkrat opozoriti na mnenje
               Ministrstva za finance, ki je že v javni razpravi omenilo, da ustanovitev tega
               podjetja predstavlja veliko finančno tveganje za državo. Še toliko bolj pa je stvar
               zaskrbljujoča, če vemo, da celoten načrt državne investicije v novoustanovljeno
               podjetje obsega vsega eno stran A4 formata. Nevladne organizacije so o praktično
               istem predlogu zakona že lansko leto zahtevale poslovni načrt. Lansko leto je celo
               poslanec Zajc iz stranke SMC vezal svojo podporo zakona, če bo predložen poslovni
               načrt. Ampak tukaj vendarle ne morem mimo dvoličnosti države. Pred dvema letoma je
               Ministrstvo za kmetijstvo pri dodeljevanju sredstev iz naslova posodabljanja
               kmetijskih gospodarstev za naložbe, ki presegajo 50 tisoč evrov, zahtevalo poslovni
               načrt. Tukaj, pri svojem projektu, v katerega bo vloženih 20 milijonov, pa mirno
               meni, da poslovni načrt ni potreben in da zadostuje kratka obrazložitev v nekaj
               odstavkih.</p>
               <p>Kar je najhuje, poleg tega želijo še bianko menico za najemanje državnih poroštev.
               Koalicija nas sedaj prepričuje, da bo Državni zbor imel naknadno možnost odločanja o
               poroštvu, saj se bo o tem sprejemal sklep, vendar to ni isto. Sklep o soglasju se
               namreč sprejema po enofaznem postopku, brez javne razprave. Poleg tega mora zakon za
               razliko od sklepa vsebovati podrobno razlago razlogov za sprejetje zakona in, kar je
               zelo pomembno pri poroštvih, tudi oceno finančnih tveganj za proračun Republike
               Slovenije. Vidite, pri sklepu pa vse to ni potrebno. Zato smo v Združeni levici zelo
               dobronamerno prepričani, da je nujno treba črtati 10.a člen, ki določa posebne pogoje
               za pridobivanje poroštev. Seveda to ne pomeni, da firma Slovenski državni gozdovi ne
               bo mogla najemati kreditov, celo tudi s poroštvi Republike Slovenije; ampak za vsa ta
               poroštva morajo biti upoštevani standardi, ki veljajo tudi za vsa druga državna
               podjetja in za vse druge subjekte.</p>
               <p>Nikakor ne moremo pristati na to, da že v samem začetku, še preden se eno podjetje
               ustanovi, nam iz neznanih razlogov še vnaprej dobiva finančne odpustke. In tukaj se
               nam lahko zgodi, da si damo sami štrik za vrat in se ujamemo v lastno past. Zato vas
               prosim, da še enkrat razmislite, da se ta 10.a člen črta. Hvala.</p>
            </sp>
            <sp xml:id="SDZ7-Redna-15-2016-02-28.sp113">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Danilo Anton Ranc.</p>
            </sp>
            <sp xml:id="SDZ7-Redna-15-2016-02-28.sp114">

               <speaker>DANILO ANTON RANC (PS SMC):</speaker>

               <p>Predsedujoča, hvala lepa za besedo.</p>
               <p>Ne glede na to, da sem prej že skoraj dobil opomin, bi si vendarle drznil malo širšo
               razpravo o tej tematiki. Mislim, da parlament kot tak tematikam s področja
               gospodarstva namenja premalo časa; ampak bom vseeno upošteval vaše navodilo. Najprej
               pa nekaj besed na temo poroštva in tega amandmaja. V nasprotju s stališčem kolegice
               Tomić mislim, da je vsekakor ta amandma sprejemljiv in da poroštvo v tem zakonu mora
               ostati. Zakaj? Ker izhajam iz izkušenj iz branže in panoge, kjer je zadnjih 20 let
               nastalo 8,8 milijarde škode. Ministrstva in vse državne institucije niso prepoznale
               te velike priložnosti za Slovenijo, izkoriščanje tega naravnega vira v industriji,
               kot je lesna industrija. Še posebej sem bil pa pozitivno presenečen, pazite,
               Ministrstvo za finance je dalo ta predlog in sta ga z veseljem oba ministra sprejela.
               Zakaj pa ne, če se celo minister Mramor odloči, da je vendarle prepoznal njegov
               resor, v vseh naših dokumentih Pametne specializacije je strategija Les je lep –
               strategija o razvoju lesne industrije, da je vendarle to panogo na nek način treba
               podpreti. Kaj pomeni teh 20 milijonov evrov proti 8,8 milijardam, to je drobiž
               praktično. Še posebej pa menim, da je bilo tudi kasneje stališče Ministrstva za
               finance jasno podano na odboru, da so vsa pravila črpanja tega poroštva v skladu z
               veljavno zakonodajo in predpisi Republike Slovenije. Iz teh razlogov je skrb
               opozicije, konkretno Združene levice in tudi Nove Slovenije, povsem odveč. Seveda bi
               pričakoval tudi številna prizadevanja levice za nova delovna mesta, za izkoriščanje
               priložnosti naravnih virov, da tudi sami razmislijo o tem in ta predlog amandmaja o
               črtanju člena umaknejo. Mislim, da je v nasprotju z njihovo osnovno usmeritvijo.
               Treba je poudariti, da bo ta skromna garancija omogočila razvoj gozdno-lesne verige
               na popolnoma transparenten način. Tako ni bojazni ali kakršnekoli nevarnosti, da bi
               bila ta sredstva porabljena netransparentno.</p>
               <p>Še posebej bi pa poudaril, da je zmotno prepričanje, da bi moral Državni zbor ali
               Odbor za kmetijstvo obravnavati poslovni načrt in se postavljati v funkcijo
               upravljavca te družbe. Konkretno je to naloga članov nadzornega sveta, ki s svojo
               odgovornostjo in osebnim premoženjem jamčijo za potrditev poslovnega načrta, ki ga
               pripravi uprava. Mislim, da tu malo mešamo politiko in korporativno upravljanje.
               Zakon namreč zgolj zakoliči smernice, to je neka ustava, novih poslovnih priložnosti
               za vzpostavljanje gozdno-lesne verige; organi upravljanja v tej novi družbi so pa
               odgovorni in tudi strokovno usposobljeni, da bo ta poslovni načrt pripravljen. Kljub
               temu bi pa dal pojasnilo, da je bil ne glede na to pripravljen poslovni model za
               Vlado, ki ga je tudi dobila, to je ta dokument tule, in je tudi ocenila, da je dovolj
               dober poslovni model za kasnejšo pripravo poslovnega načrta, ki ga bo pripravila
               uprava nove družbe in potrdil nadzorni svet. Na vsak način podpiram ta člen, ki
               opredeljuje poroštvo za to podjetje. Hvala lepa.</p>
            </sp>
            <sp xml:id="SDZ7-Redna-15-2016-02-28.sp115">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Ugotavljam, da so še želje po razpravi, zato prosim za prijave.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ7-Redna-15-2016-02-28.sp116">

               <speaker>ZVONKO LAH (PS SDS):</speaker>

               <p>Hvala lepa, podpredsednica, za besedo. Spoštovani kolegice in kolegi, minister z
               ekipo!</p>
               <p>Tudi jaz bi nekaj povedal v zvezi s tem zakonom, ki nam je vzel že toliko časa. Rad
               bi povedal, da se s tem zakonom ukvarjamo samo z dobrimi 18 % gozdov, ki jih imamo v
               Sloveniji, na osnovi tega, ker je bilo gospodarjenje s temi gozdovi zadnjih dvajset
               let slabo oziroma je država dobila premalo izplena iz teh gozdov. Imamo pa še kar 80
               % gozdov, ki so v zasebni lasti, nekaj v lasti občin. V državnih gozdovih se je kljub
               temu, da je država malo dobila od tega, posekalo skoraj toliko, kot je priraslo. S
               tega vidika je bilo gospodarjenje dobro. V zasebnih gozdovih oziroma drugih, predvsem
               pa v zasebnih gozdovih, pa le polovico ali še manj tistega, kar je prirastlo. To pa v
               70 % vseh gozdov. Če bi bila država gospodarna, bi poskrbela tudi za to, da bi se iz
               teh gozdov posekalo toliko oziroma boljše gospodarilo, ne glede na to, kdo je
               lastnik, kdo pridobi določen dohodek iz teh gozdov.</p>
               <p>Pa temu ni bilo tako, ker je bilo nekega dne preprečeno, da bi Kmetijsko gozdarska
               zbornica organizirala gozdarsko službo za gospodarjenje s temi privatnimi gozdovi; in
               s tem zasebne lastnike, kjer je lastništvo precej razdrobljeno, saj imamo približno
               460 tisoč lastnikov gozdov, povprečna površina dobra dva hektarja na lastnika. Seveda
               je gospodarjenje s tem obstalo, s tem se je zgodila škoda državi oziroma državljanom,
               vendar je to nekomu ustrezalo, ker bi posekan les iz zasebnih gozdov bil konkurenca
               lesu, posekanemu iz državnih gozdov. Potem, ko se je ta tok izvoza hlodovine v
               sosednje države dobro utekel in dobro potekal ter tudi zadosti prinesel
               koncesionarjem, je tako ostalo, vendar škoda v zasebnih gozdovih se je še vedno
               delala. To smo videli tudi v primeru žledoloma, ko se je v državni gozdovih še nekako
               saniralo, v zasebnih gozdovih pa ne. Posledice tega je bilo nenormalno razmnoževanje
               podlubnikov in posledice tega bomo čutili šele prihodnja leta. Na nivoju države
               gospodarjenje z gozdovi – Zavod za gozdove Slovenije, ki ima približno 700
               zaposlenih, od tega okrog 400 gozdarjev na terenu in 300 v službah, v pisarnah – ni
               bilo dobro, strokovno delo ni bilo dobro, ker bi verjetno država morala zaznati, da
               se z gozdovi dobro ne gospodari, in pravilno potem organizirati. Saj tudi Kmetijsko
               gozdarsko zbornico financira država v največji meri, le nekaj sredstev dobijo s
               članarino kmetov. In sedaj smo v situaciji, ko se končujejo koncesijske pogodbe. Po
               krovnem Zakonu o gozdovih naj bi se ponovno sklepale pogodbe za dobo desetih let,
               vendar je vlada prišla z zakonom, da se ustanovi novo podjetje za gospodarjenje z
               državnimi gozdovi. Po mojem mnenju to ni potrebno, saj je sedaj gospodaril Sklad
               kmetijskih zemljišč in bi s primerno prilagoditvijo lahko to opravljal še naprej.
               Sedaj pa se to delo jemlje Skladu in se ustanavlja novo državno podjetje. Poleg tega
               pa ima Sklad kmetijskih zemljišč še neke naloge iz preteklosti, ima približno 36
               milijonov obveznosti do predvsem denacionalizacijskih upravičencev, ki jih bo moral
               nekako poravnati – ali pa ne. Bo zopet morala država, davkoplačevalci seči v žepe in
               te dolgove poravnati. Temu zakonu zato nasprotuje tudi Sklad kmetijskih zemljišč, ki
               je pod okriljem vlade.</p>
               <p>In zato sem jaz proti temu zakonu, ker ne rešuje še ene stvari, to, kar je bilo danes
               že omenjeno. Če bi imeli mi gospodarjenje z gozdovi dobro urejeno, če bi imeli
               organizirano gozdarsko službo pri Kmetijsko gozdarski zbornici in bi ta zbornica s
               svojo svetovalno službo delala dobro, za dobro vseh kmetov, bi za vsakega kmeta,
               predvsem za tiste gorske kmete, v bližini katerih ima država svoje gozdove, bi za
               preživetje teh kmetov morala svetovalna služba narediti nek program. Tam bi se
               pokazalo, da lahko ta kmet preživi samo s tem, da gospodari še z gozdovi, s svojimi;
               in če ne more preživeti, bi mu država lahko podelila koncesijo še za nekaj gozdov, s
               katerimi bi upravljal, mogoče tudi kakšno dopolnilno dejavnost. S tem bi ustvarjal
               novo dodano vrednost, ki bi mu pomagala preživeti; če bi bilo tega več, bi se pa
               lahko razvil tudi v podjetnika. Nekaj takšnih primerov tudi imamo.</p>
               <p>Vendar ker te skrbi država očitno nima, je noče videti, bomo zdaj šli v ustanovitev
               nekega podjetja, ki bo kar povprek dajal, razpisoval neke koncesije ali pa dajal na
               trg sečnjo in spravilo, kjer se bodo lahko pojavili tujci, ki bodo to opravljali za
               državo. Naši kmetje, katerim se je subvencija bistveno zmanjšala v tej novi kmetijski
               politiki, tudi za polovico, pa ne bodo preživeli. In zdaj se jaz sprašujem, ali je
               državi, ali je nam, poslancem mar za to, da nam podeželje preživi, da ti kmetje
               preživijo, da vztrajajo in vzdržujejo to kulturno krajino? Očitno ne. Da nekdo vidi
               samo dobiček od posekanih dreves in od hlodovine, ki jo bodo peljali čez mejo; ker
               drugega ne vidim.</p>
               <p>Govorjenja o tem, da bo to podjetje poskrbelo za razvoj lesno-predelovalne verige,
               jaz iz tega zakona ne vidim nikjer. Mi imamo na Ministrstvu za gospodarski razvoj in
               tehnologijo ustanovljen Direktorat za gozdarstvo, kjer, če preberete njihove naloge,
               piše točno to. In to je v drugem ministrstvu. Zdaj pa v temu ministrstvu dajemo
               poroštvo za kredit, da se bo to ministrstvo šlo neke predelovalne funkcije oziroma bo
               ustanavljalo podjetje za predelavo lesa, ko vsi vemo, da imamo za posek lesa, ki
               priraste, približno 20 % kapacitet na zalogi in za žagarske kapacitete 50 % na
               zalogi. In me zanima, za kaj bo namenjenih teh 20 milijonov; če za ti dve operaciji
               imamo dovolj kapacitet, katero bomo potem odprli? Ali res lesno volno kot izolacijski
               material, ali bo to državno podjetje izdelovalo otroške igrače iz lesa ali, ne vem,
               lesene jajčke in jih prodajali?! In ne vem, kaj še vse. Ali ni to nelojalna
               konkurenca, kot je bilo že danes povedano, ali nedovoljena državna pomoč?!</p>
               <p>Jaz iz tega zakona oziroma v tem gradivu, ki nam je bilo poslancem predočeno, ne
               morem razbrati, da gre za nekaj, kar lahko primeš, kar lahko vidiš. Gre za nekaj
               vnaprej, bo že nekako, a ne. Tega, mislim, da imamo poslanci dovolj. In če že gremo v
               gozdno-lesno verigo oziroma v predelavo lesa, zakaj ne bi to delalo tisto
               ministrstvo, v katerem je ustanovljen direktorat in točno napisane naloge, zakaj.
               Mislim, da je funkcija Ministrstva za kmetijstvo, gozdarstvo, prehrano do gozdne
               ceste, nega gozdov, upravljanja z gozdovi; naprej pa je pristojnost nekoga drugega,
               če že mora država imeti roko nad tem. Zato mislim, da teh poroštev za teh 20
               milijonov ni potrebno, da je v zakonu. Lahko se podeli poroštvo z zakonom, ki ga bomo
               poslanci potrdili, ko bo podjetje ustanovljeno in če bo imelo program oziroma bo
               pokazalo, s čim naj bi se ukvarjalo, in pospešilo to gozdno-lesno verigo, kjer pač
               podjetniki ne morejo na trgu, če je to rešitev. Ali bomo ustanovili tovarno celuloze
               ali ne vem česa vse, nekih ivernih plošč ali kaj drugega, kar bo dalo dodano
               vrednost. Potem že, v takem primeru, kot je sedaj, pa ne. Jaz sem prepričan, da bi
               lahko Sklad kmetijskih zemljišč opravljal to nalogo naprej, ima 100 zaposlenih. Ne
               vem, kako bo pri teh gorskih kmetih prišlo potem do pravega suporta tem kmetom, če
               ima Sklad kmetijskih zemljišč kmetijsko zemljišče in gozdove zraven. Mogoče celo ena
               parcela, ki sega – pri nas je primer, ko ima ena parcela 270 hektarjev. Kaj pa če je
               na tej parceli, ne vem, polovica travinje, polovica gozd. Eno bo upravljal Sklad
               kmetijskih zemljišč, drugo bo upravljalo pa državno podjetje za upravljanje z
               državnimi gozdovi.</p>
               <p>Izključena pa je tista stroka, ki je plačana s strani države, to je pa Kmetijsko
               svetovalna služba, ki je organizirana pri Kmetijsko gozdarski zbornici. Ampak ta G –
               gozdarska, za tem imenom so samo trije gozdarji, za katere se jaz sprašujem, kaj
               delajo, če nimajo nobenih nalog, ki bi bile napisane v delu Kmetijsko gozdarske
               zbornice; saj v poročilu, če ga gledate, tega ni. Zakaj potem to ime, zaradi lepšega,
               zato, ker imajo v drugih državah?! In vse to kaže, da je država slabo gospodarila in
               da tudi sedaj nima zastavljene neke prave politike. Imamo kovni zakon – Zakon o
               gozdovih, kjer je določeno, da koncesije potečejo takrat in takrat ter se za naprej
               ponovno razpiše za koncesijo za 10 let. In zdaj vlada uleti s tem zakonom notri, z
               neko salomonsko rešitev in kako bo po novem vse lepo in prav. Daleč od tega. Ponovno
               zakompliciramo določeno stvar, ki jo bomo še težje rešili, ker enkrat jo bo treba
               rešiti. Če Švicarji pravijo, da Švica ni tako bogata država, da bi se v njihovih
               gozdovih delala škoda, in poskrbijo, da se dobro gospodari; Slovenija je pa očitno
               toliko bogata država, da lahko v 70 % vseh gozdov, ki jih imamo, poseka le polovico
               lesa, ki priraste. To je dejstvo in tega nihče ne vidi. In ko bo to državno podjetje
               začelo funkcionirati, bodo razpisali koncesije za vse gozdove, tudi tiste hribovske,
               gorske gozdove. Po drugi strani bomo pa ugotavljali čez eno leto, da ti kmetje
               opuščajo vse dejavnosti, da ne more preživeti, se selijo v mesta, v bloke; ali
               računajo na socialne podpore, da bodo od tega živeli, če preživeti ne morejo. Nihče
               ne gleda celote in zato sem jaz proti takemu zakonu, ker me nihče do zdaj ni
               prepričal, da je to v smeri, da bomo rešili gospodarjenje z gozdovi. Govorim za vse
               gozdove, ki so v Sloveniji, ki jih imamo sedaj več, še enkrat več, kot smo jih imeli
               pred sto leti. Izgubili smo 150 tisoč hektarjev kmetijske zemlje za pridelavo hrane.
               Kakšno imamo samooskrbo? Se je kdo tukaj vprašal, kaj je v mislih tistih 460 tisoč
               lastnikov zasebnih gozdov?! Nihče, nikogar nič ne briga. Dvignili bomo katastrski
               dohodek in bo država nekaj dobila; pa če ne bo dovolj, bomo še davek na nepremičnine,
               ker je bil tudi za gozdove, malo dvignili, pa bodo zasebni lastniki enostavno rekli –
               saj imam samo izgubo in samo obveznosti s tem gozdom, pa nič od njega; ga kdo vzame?
               Mogoče se bo pojavil kakšen tujec in bo kaj dal za to. In bomo odtujili tako še
               gozdove. Poleg vinogradov ob severni meji, ki so jih že pokupili tujci, bomo prodali
               še gozdove. In če bi bil sedež ob avstrijski meji, bi bilo še toliko lažje.</p>
               <p>Škoda besed, škoda, da se toliko utrujamo. Gospod Verbič je lepo opisal, kakšno je
               bilo gospodarjenje do sedaj; in jaz se popolnoma strinjam s tem ugotovitvam. Veliko
               smo jih že slišali, ampak to, kar imamo sedaj na mizi, ni rešitev. Ne bo. Najprej bi
               bilo treba popraviti krovni Zakon o gozdovih, kjer bi pod streho dali vse gorske
               kmetije, pa našli rešitev ali pa vsaj usmeritev za tistih 460 tisoč lastnikov
               zasebnih gozdov; ker so naši, v večini primerov naši, nekaj jih je tudi iz Kanade,
               Avstralije pa ne vem kje še vse. Jaz sem prepričan, da Cerkev s svojimi 6 % gozdov
               dobi na leto več kot pa država z 18 %. In kdo je potem dober gospodar?! In če bi 460
               tisoč lastnikov bilo tako dobrih gospodarjev, kot je Cerkev ali občine, koliko dodane
               vrednosti bi ustvarili?! Koliko bi bil prihodek na 5, 6 milijonov kubikov posekanega
               lesa na leto, kar bi se ga lahko posekalo; pa se ne. Tukaj se vprašajmo, kakšni
               gospodarji smo nad gozdovi, ki so edino naravno bogastvo. In zdaj na veliko
               izvažamo.</p>
               <p>Poslanci, člani Odbora za kmetijstvo iz Vojvodine se ukvarjajo s tem, kako ne bodo
               več izvažali koruze, ker so drugi največji izvoznik v Evropi. Za primer so povedali,
               če izvažaš koruzo, je isto, kot če bi izvažal "trupce". Za primer, kako naj se ne bi
               smelo delati; pri nas pa samo to delamo. Oni so se nam smejali in so povabili na
               pomoč strokovnjake iz Nizozemske, da bodo poskušali iz te koruze kaj več narediti,
               kot da jo natovorijo na vagone in prodajajo. Pri nas pa se ne moremo nič naučiti od
               Avstrijcev, sosedov, ki so najboljši gospodarji, kar se tiče obdelave lesa in
               gospodarjenja z lesom; prvi v Evropi in verjetno tudi na svetu. Samo Karavanke mejijo
               na to, na drugi strani Karavank pa anarhija in les propada v gozdovih.</p>
               <p>Vprašajmo se, gospe in gospodje, če smo za to v temu parlamentu, da se ukvarjamo s
               takšnim zakonom, ki ne bo prinesel nič. Ali se bomo enkrat vprašali pa začeli od
               temeljev reševati zadeve, da bomo vsi v Sloveniji imeli kaj več in da ne bomo jemali
               kreditov zato, da bomo lahko imeli minimalne oziroma 400 evrov penzije za 40 let
               trdega dela. Če ne bomo sami ustvarili, nam tudi drugi tega ne bodo dali. Hvala lepa.
            </p>
            </sp>
            <sp xml:id="SDZ7-Redna-15-2016-02-28.sp117">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Dušan Verbič.</p>
            </sp>
            <sp xml:id="SDZ7-Redna-15-2016-02-28.sp118">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik.</p>
               <p>Vsem na poroštvu; rad bi samo to omenil, ni vsako poroštvo dano za to, da se ga
               zlorabi. Res je, da je bilo velikokrat izrečeno, kar se tiče poroštva TEŠ 6, to je
               problem tistih, ki so v tem državnem zboru temu poroštvu dali soglasje. 10.a člen,
               ker je spoštovana poslanka Tomić v neki smeri komentirala ta poroštva, poroštvene
               pogodbe in podobno. Če pogledamo drugi odstavek 10.a člena, alineja 1 do 10, je zelo
               podrobno opisano in predstavlja vse tiste sestavine, ki so potrebne za izdajo
               poroštvene pogodbe. In tisto, kar je pomislek, vsaj s strani predlagatelja tega
               člena, s strani Združene levice, je odveč, kajti v 11 . točki pomeni, da je poroštvo
               lahko izdano šele takrat, ko je soglasje tega Državnega zbora. To se pravi, da
               resorni minister, minister za finance preprosto ne more kakorkoli stopiti v nek
               pravni odnos z upnikom brez soglasja tega Državnega zbora. Zato menim, da je
               kakršenkoli dvom ali dilema o tem, kaj bo v tem poroštvu, odveč, kajti ta zbor bo o
               tem dajal soglasje. Hvala lepa.</p>
            </sp>
            <sp xml:id="SDZ7-Redna-15-2016-02-28.sp119">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp120">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Menim, da amandma k 10.a členu Poslanske skupine Združena levica ni potreben, ker smo
               to vprašanje rešili že na Odboru za kmetijstvo, ko smo razpravljali tudi o vprašanju
               poroštva Republike Slovenije. Seveda se je ta razprava odprla zaradi stališča
               Računskega sodišča in zaradi stališča Zakonodajno-pravne službe in seveda smo potem
               prišli do rešitev, pri katerih smo vztrajali pravzaprav poslanci. Tudi Ministrstvo za
               finance je bilo na stališču, da bi bilo moč dajati poroštva tudi brez tega, da poda
               soglasje Državni zbor. Temu smo nasprotovali in zato je v zdajšnjem 10.a členu, za
               katerega Združena levica predlaga, da se črta, zapisano: Poroštvo se izda na podlagi
               soglasja Državnega zbora Republike Slovenije. Akt, ki ga Državni zbor sprejme, ko
               izdaja soglasje, je zakon. Torej na podlagi zakona, ki bo vložen, bo možno podati
               soglasje k poroštvu za konkretno zadevo, ki bo v tistem zakonu tudi obravnavana. Res
               pa je tudi, da smo na odboru bistveno izboljšali tudi pogoje, pod katerimi se lahko
               podeljuje poroštvo, tako da smo sledili vsem opozorilom. Zato govorim o tem, da
               zdajšnji amandma ali pa črtanje tega resnično ni potrebno. Razen v primeru, ko nekdo
               eksplicitno nasprotuje poroštvu, tudi če ga podeli Državni zbor na podlagi sprejetega
               zakona, s katerim podeli soglasje.</p>
               <p>Vendar je ta varovalka, ki jo Državni zbor ima v tem primeru, zelo pomembna in je
               bila dosežena na odboru. Mislim, da je prav, da takšno rešitev tudi ohranimo, kajti s
               tem ohranjamo nadzor nad tem, kako se bodo porabljala sredstva, v katere namene.
               Mislim, da lahko pri tej točki govorimo prav več o tistem, kar je bilo nekako
               povedano s strani kolegov pri prejšnjih točkah, kaj vse se še želi in se lahko doseže
               skozi smotrno upravljanje s sredstvi, ki bodo na razpolago; tudi za izgradnjo lesnih
               centrov in podobnih rešitev, ki so potrebne za to, da ponovno oživimo
               lesno-predelovalno verigo, ki je v Sloveniji v veliki meri porušena in nam ta hip
               predstavlja zagotovo enega od največjih izzivov, kako ponovno spodbuditi gospodarsko
               rast preko lesne verige, kako zagotoviti dodatna delovna mesta in kako ustvarjati
               dodano vrednost s svojim naravnim bogastvom, ki ga imamo v obliki lesa.</p>
               <p>Tega amandmaja ne bom podprl, ker smo problem poroštva po mojem mnenju ustrezno
               rešili s tem, da bo Državni zbor dal zakon o soglasju na odboru. Hvala.</p>
            </sp>
            <sp xml:id="SDZ7-Redna-15-2016-02-28.sp121">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-15-2016-02-28.sp122">

               <speaker>BOJAN PODKRAJŠEK (PS SDS):</speaker>

               <p>Hvala, spoštovani predsednik za besedo. Kolegice in kolegi, predstavniki
               ministrstva!</p>
               <p>Danes govorimo o pomembnem zakonu, zakonu, o katerem je bilo že veliko prelitega
               črnila, veliko govora v letu 2015. Naj na začetku povem, ob koncu lanskega leta je
               bila delegacija avstrijskega parlamenta v našem državnem zboru, predstavniki Odbora
               za kmetijstvo, gozdarstvo in prehrano smo bili tudi prisotni. Pri tem pogovoru smo
               izpostavili tudi vprašanje gozdov v sosednji državi, to je v Avstriji, in omenili smo
               tudi naše težave, s katerimi se srečujemo na tem področju. Predvsem nas je pa
               zanimalo, kako oni gledajo na svoje gozdove, kako gledajo na les, predvsem kaj s tem
               lesom, ki zraste v sosednji Avstriji, tudi storijo. Po več vprašanjih in daljšem
               razgovoru je bilo dejstvo, da pri nas to ne funkcionira predvsem zaradi dveh
               razlogov, ker ni prave ekonomske logike, ker govorimo o zakonu o gozdovih, velikokrat
               ni tu zraven zdrave kmečke pameti. Moram priznati, da sem se kot poslanec in član
               Odbora za kmetijstvo na začetku tega zakona veselil, ker je nujno potreben, ker
               vseskozi ugotavljamo, da nam te stvari na več segmentih šepajo. Da bom lažje
               razumljen, zelo težko je razumeti, da nekdo, ki seka v državnem gozdu plača 14 evrov,
               ta isti izvajalec, ki seka zasebniku ali kakšnemu drugemu podjetju, ki ima v lasti
               gozd, pa mora plačati za to enkrat več. To je tisto, ko naša ekonomska logika ne
               deluje. Ko sem na začetku omenil tudi Avstrijo. Bojim se, da čez mejo, tisti, ki
               delajo na tem področju že dlje časa v sosednji državi, strateško postavljajo žage za
               razrez ne samo avstrijske hlodovine, tudi slovenske. Zato je ta zakon še toliko bolj
               pomemben. Vemo, da je veliko hlodovine šlo na takšen ali drugačen način čez mejo na
               tuje žage. Tudi ta kvaliteten les, ki je prav gotovo, sedaj govorim kot
               nestrokovnjak, bistveno bolj kvaliteten, kot je v sosednji državi, je šel za zelo
               nizko ceno, pa v velikih količinah.</p>
               <p>Ko govorimo eno leto že o tem zakonu, danes ugotavljamo, že kar nekaj časa, da nam
               zmanjkuje časa, da bodo zadnjega v mesecu juniju potekle koncesije, in da se nam
               mudi. Mene kot poslanca že vseskozi moti, da smo se tega zakona prav gotovo preveč
               politično lotili že na samem začetku. Da ne bom to govoril na pamet, je bil dokaz na
               zadnji seji Odbora za kmetijstvo, gozdarstvo in prehrano, ki je bila dva dni in se je
               videlo, da smo se tega zakona preveč politično lotili. Dejstvo je, da je v Sloveniji
               dosti stroke, ki zna dobro delati na tem področju, ki pozna problematiko lesa in
               gozda v Republiki Sloveniji že vrsto let. In tudi pozna odgovore na tem področju za
               prihodnost slovenskega gozda, pa se je prav gotovo pri tem zakonu ni dovolj blizu
               spustilo oziroma se ji ni zaupalo. Ko zakon diši po političnem, po politiki,
               največkrat ni dober. Jaz moram omeniti, sem bil pozitivno presenečen vse skozi, dva
               poslanca, največje koalicijske stranke, ki sta res s srcem, z znanjem predvsem v
               preteklosti in dušo sodelovala pri tem zakonu vse skozi in kjerkoli smo se srečali,
               znotraj parlamenta ali zunaj, sta govorila pozitivno o tem zakonu, pa tudi pozitivno
               v prid slovenskega gozda, slovenskega lesa, predvsem pa slovenskega izdelka, ki bi
               lahko bil prodan tako v Republiki Sloveniji, pa tudi izven naših meja. Ta zadnji
               odbor je pokazal, da ta želja, to srce, ta požrtvovalnost, da bi bil ta zakon lahko
               zelo dober, je nekako splahnela. Jaz ne bi danes iskal vzroka, predvsem imam pa kot
               poslanec zelo velike pomisleke, ko dajemo v državni zakon denar. Mnogo institucij je
               v tem letu znalo povedati, da ne rabi nobenega denarja, da je prisotno znanje,
               stroka, stroji, pa veliko slovenskih gozdov. Seveda ne smemo upoštevati samo državne,
               moramo upoštevati tudi gozdove, ki so v zasebni lasti. Vse to so gozdovi v Republiki
               Sloveniji. Zato se mi vsak dan postavlja večje vprašanje, zakaj dajemo denar predvsem
               pa poroštvo. Dopoldan smo govorili o ljudeh v Republiki Sloveniji, ki živijo z
               minimalcem, se prebijajo iz dneva v dan, ne bom rekel iz meseca v mesec, iz tedna v
               teden, ni bilo posluha niti z malim kančkom. Ko pa govorimo o milijonih, da jih
               dajemo v neko državno podjetje, nimamo napisane strategije, pa je to veliko lažje
               poslankam in poslancem.</p>
               <p>Sam bom temu zakonu nasprotoval, ki ne gre v dobrobit slovenskega gozda, ne gre v
               dobrobit slovenskega lesa, pa tudi ne v dobrobit slovenskega izdelka iz lesa. Hvala.
            </p>
            </sp>
            <sp xml:id="SDZ7-Redna-15-2016-02-28.sp123">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp xml:id="SDZ7-Redna-15-2016-02-28.sp124">

               <speaker>TOMAŽ LISEC (PS SDS):</speaker>

               <p>Hvala, predsednik za dano besedo.</p>
               <p>10.a člen, črtanje člena, ki govori o poroštvu Republike Slovenije. Jaz sam imam
               probleme s poroštvi. Sem tudi eden izmed tistih, ki sem nasprotoval oziroma bil proti
               vsem poroštvom za ta nesrečni TEŠ 6 pa verjetno še kakšen drug zakon. Zakaj? Ker se
               mi zdi, da s tem ustvarjamo neko nelojalno konkurenco, če seveda še vedno živimo v
               nekem tržnem kapitalizmu, ali pa gre za neko državno pomoč. Sam osebno imam tudi
               problem, ker ustanavljamo neko podjetje, kjer namesto da bi državo razbremenili neke
               službe, odgovornosti, jo povzdigujemo. In me je, moram reči, kar strah v teh dneh,
               tednih in mesecih, ko imam občutek, da na vseh področjih ministri le razmišljajo,
               kako bodo ustanovili neko državno podjetje na nekem področju, dali bianko menico, v
               tem primeru 20 milijonov, potem pa naj se javnost čez 5 let pa kakšen naslednji
               mandat Državnega zbora čez 5 let ukvarja in sprašuje, kje smo zavozili, kdo je kriv,
               ki je bil šef takrat tistih podjetij, in kam je šel ta denar. Sam osebno mislim, da
               bo tudi pri tem zakonu podobna zgodba. Niti ne vemo, kje bo to podjetje. Zadnjič sem
               moram reči kot opozicijski poslanec, priznam, užival v debati na odboru, ko so se
               poslanci koalicije, naj mi bo oproščeno, obnašali kot branjevke na tržnici, kdo bi
               ponudil kaj in komu, da bi bil sedež pri njem. Moram reči, da glede na to, da sem
               navajen parlamentarne demokracije, pa tudi poročen sem, je najlažje, če se dva
               zmenita doma, potem pa povesta, kam gresta na morje. Tokrat so se pa javno prepirali,
               kam bi dali sedež podjetja. In še več. Niste ste znali zmeniti, danes pa pričakujete
               od Državnega zbora bianko menico. In, ja, piše "poroštvo se izda na podlagi soglasja
               Državnega zbora. Ampak ko sem na odboru poslušal debato med SD in pa SMC glede tega
               zakona, jaz sem prepričan, da vsaj v tem mandatu nobeno poroštvo ne bo izdano, ker se
               ne boste znali zmeniti, komu dati poroštvo. Še več. Kot je prej gospa Tomić rekla –
               zakaj bianko poroštvo? V 35. členu piše, da Vlada sprejme akt o ustanovitvi v 30 dneh
               od uveljavitve tega zakona in imenuje poslovodstvo, Vlada do imenovanja poslovodstva
               imenuje vršilca dolžnosti. 30 dni. Pa me zanima, spoštovani predstavniki ministrstva,
               ali so vsi akti, takšni in drugačni že pripravljeni. Ali boste v naslednjih 30 dneh
               naredili ohoho na tem področju? Jaz osebno pričakujem, da bi Vlada tisti dan, ko bo
               zakon sprejemala, tudi povedala, kdo bo vršilec dolžnosti, komu bomo dali 20
               milijonov bianko državnih sredstev. Ali bo to Janez, ali bo Franci, ali bo Lojze, ali
               je to član SMC, ali je to član SD, ali boste našli celo kakšnega tujega strokovnjaka,
               ki ga boste po treh mesecih nagnali pa rekli, aha, tujci so krivi za vse kar se
               dogaja v slovenskih državnih poroštvih. Sam sem celo prepričan, da ta fraza Les je
               naše nacionalno bogastvo, ki jo poslušamo vsakokrat v tej razpravi, preden bo ta
               zakon zaživel, prevedena v nemščino, ker bo tudi slovenski les pripeljan v nemško
               govoreče, ne samo države, predvsem podjetja, ki se s tem znajo in zmorejo
               ukvarjati.</p>
               <p>Mene ta 11 alineja, da poroštvo se izda na podlagi soglasja Državnega zbora, ne
               prepriča, da bi rekel, ja, zadeva pa je rešena, ker Državni zbor pa bo že znal
               urediti to zadevo. Še več. Če preberem mnenje Računskega sodišča in pa
               Zakonodajno-pravne službe glede tega poroštva, je v bistvu povzeto tisto, kar so
               predlagatelji, torej Združena levica, predlagali v tem amandmaju: nekaj državnega,
               ampak spet nekaj pa malo po svoje naredimo, ker smo le strokovnjaki, kako iz nekaj
               normalnega narediti nekaj abnormalnega. Državno poroštvo pa čez palec in kar tako
               nekomu za lepše čase. Še bolj me je strah, ker očitno je ta zakon prvi v letu 2016,
               sledili pa mu bodo verjetno zakoni z drugih področij, dimnikarstvo bo verjetno
               državna služba, na področju zdravstva bomo kaj dobili, na področju okolja itak znamo
               doktorirati iz državnih podjetjih. In bomo rekli, ja, glejte, saj smo dali že enemu
               podjetju poroštvo, pa dajmo spremeniti še en zakon, da bomo nekaj novega naredili, pa
               tudi tam bomo dali poroštvo, ne vemo niti komu, niti kam. To, o čemer danes govorim,
               je enostavna rešitev, sicer se tu Združena levica z mano ne bo strinjala – razprodaja
               državnega. Ampak ne razprodaja državnega tujcem, ki jih v Sloveniji tako sovražimo.
               Ne. Razprodaja dobrim lastnikom. In država je skoraj vsepovsod najslabši lastnik. Mi
               pa danes ustanavljamo novo državno podjetje, kot sem že prej rekel, da se bomo čez
               pet let spet kregali, kdo je zavozil in katera vlada je bila tista, ki je sprejela ta
               zakon, in kateri poslanci so bili tisti poslanci, ki so sprejeli. Uradniki, ki
               pripravljajo take zakone, so pa verjetno že na ministrstvu dolgo časa in potem pride
               minister in mora v sodelovanju ali pa nesodelovanju s koalicijskimi strankami
               sprejeti takšno ali drugačno odločitev. Še več. Če država ne bi bila za to, da da
               najboljšim v uporabo državne gozdove, je imela pred sabo zelo preprosto rešitev –
               dvig koncesij, nagnati slabe koncesionarje in dobiti nekoga, ki je izrazil željo, da
               je pripravljen plačati tudi več, samo da bi prišel, da bi lahko delal. Imamo ogromno
               žag, imamo ogromno ljudi, ki se spoznajo na to področje. Ampak ne, mi bomo ustanovili
               državno podjetje, kljub temu da imamo Sklad kmetijskih zemljišč, do katerega sem
               sicer kritičen in mislim, da ne opravlja svoje naloge, imamo Zavod za gozdove, imamo
               GG-je. Ampak ne. Mi ustanavljamo podjetje, pri čemer celo poslanec koalicije reče,
               ja, naslov naj bi bil tam na neki baraki. Poslanec je povedal vse – vuhmepiševski
               odnos celo poslanca vladne koalicije do tega zakona. Potem se bomo pa spraševali, kdo
               je kriv, da ta zakon ni zaživel v praksi. In še več. Glede na prakso slovenskega
               parlamentarizma lahko čez tri mandate pričakujejo kakšno parlamentarno preiskovalno
               komisijo, kjer se bomo spraševali, kam je šlo teh 20 milijonov iz gozdov, pa če bomo
               rekli, da ta znesek ni ravno zanimiv za slovensko javnost, bomo pa še kakšno državno
               podjetje preiskovali, ki smo mu prav tako vrgli milijonček, dva, deset, sto, saj
               ljudje niti nimajo občutka, ko tako z lahkoto govorimo o milijonih. Vsak povprečen
               državljan verjetno veliko bolje ve, kaj pomeni 50 ali 500 evrov, ker ima občutek, ko
               dobi plačilno listo ali kaj drugega v roke, ne pa kot tu, kjer se nonšalantno
               obnašamo, 20 milijonov državnega pa še 20 milijonov potem, aha, saj bo Državni zbor
               nad tem bedel in bo vse super fino.</p>
               <p>Zanimivo je, da se je na odboru dogajala neka zgodba med enim in drugim delom
               koalicije, kam naj bi to državno podjetje šlo. Ko pa vprašaš poslance Stranke
               modernega centra, ali niste vi člani evropske skupine Alde, liberalci, saj bi morali
               a priori nasprotovati temu zakonu – ne, zakon nam ustreza. Ampak še bolj bi nam, če
               bi šel pa pod naše roke, tja, kjer Miro Cerar pravi, "ah, SDH mene itak ne zanima,
               nič nimam s tem, ah, seveda, no, preverite akt kakšne skupščine in kdo ima katerega
               človeka in kakšne so njegove dolžnosti." Tisto bi vam pa zelo ustrezalo, kajne. In to
               reče Alde, kot neka wannabe liberalna stranka oziroma vsaj slovenski del te stranke.
               Tako da resnično, če se že gremo nek trg, potem dajmo čim manj države na ta trg in
               ne, kar delamo s tem zakonom, dajemo celo bianko, verjetno da bo celo kakšna evropska
               institucija ugotovila nedovoljeno državno pomoč nekemu državnemu podjetju. Čeprav se
               morda lahko strinjamo, kot pravi minister, da nekdo drug ne bo za nič prikrajšan, bo
               pa nekdo imel, na žalost, nekaj od tega. In to je država.</p>
               <p>Glede na to, da je popolnoma zgrešena intenca zakona, ga še tako dober poskus
               amandmaja, kot ga predlaga Združena levica, ne bo naredil niti malo življenjskega.
               Hvala.</p>
            </sp>
            <sp xml:id="SDZ7-Redna-15-2016-02-28.sp125">

               <speaker>PREDSEDNIK DR. MILAN BRGLEZ:</speaker>

               <p>Želi o 10.a členu in amandmaju Poslanske skupine Združena levica še kdo razpravljati?
               Prosim za prijavo.</p>
               <p>Besedo ima mag. Dušan Verbič.</p>
            </sp>
            <sp xml:id="SDZ7-Redna-15-2016-02-28.sp126">

               <speaker>MAG. DUŠAN VERBIČ (PS SMC):</speaker>

               <p>Hvala lepa, predsednik, predsedujoči.</p>
               <p>Moram se oglasiti predvsem zaradi tega, kajti spoštovani poslanec, gospod Lisec, ki
               je razpravljal, mislim, da je velikokrat uporabil besedo bianko menica, vezano na
               10.a člen. Moram se odzvati. Ne vem, ali spoštovani poslanec ve, kaj je bianko menica
               in primerjava z 10.a členom. Ampak kljub vsemu si bom dovolil reči, bianko menica je
               prazni blanket, zgolj s podpisom izdajatelja, in ni nobena primerjava z 10.a členom,
               ko sem se že tudi prej vključil v razpravo, kjer je v desetih alinejah zelo jasno
               definirano tisto, kar je potrebno za tako imenovano poroštveno pogodbo in, kar je še
               pomembnejše, enajsti odstavek, ki zelo jasno pove, da je treba za veljavnost
               tovrstnega poroštva soglasje Državnega zbora. In v nobenem primeru se ne moremo
               pogovarjati o bianko menici. Hvala lepa.</p>
            </sp>
            <sp xml:id="SDZ7-Redna-15-2016-02-28.sp127">

               <speaker>PREDSEDNIK DR. MILAN BRGLEZ:</speaker>

               <p>Sprašujem, če želi še kdo razpravljati? Ne. Ker ne želi nihče več razpravljati,
               zaključujem razpravo.</p>
               <p>V razpravo dajem 15. člen ter amandma poslanskih skupin SMC, Desus in SD in dva
               amandmaja Poslanske skupine Združena levica. Želi kdo razpravljati? Prosim za
               prijavo.</p>
               <p>Besedo ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp128">

               <speaker>JANKO VEBER (PS SD):</speaker>

               <p>Hvala.</p>
               <p>Amandma, ki je vložen s strani koalicije k 15. členu, pravzaprav ureja odločitev, ki
               je bila sprejeta na odboru. Tam je bila sprejeta odločitev, da se vključi v delovanje
               nadzornega sveta tudi opozicija. Temu primerno je bilo treba potem spremeniti tudi
               številčno sestavo nadzornega sveta. V amandmaju govorimo o 8-članski sestavi
               nadzornega sveta. Nadzorni svet sestavljen iz 5 članov predlagateljev, in sicer enega
               predlaga minister, pristojen za gozdarstvo, enega minister, pristojen za
               gospodarstvo, potem minister, pristojen za finance, in minister, pristojen za
               ohranjanje narave, ter vsakokratna opozicija v Državnem zboru. Hkrati pa so tudi
               trije predstavniki delavcev v nadzornem svetu, ki pa se imenujejo v skladu z zakonom,
               ki ureja sodelovanje delavcev pri upravljanju družb.</p>
               <p>Torej nadzorni svet se je razširil glede na odločitev na odboru tudi na opozicijo in
               ne nazadnje s tem dajemo tudi odgovor, da se s tem zakonom res jasno pove, da gre za
               zavedanje, da gospodarimo z naravnim bogastvom in da to ni projekt ene stranke, da to
               ni projekt enega ministra, ampak se dejansko vključujejo v delovanje tega podjetja
               vsi resorji, ki so vpeti v delovanje in gospodarjenje z naravnim bogastvom, kot je
               gozd in tudi zaščita okolja ter ne nazadnje navezave zaradi ekonomskega interesa tudi
               na gospodarstvo. Vse to bo imela možnost nadzirati in oblikovati rešitve tudi
               opozicija ob sodelovanju zaposlenih. Mislim, da je ta rešitev resnično izjemno
               pomembna in velika dodana vrednost, ki se je zgodila tudi v sodelovanju z opozicijo
               na odboru in zato je zakon po mojem mnenju ravno zaradi tega tudi bistveno
               kvalitetnejši, kot je bil v samem trenutku vlaganja v proceduro. Hkrati s tem
               amandmajem urejamo tudi delovanje posvetovalnega organa, in sicer strokovnega sveta.
               Strokovni svet je posvetovalni organ poslovodstva družbe, ki ga sestavlja 10 članov.
               In sicer dva predstavnika lokalnih skupnosti, potem organizacij civilne družbe s
               področja varovanja okolja ter šest predstavnikov strokovnih organizacij in združenj s
               področja gozdarstva in lesarstva. Tudi ta strokovni svet pravzaprav še dodatno
               vključuje širšo javnost v način delovanja podjetja. Lokalne skupnosti in tudi
               naravovarstvene organizacije ter zainteresirana gospodarska plat in javnost lahko
               oblikuje svoja stališča in jih predlaga poslovodstvu v obravnavo. Seveda je postopek
               tak, da se poslovodstvo mora seznaniti s temi stališči, se opredeliti do teh stališč,
               je pa potem od nadaljnjih ukrepov odvisno, v kolikšni meri bodo ti ukrepi udejanjeni
               v praksi. Ampak prav je, da se odpre prostor za razpravo znotraj podjetja, v
               sodelovanju s poslovodstvom, in tukaj v tem trenutku se tudi izognemo po vsej
               verjetnosti polemikam, ki jih v veliki meri sprožamo v Sloveniji skozi medije, in ne
               pride do tistega dialoga prav na tistem mestu, kjer je to potrebno. S tem se ureja
               tudi možnost, da civilna družba sodeluje v delovanju tega podjetja ne preko medijev,
               ampak neposredno kot posvetovalni organ poslovodstva. To je, mislim da, zelo dobro
               predvsem v tem smislu, ker želimo resnično narediti en preboj na področju
               gospodarjenja z gozdom, ohranjanja narave in ne nazadnje tudi spet na področju
               ekonomske izrabe lesa, ki ga imamo na razpolago.</p>
               <p>Amandma, ki ga je vložila koalicija, po mojem mnenju bistveno izboljšuje vsebino
               zakona. Hvala.</p>
            </sp>
            <sp xml:id="SDZ7-Redna-15-2016-02-28.sp129">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-15-2016-02-28.sp130">

               <speaker>FRANC JURŠA (PS DeSUS):</speaker>

               <p>Predsednik, hvala za besedo. Lep pozdrav ministru z ekipo, kakor tudi kolegicam in
               kolegom!</p>
               <p>Glede na to, kako dolga je vsebina tega amandmaja, bi človek lahko hitro rekel, da to
               v zelo kratkem času tudi poveš svoje mnenje k temu amandmaju. Ampak za sam uvod,
               čisto na kratko. Jaz mislim, da je bil ta zakon en najtrših orehov,ki smo ga trli v
               zadnjem obdobju tudi znotraj koalicije in tudi na matičnih delovnih telesih. In prav
               je tako, da je skrb za državne gozdove in upravljanje z državnimi gozdovi tako
               pomembna zadeva, da smo se toliko časa s to zadevo tudi ukvarjali. Prihajalo je do
               različnih zaključkov, različnih stališč, različnih mnenj in ta mnenja in stališča je
               bilo treba uskladiti. Jaz upam, da smo jih uspešno uskladili, kljub temu da je bilo
               kar nekaj dima in tudi nekaj ognja.</p>
               <p>Prvotna zamisel in prvotna ideja o tem, koliko članov naj bi imel nadzorni odbor, je
               bila drugačna kot ta, ki je zdaj predlagana. Tudi sam pa iskreno povem, da sem
               zadovoljen s tem, da znotraj nadzornega organa te nove družbe sodeluje tudi
               opozicija. Pa da ne bi to izgledalo kot moje umotvorstvo in da želim komu ugajati.
               Ne, v vsakem primeru je to koristna zadeva in v vsakem primeru v tem organu morajo
               sodelovati tudi predstavniki delavcev. Sam strokovni svet, ki je sestavljen iz
               različnih institucij, je lahko koristno telo, ki pomaga na nek način pri vodenju
               podjetja. Veste, saj marsikdaj se človek sprašuje, ali je pametno ustanavljati neko
               podjetje, ki je v državni lasti. Poslušajte, vedno ocenjujem, da je to boljše, kot da
               imamo takšno stanje, kakršno imamo že 20 let na tem področju. Najslabša varianta bi
               bila, če bi šli podaljševat koncesije. Je pa res, da pa tem koncesionarjem, ki imajo
               zaposlene delavce, predvsem slovenske delavce, da jim potem tudi omogočimo, da v tej
               zgodbi sodelujejo na takšen in drugačen način v skladu s predpisi.</p>
               <p>Sam osebno kakor tudi naša poslanska skupina bomo predlog amandmaja, ki ga je
               pripravila koalicija, se pravi koalicijske stranke, podprli. V veliki meri tudi
               soglašam s tem, kar je Združena levica predlagala, ampak vseeno mislim, da je tisti
               predlog malo preobširen. Glede na to, da bo osem članov nadzornega sveta, pa to
               pomeni, da bo treba v statutu potem urediti, kateri glas je pri neodločenem
               glasovanju prednosten. Verjetno bo to v vsakem primeru glas predsednika nadzornega
               sveta. Hvala.</p>
            </sp>
            <sp xml:id="SDZ7-Redna-15-2016-02-28.sp131">

               <speaker>PREDSEDNIK DR. MILAN BRGLEZ:</speaker>

               <p>Besedo ima Violeta Tomić.</p>
            </sp>
            <sp xml:id="SDZ7-Redna-15-2016-02-28.sp132">

               <speaker>VIOLETA TOMIĆ (PS ZL):</speaker>

               <p>Hvala za besedo, predsednik.</p>
               <p>V Združeni levici se nikakor ne strinjamo z amandmaji koalicije. Vsebina glede
               strokovnega sveta se nam zdi sicer v redu, ne moremo pa nikakor pristati na to, da je
               število predstavnikov delavcev v podjetju postavljeno na zakonski minimum. Po zakonu
               je lahko od ene tretjine do ene polovice. Zakaj ravno ta popolni minimum? Že na
               odboru smo povedali in še enkrat bom povedala. To, da je število predstavnikov
               delavcev v podjetju postavljeno na ta zakonski minimum, je za nas nesprejemljivo. Še
               posebej zato, ker takšen predlog prihaja z ministrstva, ki ga vodi predsednik stranke
               Socialnih demokratov, ki se sicer zavzema za spodbujanje socialnega podjetništva,
               obvezno udeležbo zaposlenih pri dobičku in podobne stvari. To je na deklarativni
               ravni. Sicer moram priznati, da je minister že v uvodu v obravnavo zakona na odboru
               povedal, da nima nobenih problemov, če se naš predlog sprejme. Vendar kljub temu smo
               bili preglasovani. Pravzaprav je zato, da se število predstavnikov delavcev poveča na
               zakonski maksimum, to je na eno polovico članov, glasovala izključno samo Združena
               levica. Se pravi, jaz – io contro tutti, spet. Od SDS in Nove Slovenije, ki je že po
               naravi izrazito odklonilna do vsega, kar diši po kakršnemkoli delavskem
               soupravljanju, tega nismo niti pričakovali. Vendar nismo pa pričakovali zavrnitve od
               Socialnih demokratov, stranke Desus in SMC. Še toliko bolj, ker ste v koalicijsko
               pogodbo med ukrepe za trg dela uvrstili tudi krepitev ekonomske demokracije, ker da
               ta predstavlja enega od elementov izhoda iz gospodarske krize. Čemu je potem obseg
               sodelovanja delavcev v nadzornem svetu državnega podjetja, ki ga ustanavljamo,
               zreduciran na minimum? In čemu našega amandma na odboru niste mogli podpreti? Še
               dlje, sedaj ste sami vložili amandma k 15. členu in spet ste tukaj zamudili
               priložnost, da bi to ekonomsko demokracijo, o kateri govorite in pišete v svojih
               dokumentih udejanjili. Seveda od zasebnih podjetij pričakujemo, da ne bodo števila
               predstavnikov delavcev dali na zakonski maksimum, ampak zato moramo nujno vsaj v
               državnih podjetjih težiti k večji udeležbi delavcev pri upravljanju teh podjetij.
               Večjo soudeležbo delavcev poznajo tudi drugje v Evropi, na primer v Nemčiji, v tako
               imenovani Montanindustrie so večje soodločevalske pravice kot drugje. V Franciji
               velja nadstandard soodločanja, vključno v sodelovanju v organih podjetij, prav v
               državnih podjetjih.</p>
               <p>Delavcem je verjetno bolj kot komurkoli pomembno, kako deluje njihovo podjetje, od
               tega so odvisne njihove službe in preživetje njihovih družin. Nekdo bi pomislil, pa
               kaj nekdo, ki žaga drevje, ve o upravljanju podjetij. Ampak to so dejansko zelo
               ponižujoči predsodki. Tudi nekdo, ki žaga drevje, verjemite mi, od tega živi, in
               presneto želi, da podjetju gre dobro in da od tega živi čim bolje in čim dlje. Poleg
               tega imajo delavci tudi vedno možnost v nadzorni svet imenovati tudi koga drugega,
               zunanjega, ki bi zastopal njihove interese, lahko imenuje kakšne sindikaliste ali pa
               kakšne druge strokovnjake, ki jim delavci zaupajo.</p>
               <p>Poleg tega se nam zdi, da bo to nekako kar precej veliko podjetje. Prevzeti bo moralo
               namreč delo, ki ga sedaj opravlja kar veliko zasebnih podjetij, zato menimo, da
               delavci ne bi imeli težav med seboj izbrati pet predstavnikov, ki bi jim zaupali in
               ki bi lahko mirno zastopali njihove interese. Zato vas pozivamo, da vsaj pri 15.
               členu ne glasujete za amandmaje koalicije, ampak za amandma Združene levice. Določbe
               glede strokovnega sveta lahko v tretji obravnavi seveda še dodatno dopolnimo. Če pa
               vendarle bo sprejet amandma koalicije, tako kot po navadi, ko nas vedno preglasujete,
               potem že sedaj napovedujem, da bomo amandma o povišanju predstavnikov delavcev v
               nadzornem svetu družbe vložili tudi v tretji obravnavi in računamo na to, da bo
               koalicija vsaj takrat zmogla naš amandma tudi podpreti, saj vendarle uresničuje vašo
               koalicijsko pogodbo in vaše predvolilne obljube o krepitvi ekonomske demokracije.
               Hvala.</p>
            </sp>
            <sp xml:id="SDZ7-Redna-15-2016-02-28.sp133">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospod Marko Pogačnik.</p>
            </sp>
            <sp xml:id="SDZ7-Redna-15-2016-02-28.sp134">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Jaz bi prosil kolegico iz Združene levice, da ne zavaja, na kakšen način Slovenska
               demokratska stranka glasuje po navadi, kadar je vprašanje delavcev in pa delavskih
               pravic. Rad bi vas samo opozoril na eno zadevo, da v času mandata vlade Janeza Janše
               leta 2008 je bil sprejet zakon o delitvi dobička tudi med delavce. S temi vašimi
               besedami zavajate. In v takratni vladi je bila tudi Nova Slovenija. Mi smo vedno
               zagovarjali pravice delavcev, spoštovanje delavcev in vsega. Hvala.</p>
               <p/>
            </sp>
            <sp xml:id="SDZ7-Redna-15-2016-02-28.sp135">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim, da se prijavite.</p>
               <p>Besedo ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp136">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Glede amandmaja Združene levice je treba vendarle dodatno pojasniti naslednja
               dejstva. Predlagajo 10-članski nadzorni svet, od tega pet predstavnikov zaposlenih,
               in moramo vendarle upoštevati, da smo tudi na odboru sprejeli odločitev, da je v
               nadzornem svetu vključen tudi predstavnik opozicije. Če imamo 10-članski nadzorni
               svet, ki je sestavljen iz petih članov zaposlenih in enega člana opozicije, potem
               postavljamo Vlado, ki pa je odgovorna za izvajanje tega zakona, ker je tudi
               skupščina, v zelo podrejen položaj. In če se zadeva ne bo odvijala – ali bomo šli
               vprašat ali pa klicat na odgovornost zaposlene, da nekaj ni v redu? Opozicija ima
               nalogo, da nadzira, nikakor da prevzame odgovornost za odločitve, kajti odgovornost
               za odločanje je zagotovo na Vladi, ki sestavlja skupščino.</p>
               <p>Predlog Združene levice bi lahko pripeljal do tega, da bi se o popolnoma drugih
               zadevah lahko pogovarjali o tem podjetju, ne pa o tistih, ki so začrtane tudi v
               obrazložitvi zakona in za katere je pravzaprav odgovorna, ker je skupščina podjetja,
               Vlada. Če bi želeli imeti takšen odnos, bi najbrž bilo treba izčistiti tudi dodatno
               odgovornost zaposlenih in ne nazadnje tudi, ali je opozicija pripravljena prevzeti
               odgovornost za odločitve, ki bi bile v nasprotju s tistimi, ki bi jih recimo
               predlagala Vlada.</p>
               <p>Iz tega razloga ne morem podpreti tega amandmaja in je veliko bolj operativen amandma
               koalicije, ki govori o 8-članskem nadzornem svetu, od tega so trije zaposleni, eden
               opozicija, torej še vedno je sicer razmerje 4 : 4. Da pa ne bi prihajalo do blokade
               pri odločanju, bo moralo biti v aktu o ustanovitvi tega podjetja opredeljeno, da ima
               predsedujoči tudi odločujoči glas. S tem seveda postaja podjetje bistveno bolj
               operativno in ni mogoče, da bi prišlo v situacijo, kjer ne bi mogli sprejemati
               odločitev pravočasno in predvsem takšne odločitve, ki bi bile čim bolj učinkovite.
               Hvala.</p>
            </sp>
            <sp xml:id="SDZ7-Redna-15-2016-02-28.sp137">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Franc Trček.</p>
            </sp>
            <sp xml:id="SDZ7-Redna-15-2016-02-28.sp138">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Moj postopkovni predlog bi bil, da se končno v Državnem zboru latentno neha žaliti
               opozicija. Vemo, kakšna je vloga opozicije in v državnih zborih in v takšnih organih,
               o katerih se pogovarjamo sedaj. In da se tudi neha nekako žaliti delavstvo, kar bi
               nekako iz tega, kar je gospod govornik pred mano izrekel, lahko sklepali. Hvala za
               besedo.</p>
            </sp>
            <sp xml:id="SDZ7-Redna-15-2016-02-28.sp139">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo komerkoli, zdaj sta bile že dve postopkovni, pa bi lahko bili v
               razpravi. Za to, kar je bilo povedano pre,j in kar je bilo povedano sedaj, je mesto v
               razpravi, če želite. Nikakor pa ne postopkovno izrabljati, da podaljšujete čas, o
               katerem razprava teče. Postopkovno ni za razpravo.</p>
               <p>Replika, gospod Janko Veber, izvolite.</p>
            </sp>
            <sp xml:id="SDZ7-Redna-15-2016-02-28.sp140">

               <speaker>JANKO VEBER (PS SD):</speaker>

               <p>Hvala.</p>
               <p>Samo dodatno želim pojasniti, ker je očitno bilo napačno razumljeno moje izvajanje.
               Jaz sem govoril o odgovornosti in odgovornost je pravzaprav …</p>
            </sp>
            <sp xml:id="SDZ7-Redna-15-2016-02-28.sp141">

               <speaker>PREDSEDNIK DR. MILAN BRGLEZ:</speaker>

               <p>Šteje se v čas.</p>
            </sp>
            <sp xml:id="SDZ7-Redna-15-2016-02-28.sp142">

               <speaker>JANKO VEBER (PS SD):</speaker>

               <p>… karkoli gledamo na Vladi, da zagotovi izvajanje tega zakona. Ne moremo zaposleni v
               tem podjetju, tistim petim predstavnikom, kot je predlagano, reči: "Zdaj ste pa vi za
               vse odgovorni." Ker tudi te moči nimajo izpeljane, kako bodo sploh to odgovornost
               lahko prevzemali na takšen način, kot jo je mogoče želel razumeti ali pa jo razume
               kolega. Tako da iz naslova odgovornosti je prav, da imamo razčiščen interes in
               možnost vplivanja na odločitve, zato menim, da je amandma koalicije boljši.
               Hvala.</p>
            </sp>
            <sp xml:id="SDZ7-Redna-15-2016-02-28.sp143">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-15-2016-02-28.sp144">

               <speaker>SIMON ZAJC (PS SMC):</speaker>

               <p>Hvala, gospod predsednik.</p>
               <p>Ta amandma koalicije je v bistvu posledica dogajanja, ki se je zgodil na seji odbora.
               Kot je zdaj že vsem jasno, se je Stranka modernega centra zavzemala za to, da s tem
               novim podjetjem upravlja seveda SDH, za kar je tudi ustanovljen, za vse kapitalske
               naložbe države imamo sistemsko ureditev. To je bila za nas prva in najboljša rešitev.
               Seveda se potem ni izkazalo, da uživa dovolj veliko podporo naših koalicijskih
               partnerjev kot tudi opozicije. Očitno so vsi skupaj spoznali, da je še naprej bolje,
               da se politika čim bolj vpenja v upravljanje državnih podjetji. Nekateri razlogi so
               seveda tehtni. Gre za podjetje, ki bo imelo široke cilje svojega delovanja in s tega
               gledišča lahko razumeš, zakaj je pod Vlado, lahko razumeš, zakaj štiri ministrstva;
               gre tako za pomembno okoljsko vprašanje kot za gospodarsko vprašanje, seveda tudi
               finančno in pa kmetijstvo. Gre vendarle za gozdove.</p>
               <p>Torej sprejeta je bila na odboru druga, po našem mnenju slabša rešitev, ampak je bila
               sprejeta. In zdaj je ta amandma na mizi, da se to uskladi, da s tem podjetjem
               upravlja Vlada. Če bi to res bili ti razlogi, da zaradi širokih ciljev, ker rabimo
               različna resorna ministrstva, da pokrivajo to podjetje, ker si je treba te cilje
               zagotoviti, je potem v redu. Ampak potem se je že pri 16. členu pokazalo, da pa gre
               zares za politiko. Da gre za to, da politika hoče imeti svoje prste malo preveč
               mogoče vmes pri tem podjetju, saj se je pripeljalo notri tudi člana opozicije. Ampak
               dobro, to je zdaj pač bilo sprejeto in kar se nas tiče, bo to sedaj moralo delovati.
               In nadzorni svet bo sestavljen iz več članov, kot je bilo prvotno mišljeno. Sedaj pa,
               kar se pa tiče tega, da bi pa to povečali še na deset članov nadzornega sveta, že
               tako temu podjetju pripenjamo milijon enih organov, enih stvari, v tem zadnjem
               trenutku, tudi strokovni svet mu pripeli, kar se bo mogoče izkazalo za dobro, po
               mojem mnenju ima velik potencial, je pa vprašanje, ker lahko pa tudi hromi kasneje
               samo delovanje. Ampak bomo videli, kako se bo to izkazalo. Ampak da dodamo pa sedaj
               še deset članov v nadzorni svet, že tako jih je v bistvu osem kar veliko za tako
               podjetje, pa se nam zdi v Stranki modernega centra pa preveč. Menimo, da bo za
               interese delavcev s samo tremi poskrbljeno dovolj dobro in uspešno. Če bo podjetje
               tako naraslo, da bo imeli res veliko zaposlenih, imamo potem tukaj še svet delavcev,
               ki tudi vpliva na vodenje in nadzor. Za to, da imajo delavci kontrolo in vpliv nad
               tem podjetjem, je po našem mnenju dobro poskrbljeno in v skladu z zakonodajo.</p>
               <p>Kot sem rekel, bomo podprli koalicijski amandma k temu členu, ki je posledica
               dogajanj na odboru. Tega, ki ga predlaga Združena levica, pa pač žal ne bomo mogli
               podpreti. Hvala.</p>
            </sp>
            <sp xml:id="SDZ7-Redna-15-2016-02-28.sp145">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Nihče.</p>
               <p>Ker ne želi nihče več razpravljati, zaključujem razpravo.</p>
               <p>V razpravo dajem 16.a člen ter amandma Poslanske skupine Združena levica. Želi kdo
               razpravljati? Bom dal prijavo.</p>
               <p>Besedo ima gospod Benedikt Kopmajer.</p>
            </sp>
            <sp xml:id="SDZ7-Redna-15-2016-02-28.sp146">

               <speaker>BENEDIKT KOPMAJER (PS DeSUS):</speaker>

               <p>Hvala za besedo.</p>
               <p>Spoštovani kolegi iz Združene levice! Obveščam vas, da bom amandma k 16.a členu
               podprl. Dovolite pa, da povem še nekaj zadev tudi o drugih amandmajih, ker se potem
               ne bom več oglašal. Zakon o gospodarjenju z gozdovi v lasti države na novo ureja
               upravljanje državnih gozdov. Skoraj vsi smo enotni, da dosedanji koncesijski način iz
               različnih razlogov ni bil dober. Država kot lastnik gozdov je ugotovila, da iz svojih
               gozdov dobi premalo sredstev v obliki koncesijskih dajatev, da na domačem trgu za
               potrebe domačih lesarjev primanjkuje surovine, kvalitetnega lesa iz teh državnih
               gozdov, in da je vedno manj delovnih mest tako v gozdarstvu kot v lesnopredelovalni
               industriji. Te pomanjkljivosti se skušajo z novim zakonom odpraviti, seveda pa
               rešitve, ki jih ponuja, vsem ne odgovarjajo. Ne odgovarjajo pa tistim, ki želijo iz
               gozda in lesa takojšnji in čim večji dobiček, drugih koristi gozda pa ne vidijo. In
               ti so v zadnjem času najbolj glasni. Dvomijo v uspešnost novega državnega podjetja,
               grozijo z odpuščenjem zaposlenim v gozdarskih podjetij zaradi pomanjkanja dela,
               pričakujejo državno pomoč pri reševanju tehnoloških viškov, trkajo na socialni čut
               države, čeprav ga, če smo pošteni, v zadnjih dvajsetih letih niso pretirano
               upoštevali. Prepričan sem, da je v slovenskih gozdovih, pa naj si gre za državne ali
               zasebne, dovolj dela za vse, seveda ob pravilnem pristopu in organiziranosti
               upravljanja gozdov. Predlog zakona, ki je v postopku sprejemanja, po mojem mnenju to
               tudi omogoča. Poudariti pa je treba, da se največja in najbolj pomembna novost, ki jo
               zakon uvaja, nanaša na prodajo lesa. V preteklih dvajsetih letih so les prodajali
               koncesionarji, v prihodnje pa bo to ena najbolj pomembnih nalog zaposlenih v novem
               državnem podjetju Slovenski državni gozdovi. Vsem nam je popolnoma jasno, da se
               posel, denar in dobiček ustvarjajo pri prodaji lesa, zato se bo uspešnost novega
               modela upravljanja državnih gozdov in s tem zakona presojala predvsem na osnovi
               učinkov prodaje lesa. In še na eno veliko prednost bi opozoril. Pristojnost novega
               podjetja, da prodaja les, odpravlja vrsto težav na trgu z lesom. Les iz državnih
               gozdov bo pod enakimi pogoji na voljo vsem v količinah in kvaliteti. Istočasno pa je
               na ta način zagotovljena zanesljivost dobave in možnost sklepanja dolgoročnih pogodb
               o dobavi lesa, poudarjam, domačim predelovalcem, domači lesnopredelovalni industriji.
               Prav zaradi tega sem kot državljan in poslanec stranke Desus zelo zainteresiran za
               dobre rešitve, ki jih bo novi zakon o gospodarjenju z državnimi gozdovi prinesel. Ni
               nobena skrivnost, da so prav bližina avstrijske meje in lesnopredelovalne kapacitete
               na avstrijskem Koroškem magnet tako za gozdna gospodarstva in zasebnike, da prodajo
               najbolj kvaliteten les čez mejo, kjer so cene lesa, plačilni pogoji in odzivnost
               lesarjev bistveno bolje urejeni kot v Sloveniji. Opozoril pa bi še na eno pomembno
               dejstvo, ki v tišini spremlja nastajanje tega zakona. Ni samo Avstrija tista, ki čaka
               na slovensko hlodovino, ne smemo pozabiti na sosednjo Hrvaško, ki v neposredni
               bližini slovenske meje ob avtocesti Zagreb–Reka gradi oziroma dokončuje
               lesnopredelovalni center ogromnih kapacitet. Prav gotovo ni tam naključno in računa
               na slovenski les. V razmislek tistim, ki zakonu nasprotujejo ali so v negotovosti,
               ali zakon podpreti ali zavrniti.</p>
               <p>Prepričan sem, da bo nova ureditev gospodarjenja z državnimi gozdovi omogočala nov
               razvojni zagon povsod tam, kjer državni gozdovi ležijo, in s tem ustvarila pogoje za
               delo, nove zaposlitve ter enakopraven dostop do dela sedanjim in bodočim izvajalcem
               del. Nekajkrat sem že povedal, da na Koroškem vemo, kakšno je poslanstvo gozda in
               lesa. Novi zakon s sprejetimi amandmaji pa je korak, da to poslanstvo tudi
               realiziramo v obliki koroškega lesnopredelovalnega centra. Hvala.</p>
            </sp>
            <sp xml:id="SDZ7-Redna-15-2016-02-28.sp147">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ivan Škodnik.</p>
            </sp>
            <sp xml:id="SDZ7-Redna-15-2016-02-28.sp148">

               <speaker>IVAN ŠKODNIK (PS SMC):</speaker>

               <p>Hvala za besedo, gospod predsednik. Lep pozdrav še enkrat vsem skupaj!</p>
               <p>Če se vrnem k amandmaju k 6.a členu, ki ga je predlagala Združena levica, moram reči,
               da ta amandma podpiram. Bi pa še nekaj povedal. Poslanska skupina Združene levice je
               amandma, ki je bil sprejet na odboru, ustrezno na podlagi mnenja Zakonodajno-pravne
               službe popravila. Člen določa ostrejše pogoje, kot sicer veljajo za poslovne osebe po
               Zakonu o integriteti in preprečevanju korupcije, sicer pa se mi zdi dober. Ker se mi
               zdi, da se ta zadeva vendar nanaša na vodstvo bodočega podjetja, bi povedal, kaj
               mislim o tem. Od vodstva podjetja, ki bo gospodarilo z državnimi gozdovi, bo odvisen
               uspeh podjetja. Človek je vedno najpomembnejši faktor ali pa člen pri tem. Poleg
               strokovnosti in sposobnosti, ki se pri tem zahteva, bo moral biti tudi pošten, česar
               do zdaj v teh časih ni bilo.</p>
               <p>Prej je bilo vprašanje s strani opozicije, kje povečati potrošnjo lesa. Že prej sem
               nekaj navedel, pa bom še enkrat ponovil. Velika možnost je gradnja lesenih objektov,
               vrtcev, šol, turističnih objektov, lesene protizvočne zaščite namesto betona ob
               avtocestah, izolacija, oplaščanje javnih objektov, lesena okna in tako naprej. Bilo
               je vprašanje, kaj so to izdelki z visoko dodano vrednostjo. Bom zelo enostavno
               povedal, zadnjič smo sicer imeli tule še neke stvari, izdelke pri prvi predstavitvi,
               tudi lesenega metuljčka, no, danes imam pa leseno uro. Tako za tiste, ki vas zanima,
               kaj so to izdelki z dodano vrednostjo, to so prav gotovo tudi lesene ure. Tu notri je
               lesa komaj dober procent, vse ostalo je delo in znanje. In tu so dodana tista nova
               delovna mesta, če kdo tega ne razume. Bilo je tudi rečeno, kaj bomo delali izdelke,
               ko pa ljudje nimajo denarja. Jaz verjamem, da marsikdo nima denarja, ampak izdelki se
               kupujejo. Če se ne bodo kupovali v Sloveniji, pa se bodo šli kupit v Avstrijo, pa
               bomo pač Avstrijcem dali zaslužiti. Ampak mi moramo vendarle trženje oziroma to
               potrošnjo povečati doma. Glede denarja mislim, da vemo, da tudi dopust si nekateri
               privoščijo, pa včasih rečemo, saj eni komaj preživijo, dopust pa si privoščijo tudi
               drugje. Hvala lepa.</p>
            </sp>
            <sp xml:id="SDZ7-Redna-15-2016-02-28.sp149">

               <speaker>PREDSEDNIK DR. MILAN BRGLEZ:</speaker>

               <p>Ja, Violeta, saj sem prej videl, da ste dvakrat stisnili, tako da dam takoj
               besedo.</p>
               <p>Besedo ima Violeta Tomić.</p>
            </sp>
            <sp xml:id="SDZ7-Redna-15-2016-02-28.sp150">

               <speaker>VIOLETA TOMIĆ (PS ZL):</speaker>

               <p>Najlepša hvala, predsednik, za besedo.</p>
               <p>Jaz se bom čisto na kratko zahvalila vsem poslankam in poslancem, ki so podprli ta
               amandma in s tem pokazali dober namen, da zaščitimo to novo podjetje, ki ga
               ustanavljamo. Namreč vsi vemo, da so državna podjetja po osamosvojitvi postala leglo
               klientelizma, da so nadzorniki in menedžerji večkrat izčrpavali ta podjetja z raznimi
               svetovalnimi pogodbami in podobno. Skratka, s tem amandmajem bomo poslovodstvu
               družbe, ki bo opravljala in razpolaga z državnimi gozdovi, to čim bolj preprečili.
               Tako poslovodstvo ne bo moglo ustanavljati nekih slamnatih podjetjih, preko katerih
               bi izvažali posle ven iz tega podjetja ali kaj podobnega. Na ta način bomo kar
               najbolj omejili možnosti plenjenja državnega premoženja in menimo, da je to res en
               ključnih členov, ki bo brzdal osebne finančne apetite poslovodstva, zato se vam
               zahvaljujem za podporo pri tem amandmaju.Hvala.</p>
            </sp>
            <sp xml:id="SDZ7-Redna-15-2016-02-28.sp151">

               <speaker>PREDSEDNIK DR. MILAN BRGLEZ:</speaker>

               <p>Sprašujem, če želi še kdo razpravljati. Prosim za prijavo.</p>
               <p>Besedo ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp152">

               <speaker>JANKO VEBER (PS SD):</speaker>

               <p>Predlagani amandma Združene levice podpiramo, kajti zagotovo mora biti v interesu, da
               poslovodne osebe ravnajo po zakonu, ki ureja integriteto in preprečevanje korupcije.
               In ne nazadnje lahko spomnim, da smo tudi v zadnjem obdobju skupaj z opozicijo
               oblikovali dobre rešitve pri preprečevanju koruptivnih dejanj. Eno rešitev smo
               zapisali tudi v zakon o družbi za upravljanje slabih terjatev bank. Danes lahko
               govorimo o tem, da tudi ta zakon izboljšujemo ravno s to določbo, da bodo člani
               poslovodstva zavezani k zakonu, ki ureja integriteto in preprečevanje korupcije. To
               je tudi pomembno sporočilo pri obravnavi tega zakona v drugi obravnavi v Državnem
               zboru.</p>
               <p>Kot sem povedal, bomo ta amandma podprli. Hvala.</p>
            </sp>
            <sp xml:id="SDZ7-Redna-15-2016-02-28.sp153">

               <speaker>PREDSEDNIK DR. MILAN BRGLEZ:</speaker>

               <p>Sprašujem, če želi še kdo razpravljati? Nihče. Ker ne želi nihče več razpravljati,
               zaključujem razpravo.</p>
               <p>V razpravo dajem 29. člen ter amandma Poslanske skupine Nove Slovenije in amandma
               Poslanske skupine Združena levica. Želi kdo razpravljati? Prosim za prijavo.</p>
               <p>Besedo ima gospod Danilo Anton Ranc.</p>
            </sp>
            <sp xml:id="SDZ7-Redna-15-2016-02-28.sp154">

               <speaker>DANILO ANTON RANC (PS SMC):</speaker>

               <p>Spoštovani predsedujoči predsednik Državnega zbora dr. Milan Brglez, hvala za besedo.
               Pozdrav še enkrat ministru in ekipi! Tudi dvorana se je malo napolnila, me kar
               veseli, da je takšno zanimanje ob, še enkrat poudarjam, obravnavi zelo zanimive
               gospodarske teme.</p>
               <p>Bi pa kot izziv mogoče glasovom z leve ali desne, mislim, da smo tu nekje isto
               misleči, in da bi bilo prav dobro, da bi o takšni gospodarski temi našli neko širšo,
               ne bom rekel, nadstrankarsko koalicijo, in to bi bila odlična priložnost ta zakon.
               Tako da kar se tiče podpore zakona, bi na nek način povabil vse, da ga podprejo.
               Navsezadnje imamo na desni strani tudi kolega lesarja gospoda Tanka. Z njim se
               večkrat na hodniku srečujemo, tudi razpravljamo o gozdu in lesu in mislim, da je to
               mogoče neka priložnost, da se tukaj na nek način najdemo. Ta hodnik, ki nas loči, nas
               včasih tudi poveže, in mislim, da je tudi danes odlična priložnost za to.</p>
               <p>Da se dotaknem amandmajev. Kar se tiče amandmaja Nove Slovenije, gre za amandma, ki
               se mi zdi nepotreben, ker v bistvu govori o ogljičnem odtisu, ki pa je na nek način
               kot opcija, ki jo lahko vključimo ali pa si jo tolmačimo kot možnost pogojev za
               trženje v 2. členu tega zakona. Tako da tega amandmaja ne bom podprl.</p>
               <p>Kar se tiče amandmaja predlagatelja Združene levice, ga tudi ne bom podprl, ker v
               bistvu so ta določila javnega naročanja določena v veljavni zakonodaji in ga ni treba
               eksplicitno tukaj ponovno izpostavljati in poudarjati, ker gre to na nek način
               pomenilo tudi neko omejevanje pri nekih poslovnih pobudah. Hvala lepa.</p>
            </sp>
            <sp xml:id="SDZ7-Redna-15-2016-02-28.sp155">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati?</p>
               <p>Najprej ima besedo, gospa Iva Dimic.</p>
            </sp>
            <sp xml:id="SDZ7-Redna-15-2016-02-28.sp156">

               <speaker>IVA DIMIC (PS NSi):</speaker>

               <p>Hvala lepa, spoštovani predsednik.</p>
               <p>Amandma k 29. členu smo v Novi Sloveniji vložili ravno iz naslova, ki ga zagovarja
               moj kolega, ki je pred mano govoril, ki je napovedal, da ga ne bo podprl, in sicer
               zato, da bi se ta les iz slovenskih gozdov predelal v Sloveniji. In o tem govori
               ravno naš amandma. Doda se nova 4. točka: Pri prodaji gozdno-lesnih asortimentov je
               treba upoštevati kratke transportne poti zaradi ogljičnega odtisa. Lesna masa iz
               slovenskih gozdov naj bi se predelala v Sloveniji. S tem ogljičnih odtisom bi se
               lahko motivirale in stimulirale firme, ki poslujejo, da bi še več lahko zaposlovale,
               da bi razvijale produkte. Se mi zdi, da ne vidim smisla zakaj, ko vsi govorimo, da je
               treba v Sloveniji zagnati proizvodno, ko damo mi amandma, da bi ta les resnično ostal
               v Sloveniji, pa za ta amandma, kot kaže, ni posluha. Predlog amandmaja ni v nasprotju
               s pravom v Evropski uniji glede prostega pretoka blaga in storitev, zato sem s tega
               vidika začudena nad izvajanjem kolegov poslancev.</p>
               <p>Rada bi še poudarila, da večkrat dobimo vprašanje, kje se bo predeloval les, tudi kdo
               ga bo. Tudi visokogorski kmetje so spraševali, in to je tudi vezano na kratke
               transportne poti in tudi na kratke proizvodne poti ali spravilo lesa. Če bodo
               vendarle dobili kakšne koncesije, ali bodo imeli prednost gorsko višinski kmetije,
               kot je bilo že pred leti obljubljeno v strategiji Ministrstva za kmetijstvo,
               gozdarstvo in prehrano pri podeljevanju koncesij v državnih gozdovih? Bojijo se, da
               ministrstvo ni pozabilo na ta dogovor in ne nazadnje pričakujem mogoče tudi s strani
               ministrstva, da se opredelijo glede tega amandmaja in tudi glede mojega vprašanja,,
               če vendarle niste pozabili na gorsko-višinske kmetije. Hvala.</p>
            </sp>
            <sp xml:id="SDZ7-Redna-15-2016-02-28.sp157">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za kmetijstvo, gozdarstvo in prehrano mag. Dejan Židan.</p>
            </sp>
            <sp xml:id="SDZ7-Redna-15-2016-02-28.sp158">

               <speaker>MAG. DEJAN ŽIDAN:</speaker>

               <p>Hvala, gospa poslanka, za neposredno vprašanje. Tako vam neposredno tudi odgovarjam
               in sem vesel, da imam to možnost.</p>
               <p>Tovrstni členi so zelo koristni v državah, ki so velike, ker to pomeni, da bo potem
               surovina prodana v lastni državi. V državah, kot je naša, in če to predpišemo ter
               pogledate, kje so naši gozdovi, predpišemo marsikje, da morajo les iz gozda odpeljati
               nekam drugam, ne pa v Slovenijo. To je zaradi geografske značilnosti Slovenije. Na ta
               način dobra misel, ki je absolutno primerna, bi dala lahko napačen učinek, zato sem
               zelo previden pri tovrstni obliki zapisa. Bodite pa prosim pozorni na posebno nalogo,
               ki jo Vladi nalaga ta zakon, in to so merila. Pri merilih je pa jasno, da bomo
               upoštevali ne samo ogljični odtis, ki ga tukaj navajate, upoštevali bomo tudi
               kompetence, upoštevali bomo tudi usposobljenost, upoštevali pa bomo, kar pa lahko, da
               tisti, ki imajo pogovor, da obvladajo tudi slovensko. Te stvari, ki jih nam
               primerljive države iz čisto razumljivih razlogov tudi uporabljajo. Hvala.</p>
            </sp>
            <sp xml:id="SDZ7-Redna-15-2016-02-28.sp159">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima gospa Marinka Levičar.</p>
            </sp>
            <sp xml:id="SDZ7-Redna-15-2016-02-28.sp160">

               <speaker>MARINKA LEVIČAR (PS DeSUS):</speaker>

               <p>Hvala lepa.</p>
               <p>Vsebinsko predlog NSi zelo podpiram, ker se mi zdi prav, da upoštevamo čim nižji
               ogljični odtis, da so transportne poti čim krajše. Vendar pa mislim, da to ne sodi v
               sam zakon, ampak v pravila. Tako se sedaj navezujem na ministra, in sem prepričana,
               da bo poslovodstvo to v pravilih zapisalo in da se bo potem to tudi izvajalo. Ta
               pravila namreč potem tudi potrjuje skupščina, to je Vlada, in upam, da bo tam res to
               jasno zapisano, saj bomo na ta način dosegli dvojni učinek: okoljevarstvenega, pa
               tudi to, da bodo čim krajše transportne poti omogočale več dela domači lesni
               predelovalni industriji in domačim izvajalcem.</p>
               <p>Predlog NSi se mi zdi umesten in upam, da bo realiziran v pravilniku. Hvala lepa.
            </p>
            </sp>
            <sp xml:id="SDZ7-Redna-15-2016-02-28.sp161">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp xml:id="SDZ7-Redna-15-2016-02-28.sp162">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Ker imam kar nekaj časa, ker se na to temo še nisem oglašal, saj je to pri nas v
               glavnem pokrivala tovarišica Violeta z našimi super strokovci, si bom tudi sam
               dovolil nekoliko širine, čeprav se razpravlja o amandmajih, ker so si jo danes vsi
               vzeli. Govorili smo o zidanicah, o lesni volni in tako naprej. Začel bom pa tukaj,
               kjer je končal gospod Škodnik. Pokazal je leseno uro in je govoril o dodani
               vrednosti. Veste, s čim je povezana dodana vrednost pri urah? S številom komplikacij.
               Jaz si ne kupujem drage ure in tako naprej, ampak toliko sem razgledan, da vem. Več
               komplikacij ima ura, višja je dodana vrednost. Stoletni koledar, lune in tako naprej.
               Ta zakon o gozdovih je en tak lep primer komplikacij, o katerem razpravljamo že nekaj
               časa. Osebno menim, da bi morali razpravljati še več časa. Veste, v kakšni državi sto
               dni resno razpravljajo o proračunu. Ker je dregnil ob celo vrsto interesov, je
               razprava takšna, kot je. Tudi sam prihajam iz kakšne stroke, kot vsi vi. Stroke niso
               monolitne. Tudi ko rečemo ljudstvo, ljudstvo ni monolitno. So različni interesi, kar
               se nekako lepo kaže tudi v pripravi tega zakona. Kaže se tudi, recimo, v dejstvu, da
               je tudi koalicija tu dostikrat delovala, bom uporabil mogoče malo neakademski izraz,
               razštelano. Cenim oba kolega s Koroške, ki s polno žara o tej zgodbi govorita. Sam
               sem se s kakšnim proholcem ukvarjal iz neke druge zgodbe lokalnega in regionalne
               razvoja, še preden sem kadarkoli sanjal, da bom končal v Mariboru, kaj šele, da bom
               končal v tej stavbi. Sedaj ta neka debata, ki jo tako načenjate, Avstrija, Avstrija,
               Avstrija! Dragi moji, to je tam prej 30 kot 20-letni resni projekt, ki je vpet v celo
               vrsto zadev, ki preči celo vrsto ministrstev, ki je eden krovnih razvojnih projektov,
               s katerim zagotavljajo, da ljudje ostajajo na podeželju, da imajo tam dostojno
               življenje, na tak način tudi locirajo te lesnopredelovalne obrate. Nekateri od njih
               še dan danes delujejo rahlo v minusu, pa se to nekako tolerira. Druga zadeva je, da
               moraš znati tudi nekaj z visoko dodano vrednostjo prodati. Že večkrat sem govoril tu
               v parlamentu, da na Bližnjem vzhodu ima Avstrija ogromen logistični terminal predvsem
               za gradbene, lesne polizdelke. In to je neka zgodba, ki jo jaz tukaj pogrešam. Nekako
               smo rekli, ah, bomo naredili gozdno predelovalno verigo, kot da se bo to samo od sebe
               rešilo. To se seveda ne da rešiti v nekaj mesecih, to se ne da rešiti samo z 20
               milijoni. Skratka, gre za neko zgodbo, ki jo je potrebno dosti bolj resno zagrabiti
               in peljati naprej. To je eno.</p>
               <p>Drugo, sama ta izvedbenost. Kaj mene vedno bolj moti v tem parlamentu? Dobro, imamo
               to srečo, da je tukaj Združena levica edina v neki poziciji device, če se tako
               izrazim, vsi drugi ste že bili na oblasti ali ste zdaj na oblasti, da se vedno reče,
               kako se hiti, smo v časovni zanki, gor in dol. Koncesija je trajala 20 let. V zadnjem
               ducatu let je pol časa na oblasti bila tudi desnosučna provenienca. Saj ste vedeli,
               saj od polovice trajanja koncesije bi se lahko neke resne analize delale in pet let
               nazaj bi se lahko začela že ta debata, ki bi danes bila tukaj, kar bi se jaz rad
               pogovarjal, če že gledamo na Avstrijce. Isto je, ko se pogovarjamo o evropskih
               zadevah. Tam je pa časovnica zelo jasna. Vedno se potem s tisto kohezijo hiti zadnje
               minute. In zdi se mi, da je to zelo neodgovorno od predhodnih sklicev, da je to
               zlasti neodgovorno recimo od nekih ministrstev, ker ministri več mandatov sedijo na
               teh stolčkih. Dajmo že enkrat nekako presekati tovrstno umetno ihto hitenja. Potem se
               hiti, stroka nabija gor in dol in potem vedno dobimo neke polrešitve.</p>
               <p>V Združeni levici smo nekako s celo vrsto amandmajev poskušali dodati neke resne
               varovalke, da se to novo državno podjetje, ne ustanavlja se jih ravno pretirano v tej
               državi, ne bo sfižilo v smeri, kot so se nekatera dosedanja. Da se ne bodo politično
               okupirala. Čeprav bodimo odkriti, v javnosti se govori, da bo to štalca SD. Govori se
               tudi, kateri gospod naj bi bil prvi direktor. Okej, dobro, ve se, kdo, kot vi rečete,
               v kvoti v koaliciji ima ta resor. To je seveda vaša odgovornost in boste potem tudi
               odgovarjali. Tudi kazensko, če bo treba navsezadnje.</p>
               <p>In še ena zadeva, ker smo vseeno ekosocialisti, karkoli to že pomeni, belokranjski
               kolega Plut je to zelo lepo napisal, ampak prebrati 200 strani knjige zahteva en
               vikend, če ne drugega, da resno dojamete. Gozd ni le dobiček. Tukaj se govori samo o
               dobičku. Gozd je relativno krasen ekosistem, ki ga je treba kot takega tudi razumeti
               in nekako upravljati. Veste, v tej luči lahko reče nek poslanec, aha v 6 % cerkvenih
               gozdov so oni ustvarili več dobička. Seveda, mogoče zato, ker so hoteli na gozd
               gledati bolj dobičkonosno kot nekje drugje. Tudi to je neka tema za debato.</p>
               <p>Da se pa zdaj usmerim k temu 29. členu, ker v predlogu zakona ni nikjer izrecno
               zapisano o javnih naročilih s strani hčerinskih družb, smo mi to nekako izpostavili.
               Saj poznamo kakšne druge zakone iz energetike, kjer se je med eno in drugo verzijo
               prepisovanja izgubilo nekaj besed, pa so hčerinske družbe izpadle iz nadzora. To je
               eno od varoval, ki jih, kot to mora početi opozicija, počnemo, in upam, da boste ta
               naš amandma sprejeli. Hvala za besedo.</p>
            </sp>
            <sp xml:id="SDZ7-Redna-15-2016-02-28.sp163">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Ker ne želi nihče več razpravljati, zaključujem
               razpravo.</p>
               <p>V razpravo dajem 30.a člen ter amandma Poslanske skupine Združena levica. Želi kdo
               razpravljati? Prosim za prijavo.</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Redna-15-2016-02-28.sp164">

               <speaker>DR. FRANC TRČEK (PS ZL):</speaker>

               <p>Hvala za besedo še enkrat.</p>
               <p>Eden od poslancev koalicije je rekel "tako imenovano Računsko sodišče". Zdi se mi, da
               je to že neka taka žaljiva dikcija. Računsko sodišče je pomemben organ v Republiki
               Sloveniji, sam osebno mislim, da bi mu morali dati še več pristojnosti. Med vikendi
               berem njihova poročila in včasih ob tem skoraj jokam. In tudi ob teh amandmajih, ki
               smo jih pripravljali, smo upoštevali priporočila in nasvete Računskega sodišča. To,
               da skoraj jokam, ni smešno, kolegica iz vladne ekipe. To je žalostno.</p>
               <p>Sam gospod minister je rekel, da so sami zaprosili Računsko sodišče za mnenje. Mi smo
               tudi ta mnenja izdatno prebrali. Pri nas na obisku je bil tudi predsednik Računskega
               sodišča in smo tudi z njim delno tudi to tematiko predebatirali. Danes smo imeli v
               Državnem svetu neko obletnico instituta informacijskega pooblaščenca in smo
               upoštevali tudi to, kar je ta institut povedal. V tem amandmaju dejansko hočemo samo
               to, da postane ta celota zavezanec za posredovanje informacij javnega značaja, kar
               mislim, da bi morala biti praksa vseh državnih podjetjih, pa osebno bi rekel, da celo
               vseh podjetjih, kjer država zadrži vsaj 25-odstotni delež. Kdo bo rekel, da je to
               zakonsko šlamastika, da se mogoče tako ne bi dalo, ampak to je tista transparentnost,
               s katero nekako v predvolilnem času vsi radi mahamo, potem pa, ko stopimo tukaj
               notri, se na njo prevečkrat pozablja.</p>
               <p>Amandma dejansko sledi nekim priporočilom instituta informacijskega pooblaščenca in v
               smeri transparentnosti upam, da ga boste podprli. Hvala za besedo.</p>
            </sp>
            <sp xml:id="SDZ7-Redna-15-2016-02-28.sp165">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-15-2016-02-28.sp166">

               <speaker>SIMON ZAJC (PS SMC):</speaker>

               <p>Hvala gospod predsednik.</p>
               <p>Kar se tiče pripomb Računskega sodišča, so bile upoštevane že z našim amandmajem, ki
               smo ga vložili kot koalicija na seji odbora in ureja to, da ima Računsko sodišče
               vpogled tudi v hčerinska podjetja. Kar se pa tiče informacij javnega značaja, pa naj
               povem, da bi v tem primeru, če bi ta amandma podprli, prišlo do podvajanja. Namreč to
               že ureja Zakon o dostopu do informacij javnega značaja, ki določa, da tudi podjetja,
               v katerih je država večinska lastnica, so podvržena temu zakonu in tega v tem zakonu
               ponovno ni treba navajati. Seveda bi ga lahko, ampak ni potrebe po takšnem
               podvajanju.</p>
               <p>Zato v naši poslanski skupini tega amandmaja ne bomo podprli, ker je to že urejeno
               zakonsko. Hvala.</p>
            </sp>
            <sp xml:id="SDZ7-Redna-15-2016-02-28.sp167">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Nihče. Ker ne želi nihče več razpravljati, zaključujem
               razpravo.</p>
               <p>V razpravo dajem 45. člen ter amandma poslanskih skupin SMC, Desus in SD. Želi kdo
               razpravljati? Nihče.</p>
               <p>Ker ne želi nihče več razpravljati, zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj.</p>
               <p>S tem prekinjam to točko dnevnega reda. Prekinjam tudi 15. sejo Državnega zbora, ki
               jo bomo z glasovanjem nadaljevali ob 17.15.</p>
               <p>(Seja je bila prekinjena ob 16.43 in se je nadaljevala ob 17.17.)</p>
            </sp>
            <sp xml:id="SDZ7-Redna-15-2016-02-28.sp168">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 8. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o prispevkih za socialno varnost.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o prispevkih za socialno varnost je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp169">

               <speaker>MAG. MATEJ TONIN (PS NSi):</speaker>

               <p>Zakon, o katerem se je danes dopoldne razvila zelo intenzivna debata, je pokazal, da
               vendarle ta parlament razpravlja tudi o stvareh, ki so koristne za slovensko družbo.
               Zakon, ki je na razpolago, daje temu državnemu zboru tri različne opcije, tri
               možnosti, kako bi naredili korak naprej da bi ljudem ostalo več v žepih, torej da bi
               ljudje imeli več. Ena možnost je socialni copatek, druga možnost je razvojna kapica
               in tretja možnost nižja obdavčitev božičnice.</p>
               <p>V Poslanski skupini Nove Slovenije bomo glasovali za to, da je zakon primeren za
               nadaljnjo obravnavo in mu s tem dali možnost, da se ga v drugi obravnavi dopolni,
               seveda v skladu z vašimi pričakovanji, v skladu z vašimi ideološkimi usmeritvami in
               tudi javnofinančnimi zmožnostmi. Kakor koli stvari obračate, danes se je pokazalo, da
               vsaj kar se tiče nižje obdavčitve božičnice, da je zadeva nesporna in da ima
               praktično široko soglasje. Pri ostalih dveh predlogih so bila mnenja deljena. Pri
               razpravi na pristojnem odboru se bo praktično pokazalo, katere so tiste rešitve, ki
               imajo večinsko podporo, da ta predlog zakona na koncu tudi postane zakon.</p>
               <p>Vsem, ki so vas skrbele javnofinančne posledice, naj povem, da je v predlogu zakona
               predviden datum uveljavitve 1. 1. 2018, kar pomeni, da zakon ni rizičen za že
               sprejeta dva proračuna, ampak imamo do takrat še kar nekaj časa, da tudi javno porabo
               optimiziramo oziroma da vendarle iz vseh ukrepov, za katere tudi na vladni strani
               trdite, da bodo prinesle določene pozitivne prihodke v državni proračun, kot so
               davčne blagajne in ostale stvari, da se to v prihodnjem letu in pol, dveh letih
               vendarle izkaže, da na takšen način pokrijemo tisto, kar bi ljudem več pustili s temi
               ukrepi.</p>
               <p>Poslanska skupina Nove Slovenije bo glasovala, da je zakon primeren za nadaljnjo
               obravnavo.</p>
            </sp>
            <sp xml:id="SDZ7-Redna-15-2016-02-28.sp170">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-15-2016-02-28.sp171">

               <speaker>LUKA MESEC (PS ZL):</speaker>

               <p>Hvala za besedo in lep pozdrav tudi z moje strani.</p>
               <p>V Sloveniji imamo v tem trenutku 50 % upokojencev, ki prejemajo pokojnine manjše od
               500 evrov. Imamo pokojninsko blagajno, ki jo je treba vsako leto iz proračuna
               dopolnjevati z več kot milijardo evrov. In imamo 200 tisoč sodržavljank in
               sodržavljanov v vrstah v zdravstvu. To pomeni, da sta zdravstvena in pokojninska
               blagajna povsem izčrpani, da sredstev ni dovolj, da bi omogočali dostojno preživetje,
               da bi omogočali dostojno zdravljenje tistim, ki so ga potrebni. Predlog, ki so ga
               predlagatelji predlagali, pa bi iz teh blagajn vzel še skoraj dodatno milijardo evrov
               oziroma 17 % njunih sredstev.</p>
               <p>Ker v Združeni levici ne moremo podpreti kolapsa ali uničenja slovenskega zdravstva
               in solidarnega pokojninskega sistema, bomo seveda ta predlog zavrnili. Hvala.</p>
            </sp>
            <sp xml:id="SDZ7-Redna-15-2016-02-28.sp172">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospod Tilen Božič.</p>
            </sp>
            <sp xml:id="SDZ7-Redna-15-2016-02-28.sp173">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>V poslanski skupini ocenjujemo razpravo, ki je bila danes opravljena, kot pozitivno.
               Zavedamo se, da je treba nekaj na tem področju narediti, skladno tudi z našim
               programom. Z vidika pristopa, ki je bil ubran, pa se z rešitvami nekako ne strinjamo.
               Zakaj? Zaradi neposrednih posledic za socialne blagajne. Govorimo o preko 300
               milijonih učinka znižanja pri zdravstveni blagajni, preko 600 milijonov na
               pokojninski blagajni. Glede na to, da trenutni transfer iz proračuna v pokojninsko
               blagajno znaša približno milijardo in pol evrov, vidimo da so te blagajne že zdaj
               podhranjene. Če bi te ukrepe sprejeli, bi morali drastično poseči v košarico pravic,
               ki izhajajo od tam, morda tudi z udeležbo tistih, ki naj bi se jih dodatno
               razbremenjevalo. Se pravi, tisti, ki imajo najnižje dohodke, bi verjetno velik del
               storitev odslej morali plačevati, vsaj zdravstvenih, iz svojega žepa. Zdravstvene
               storitve pa so, kot vemo, zelo drage.</p>
               <p>Iz navedenih razlogov tega zakona ne bomo podprli. Se pa veselimo nadaljnjih razprav.
               Hvala.</p>
            </sp>
            <sp xml:id="SDZ7-Redna-15-2016-02-28.sp174">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SD ima gospod Janko Veber.</p>
            </sp>
            <sp xml:id="SDZ7-Redna-15-2016-02-28.sp175">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Glasovali bomo proti predlogu sklepa, kajti vendarle se moramo vprašati, ali je
               resnično v interesu ljudi, da imajo nižje pokojnine in da imajo nižji standard
               zdravstvene oskrbe, kar bi zagotovo bila posledica sprejetja zakona, ki ga predlagajo
               predlagatelji. Namreč za 700 tisoč milijonov evrov se znižujejo prihodi v pokojninsko
               in zdravstveno blagajno samo zato, ker bi v tem trenutku nekateri res imeli zato neto
               plačo višjo, vendar pozneje bi čutili posledice tega dejanja pri pokojninah, in če bi
               zboleli, tudi pri kvaliteti zdravstvene oskrbe. Mislim, da si ne moremo privoščiti,
               da predvsem vse tiste, ki imajo povprečne ali podpovprečne plače, pripeljemo v
               situacijo, da bodo morali plačevati, če bodo želeli imeti ustrezno zdravstveno
               oskrbo, iz lastnega žepa, ker zagotovo bodo tisti del neto plače, ki jo mogoče danes
               prejmejo, do takrat že porabili zaradi drugih nujno potrebnih življenjskih
               potreb.</p>
               <p>Tako da predlagamo tudi v prihodnje, da se pri zakonih, ki posegajo v tako pomembno
               področje, kot je davčna obremenitev ali razbremenitev enega ali drugega segmenta,
               torej ali delodajalca ali zaposlenih, vendarle pogledali celovito, v kakšnih razmerah
               smo trenutno v Sloveniji, ali je kapital resnično obdavčen tako, kot je primerljivo
               obdavčen v Evropski uniji. Podatki kažejo, da gre zgolj za 3,7-odstotno obdavčitev
               kapitala, na drugi strani pa tudi ugotavljamo, da je dobiček pri podjetjih v
               Sloveniji bistveno manj obdavčen, nekje 17 %, v primerjavi z Nemčijo in drugimi
               pomembnimi evropskimi državami, ki jih štejemo kot najkonkurenčnejše, kjer je ta
               obdavčitev nekje okrog 33 %. Tudi sicer gre trend znotraj Evropske unije v smer, da
               bi vendarle poskušali poenotiti pogled obdavčitve davka tam nekje na 25 %. To so
               tista vprašanja, ki jih je treba analizirati, preden gremo v spremembo zakona, ki
               posega tudi v položaj in status ljudi.</p>
               <p>Ta zakon bi po našem mnenju status ljudi poslabšal in zato bomo glasovali proti
               sklepu. Hvala.</p>
            </sp>
            <sp xml:id="SDZ7-Redna-15-2016-02-28.sp176">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Desus ima gospod Uroš Prikl.</p>
            </sp>
            <sp xml:id="SDZ7-Redna-15-2016-02-28.sp177">

               <speaker>UROŠ PRIKL (PS DeSUS):</speaker>

               <p>Hvala lepa. Spoštovane kolegice, spoštovani kolegi!</p>
               <p>V Poslanski skupini Desus nikakor ne moremo tega predloga zakona podpreti. Po našem
               trdnem prepričanju ne gre v pravo smer, je v nasprotju z načeli pravičnosti, z načeli
               solidarnosti, takšnih rešitev pa mi seveda ne podpiramo. Trdno smo prepričani, da
               prizadene tiste najbolj ranljive ciljne skupine, daje pa na nek način odpustek
               oziroma še dodatno privilegira tiste, ki že itak imajo preveč. Ne socialna kapica, ne
               tako imenovani socialni copatek nista rešitev, ki bi zadovoljila potrebe najbolj
               ranljivih ciljnih skupin. Izgovori, da ljudje bežijo v tujino, da mladi bežijo v
               tujino, toda s temi in podobnimi ukrepi jih ne bomo rešili. Treba je celovito
               pogledati in zadevo osvetliti tako v kontekstu rešitev v socialni politiki, družinski
               politiki, stanovanjski, fiskalni, ne pa iskati nekih parcialnih, si bom dovolil na
               tem mestu reči, rokohitrskih ukrepov. Verjamem, da je iskren cilj vseh poslanskih
               skupin, da dejansko izboljšamo stanje predvsem tistih, ki pomoč najbolj potrebujejo,
               a s temi ukrepi sigurno ne pridemo do tega.</p>
               <p>Dokler se bo Desusov glas slišal v parlamentu in daleč naokrog, takšne rešitve ne
               bodo ugledale luč sveta. Hvala.</p>
            </sp>
            <sp xml:id="SDZ7-Redna-15-2016-02-28.sp178">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? V lastnem imenu? Potem pa prosim za prijavo, ker vas je
               več.</p>
               <p>Obrazložitev glasu v lastnem imenu ima gospod Jožef Horvat.</p>
            </sp>
            <sp xml:id="SDZ7-Redna-15-2016-02-28.sp179">

               <speaker>JOŽEF HORVAT (PS NSi):</speaker>

               <p>Hvala lepa, spoštovani predsednik. Kolegice in kolegi!</p>
               <p>Glasoval bom za predlog sklepa, ker se veselim nadaljnje razprave. Če ne bomo
               glasovali za, bo pri nekaterih velika žalost, ker razprave ne bo. Leta 2008 je
               Slovenija dosegla 92-odstotno razvitost povprečja Evropske unije. Danes smo za
               povprečno razvitostjo Evropske unije nekje 15 morda 20 %. Z isto poslovno politiko,
               ekonomsko politiko, kot jo imamo doslej, bomo imeli še več upokojencev, ne samo
               polovico, ki bodo težko preživeli mesec. Z isto ekonomsko politiko, kot jo imamo
               danes, bomo imeli še več ljudi kot samo 50 tisoč na minimalni plači. In trend se
               povečuje. In tudi vedno več je upokojencev, ki težko preživijo. Kolegice in kolegi,
               glasoval bom za tudi zaradi tega, ker razumem, da je kapital plaha ptica. 8 od 12
               najbogatejših Slovencev danes dela, živi in imajo podjetja zunaj. Naša podjetja grejo
               ven, grejo iz Slovenije. Delati iste stvari in pričakovati boljše rezultate, je
               definicija norosti po Albertu Einsteinu.</p>
               <p>Zaradi tega bom glasoval za ta sklep in se veselim nadaljnje razprave v drugi
               obravnavi. Hvala lepa.</p>
            </sp>
            <sp xml:id="SDZ7-Redna-15-2016-02-28.sp180">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima mag. Matej Tonin.</p>
            </sp>
            <sp xml:id="SDZ7-Redna-15-2016-02-28.sp181">

               <speaker>MAG. MATEJ TONIN (PS NSi):</speaker>

               <p>Glasoval bom za, ker ta zakon prinaša ljudem z minimalno plačo 50 evrov vsak mesec
               več, ker razvojnim inženirjem prinaša večje plače in ker vsem državljanom prinaša
               večje božičnice. Hkrati pa ta zakon ne zmanjšuje dostopnosti do zdravstvenih
               storitev. Že danes imamo državljani enake pravice do zdravstvenih storitev, ne glede
               na to koliko plačujemo za zdravstveno blagajno, več ali manj, vsi imamo enake
               pravice. In ta sistem se ohranja tudi naprej. Ta zakon tudi ne zmanjšuje pokojnin
               tistim z najnižjimi dohodki oziroma z minimalno plačo. Seveda pa ta zakon zahteva od
               države v prihodnjih dveh letih, da vloži precejšen napor. Kakšen napor? Da več ljudem
               zagotovi službo, tako da bo več ljudi plačevalo v zdravstveno in pokojninsko
               blagajno. Zahteva napor od države, da začne učinkovito preganjati sivo ekonomijo, in
               zahteva tudi napor države, da preganja delo na črno. Tukaj se zgodba obrne.</p>
               <p>Če je ta vladna koalicija vedno do sedaj nalagala te napore za javnofinančno
               konsolidacijo na stran ljudi oziroma gospodarstva z višanjem davkov, ta zakon obrne
               logiko. Ljudem pusti več denarja, hkrati pa na drugi strani od države zahteva trdo
               delo, zato ta zakon podpiram.</p>
            </sp>
            <sp xml:id="SDZ7-Redna-15-2016-02-28.sp182">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Franc Jurša.</p>
            </sp>
            <sp xml:id="SDZ7-Redna-15-2016-02-28.sp183">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik.</p>
               <p>Na samem začetku moram povedati, da ne bom glasoval, da je zakon primeren za
               nadaljnjo obravnavo. Seveda bom pa spoštovane kolegice in kolege iz Nove Slovenije
               povprašal, kdo vam je pisal ekonomski program. Glede na poznanstvo vašega članstva,
               lahko z zagotovostjo trdim, da nekaj takega tudi oni ne bi sprejemali oziroma
               podpirali. Da podpiramo tiste, ki imajo velike plače in delodajalce, je hudo narobe,
               saj v te večje plače štejem, če želite, pa to nerad povem, ker smo tudi poslanci dali
               svoj prispevek v času krize in recesije in še dajemo, da bi to potem pomenilo na nek
               način, da damo podporo poslancem, vladnim funkcionarjem, poslovodnim organom, visokim
               uradnikom, mogoče tukaj pa tam še kakšnemu inženirju, vsi ostali pa tega ne bi
               uživali. Ali se zavedate, da bi to pomenilo 600 milijonov evrov manj v pokojninsko
               blagajno in 300 milijonov manj v zdravstveno blagajno? Pa še to, da vas spomnim, iz
               proračuna se mora v pokojninsko blagajno dati 1,4 milijarde evrov predvsem tudi
               zaradi tega, ker so v preteklosti nekoč zmanjšali prispevek delodajalcev v
               pokojninsko blagajno za polovico in smo unikum v Evropski uniji.</p>
               <p>Vse to me usmerja v smer, da takega predloga pa res ne morem sprejeti oziroma ga ne
               morem podpirati.</p>
            </sp>
            <sp xml:id="SDZ7-Redna-15-2016-02-28.sp184">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-15-2016-02-28.sp185">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Predloga ne bom podprl. Na kratko ga lahko komentiram z nekim refrenom iz otroštva:
               "Priletele sapice, niso vzele kapice, vzele so fantička." In ta fantiček po tem
               predlogu so in mladi in starejši. Spomnim se, kako je Nova Slovenija, ko smo
               amandmirali proračun, amandmirala, ne bomo odplačevali dolgov. To mi je mogoče delno
               včasih bilo celo všeč kot združenolevičarju, pa ne vem, če je blazno odgovorno. Zdaj
               njen mladi v Berlinu, EPP šolani lider pravi, ah kaj, saj to šele čez dve leti pride
               ta milijarda, pravi med drugim, da vsem državljanom bodo šle božičnice gor. Poglej,
               kolega Tonin, večina državljanov božičnic nikoli videla ne bo v sedanjem stanju.
               Strinjam se pa s poslancem, ki sedi na sedežu številka 90, da mi potrebujemo
               gospodarsko industrijsko politiko, ker brez nje bodo pokojnine še nižje, brez ne bodo
               tudi mezde poslank in poslancev nižje. Zelo po domače povedano: mi potrebujemo neke
               robne pogoje, ki bodo omogočili v naslednjem desetletju, da ne bo izgubljeno, da bomo
               dobili pol ducata Krk pa en ducat Kolektorjev, če se zelo jasno izrazim, da bo še
               Nova Slovenija razumela. Tega pa seveda s takimi všečnimi predlogi ne bomo dosegli.
               Že večkrat sem v tem državnem zboru rekel, da moramo preiti v neko bolj pametno
               obdavčevanje, da se moramo najprej vprašati, zakaj neki davki in katere politike
               spremljajo. Danes zjutraj sem bral Guardian in notri lepo piše: Smrt padalki. To sta
               gotova dogodka. In dajmo se o pogrebni dejavnosti malo bolj pametno pogovarjati, pa
               tudi o davkih ne bi bilo škoda, da se začnemo nekoliko bolj pametno pogovarjati.</p>
               <p>Glasoval bom proti. Hvala za besedo.</p>
            </sp>
            <sp xml:id="SDZ7-Redna-15-2016-02-28.sp186">

               <speaker>PREDSEDNIK DR. MILAN BRGLEZ:</speaker>

               <p>Postopkovno? Sprašujem, če je še kakšna obrazložitev glasu.</p>
               <p>Obrazložitev glasu ima gospa Vojka Šergan.</p>
            </sp>
            <sp xml:id="SDZ7-Redna-15-2016-02-28.sp187">

               <speaker>VOJKA ŠERGAN (PS SMC):</speaker>

               <p>Lepo pozdravljeni!</p>
               <p>Sama za predlog tega zakona ne bom glasovala zaradi tega, ker je treba javne finance
               imeti uravnovešene. S tem zakonom pa posegamo v zdravstveno in pokojninsko
               blagajno.</p>
               <p>Zaradi tega se bom sama do tega opredelila z ne. Hvala.</p>
            </sp>
            <sp xml:id="SDZ7-Redna-15-2016-02-28.sp188">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu ima gospa Ljudmila Novak.</p>
            </sp>
            <sp xml:id="SDZ7-Redna-15-2016-02-28.sp189">

               <speaker>LJUDMILA NOVAK (PS NSi):</speaker>

               <p>Jaz bom seveda glasovala za zakon. Tudi zaradi tega, ker slišim od gospodarstvenikov,
               kako so ti ukrepi nujno potrebni. Če mi prekomerno obdavčujemo srednji sloj oziroma
               mlade raziskovalce, imajo naši podjetniki problem, ker ti gredo v druge države. Potem
               nam ostane samo tista nizko plačana delovna sila in ni dodane vrednosti. Mi pa
               potrebujemo kvalitetne, visokotehnološke izdelke. Na drugi strani pogosto slišim, da
               bi izplačali božičnico, ampak od tega država polovico pobere. In iščejo druge
               možnosti, od pršutov do šampanjcev in tako naprej. Jaz pa mislim, da bi vendarle
               denar ljudem še kako prav prišel. Ne da ga tudi od tega potem polovico država pobere.
               V tujino odhajajo mladi izobraženi, ker so brezposelni, ker ne dovolimo, da bi pri
               nas podjetniki zaslužili nekoliko več in ponovno vložili v širjenje proizvodnje. To
               so delovna mesta, in to so sredstva za penzije. Vi pa pravite, da samo mora država
               čim več v to penzijsko blagajno prispevati. Seveda mora, ker penzionisti so zaslužili
               penzije, ampak največ bomo imeli v tem skladu, če bo veliko ljudi zaposlenih in bodo
               plačevali prispevke. Vi pa tega ne želite slišati.</p>
               <p>Jaz bom glasovala za ta zakon, ker mislim, da je to korak v prvo smer.</p>
            </sp>
            <sp xml:id="SDZ7-Redna-15-2016-02-28.sp190">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Tomaž Gantar.</p>
            </sp>
            <sp xml:id="SDZ7-Redna-15-2016-02-28.sp191">

               <speaker>TOMAŽ GANTAR (PS DeSUS):</speaker>

               <p>Hvala lepa.</p>
               <p>Predloga seveda ne bom podprl, ker pomeni bistven poseg v sistem socialnih
               zavarovanj. Za zdravstvo samo pa pomeni katastrofo. Res je, na papirju imamo vsi
               enake pravice, dejstvo pa je, da je treba te storitve nekje plačati. In z več sto
               milijoni manj v zdravstveni blagajni bo teh pravic ustrezno manj. Na eni strani se
               ljudem res ponuja v žep dodatnih 50 evrov, kot trdi predlagatelj. Z drugega žepa se
               jim bo pa več sto evrov vzelo za socialne pravice.</p>
               <p>Predloga ne morem podpreti.</p>
            </sp>
            <sp xml:id="SDZ7-Redna-15-2016-02-28.sp192">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Jernej Vrtovec.</p>
            </sp>
            <sp xml:id="SDZ7-Redna-15-2016-02-28.sp193">

               <speaker>JERNEJ VRTOVEC (PS NSi):</speaker>

               <p>Tokrat sem za to, da je Slovenija konkurenčnejša država, da privabljamo tuje
               investitorje in se tako tudi odpirajo nova delovna mesta. Zaradi tega bom glasoval za
               ta zakon, ki pomeni nižje davke. Ljudje si pač to zaslužijo. S tem zakonom dobijo dve
               možnosti. Tisti, ki imajo najnižje plače, tisti, ki so tudi na socialne robu, jim s
               tem zakonom omogočimo, da ob koncu meseca dobijo 50 evrov več pri plači. To je prva
               stvar. Druga stvar, pomoč gospodarstvenikom in ljudem, da lahko izplačajo božičnico
               kot nagrado zaposlenemu. In ta delavec je potem tudi bolj motiviran.</p>
               <p>Skozi razpravo so se pokazale konceptualne razlike v dojemanju, kaj davki so, kaj
               davki niso. Težava pa nastane ob tem, ko se kaže, da nekateri tudi predvsem iz
               političnega prestiža dobrih predlogov opozicije, ki predvidevajo boljše plače, ne
               želite podpreti. In prav to skozi celotno to razpravo in tudi današnje glasovanje
               obžalujem. Slovenija mora postati konkurenčnejša država na tem globalnem trgu. Če
               tega kaj kmalu ne bomo naredili, nas bo čas povozil. Vsi, ki pravite, da bi ta naš
               predlog zakona pomenil katastrofo za zdravstveno blagajno – gospe in gospodje,
               zdravstvena blagajna bo v katastrofi zaradi slabe demografske politike in
               demografskih kazalcev, klientelizma korupcije in tega, da tudi vladajoča koalicija
               odklanja zdravstveno reformo.</p>
            </sp>
            <sp xml:id="SDZ7-Redna-15-2016-02-28.sp194">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Ne.</p>
               <p>Glasujemo. Navzočih je 81 poslank in poslancev, za jih je glasovalo 27, proti pa
               54.</p>
               <p>(Za jih je glasovalo 27.) (Proti 54.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z drugo obravnavo Predloga zakona o
                  gospodarjenju z gozdovi v lasti Republike Slovenije v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 27. 1. 2016. Odločamo o amandmaju Poslanske skupine Nove
               Slovenije k 10. členu.</p>
               <p>Glasujemo. Navzočih je 67 poslank in poslancev, za jih je glasovalo 10, proti pa
               55.</p>
               <p>(Za jih je glasovalo 10.) (Proti 55.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Združena levica k 10.a členu.</p>
               <p>Obrazložitev glasu v imenu Poslanske skupine Združena levica, Violeta Tomić.</p>
            </sp>
            <sp xml:id="SDZ7-Redna-15-2016-02-28.sp195">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>V Združeni levici menimo, da se naj 10.a člen, ki določa posebne pogoje za
               pridobivanje poroštev, črta. Črtanje seveda ne pomeni, da slovenski državni gozdovi
               ne bodo mogli najemati kreditov tudi ne s poroštvi Republike Slovenije, vendar morajo
               biti za ta poroštva upoštevani standardi, ki veljajo tudi za vsa druga državna
               podjetja in druge subjekte. Če pogledamo primerjavo kriterijev za dodeljevanje
               poroštev, ki jih predlagajo za družbo SDG, s kriteriji v Zakonu o poroštvih Republike
               Slovenije za financiranje investicij gospodarskih družb vidimo kar precejšnjo
               razliko. Namreč pri gospodarskih družbah je pri obrestih, stroških najema kredita
               samo glavnica, torej brez obresti in stroškov, na primer pri državnih gozdovih pa so
               vključeni v skupno višino poroštvenih obveznosti. Če pogledamo ročnost kredita, za
               gospodarske družbe ne sme biti krajša od 1 leta in daljša od 10 let, pri državnih
               gozdovih ne sme biti krajša od 7 let in ne daljša od 25 let in tako naprej.</p>
               <p>Sporna je tudi 9. točka, ki pravi, "država bo izpolnila poroštveno obveznost v roku
               10 delovnih dni po prejemu upnikovega poziva, iz katerega je razvidno, da
               kreditojemalec navkljub njegovemu pozivu v dogovorjenem roku ni izpolnil zapadle
               obveznosti…" Skratka, država bo imela za preučitev upnikovega poziva samo 10 dni
               časa, da ugotovi, ali je poziv upravičen, ali res kreditojemalec ni izpolnjeval
               obveznosti in tako naprej. Oziroma še hujše je, v 10 dneh bo morala država poroštveno
               obveznost že izpolniti. Lepo vas prosim, pozivam vas, tudi pri TEŠ 6 je Državni zbor
               glasoval o poroštvih, pogoji so bili še hujši, pa kljub temu so vas direktorji
               peljali žejne preko vode.</p>
               <p>Zato v izogib nadaljnjim parlamentarnim preiskavam, ki bi se lahko zgodile, vas
               prosim, da še enkrat premislite in vas pozivam, da podprete naš amandma, ki pravi, da
               se 10.a člen črta. Hvala.</p>
            </sp>
            <sp xml:id="SDZ7-Redna-15-2016-02-28.sp196">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC ima mag. Dušan Verbič.</p>
            </sp>
            <sp xml:id="SDZ7-Redna-15-2016-02-28.sp197">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik.</p>
               <p>10.a člen predloga zakona v drugem odstavku, v alineji 1–10 zelo jasno opredeljuje
               vse tiste potrebne sestavine za poroštvene pogodbe, ki so potrebne. Dejstvo je, da v
               deveti alineji tega odstavka je govora o subsidiarnem poroštvu. Menim, da vsi tisti,
               ki vemo, kaj pomeni, subsidiarno poroštvo je popolnoma razumski rok, ki je naveden. V
               enajsti alineji tega istega odstavka pa je zelo jasno tudi zapisano, da ta poroštvena
               pogodba bo veljala, če predhodno dobi soglasje Državnega zbora.</p>
               <p>Ob tej priliki bi rad vseeno poudaril, da ta 10.a člen nikakor ne smemo enačiti s
               tako imenovano bianko menico. In ko so vse te procedure speljane, potem šele sledi
               podpis poroštvene pogodbe z resornim ministrom, v tem primeru ministrom za
               finance.</p>
               <p>Zato vloženi amandma Poslanske skupine Združene levice Poslanska skupina Stranke
               modernega centra ne bo podprla. Hvala lepa.</p>
            </sp>
            <sp xml:id="SDZ7-Redna-15-2016-02-28.sp198">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 68 poslank in poslancev, za je glasovalo 9, proti pa 55.</p>
               <p>(Za je glasovalo 9.) (Proti 55.)</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SMC, DeSUS in SD k 15. členu pod številko ena.
               Če bo ta amandma sprejet, postaneta amandmaja Poslanske skupine Združena levica k
               istemu členu pod številko 2 in 3 brezpredmetna.</p>
               <p>Glasujemo. Navzočih je 66 poslank in poslancev, za je glasovalo 44, proti pa 18.</p>
               <p>(Za je glasovalo 44.) (Proti 18.)</p>
               <p>Ugotavljam, da je amandma sprejet.</p>
               <p>Ker je bil sprejet amandma poslanskih skupin SMC, DeSUS in SD k 15. členu pod
               številko 1, sta postala amandmaja Poslanske skupine Združena levica k istemu členu
               pod številko 2 in 3 brezpredmetna.</p>
               <p>Odločamo o amandmaju Poslanske skupine Združena levica k 16.a členu.</p>
               <p>Glasujemo. Navzočih je 68 poslank in poslancev, za je glasovalo 56, proti pa 6.</p>
               <p>(Za je glasovalo 56.) (Proti 6.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Nove Slovenije k 29. členu pod številko 1.</p>
               <p>Glasujemo. Navzočih je 67 poslank in poslancev, za je glasovalo 9, proti pa 52.</p>
               <p>(Za je glasovalo 9.) (Proti 52.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Združena levica k 29. členu pod številko
               2.</p>
               <p>Glasujemo. Navzočih je 66 poslank in poslancev, za je glasovalo 9, proti pa 53.</p>
               <p>(Za je glasovalo 9.) (Proti 53.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Združena levica k 30.a členu.</p>
               <p>Obrazložitev glasu v imenu Poslanske skupine Združena levica ima Violeta Tomić.</p>
            </sp>
            <sp xml:id="SDZ7-Redna-15-2016-02-28.sp199">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>V Združeni levici nas sicer zelo veseli, da je bil sprejet amandma, s katerim se je
               dodal 30.a člen, ki govori o nadzoru Računskega sodišča. Tudi sami smo v zvezi s tem
               predlagali praktično isti amandma, le da smo v našem amandmaju poleg pomislekov
               Računskega sodišča k predlogu zakona upoštevali tudi pomisleke informacijske
               pooblaščenke. Po našem mnenju mora biti namreč družba Slovenski državni gozdovi
               zavezanec za dostop javnega značaja.</p>
               <p>Od začetka obravnave tega zakona v Državnem zboru se je ta zakon v smislu
               zagotavljanja transparentnosti delovanja slovenskih državnih gozdov že precej
               izboljšal. Manjka pa mu še vedno pika na i, s katero bi ta družba postala tudi
               zavezanec za posredovanje informacij javnega značaja. Hvala.</p>
            </sp>
            <sp xml:id="SDZ7-Redna-15-2016-02-28.sp200">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 67 poslank in poslancev, za je glasovalo 9, proti 49.</p>
               <p>(Za je glasovalo 9.) (Proti 49.)</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SMC, Desus in SD k 45. členu.</p>
               <p>Glasujemo. Navzočih je 66 poslank in poslancev, za je glasovalo 49, proti 10.</p>
               <p>(Za je glasovalo 49.) (Proti 10.)</p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ugotavljam, da so bili v drugi obravnavi sprejeti amandmaji k manj kot desetini
               členov dopolnjenega predloga zakona in da je predstavnik predlagatelja predloga
               zakona že v razpravi o vloženih amandmajih predlagal, da Državni zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 77 poslank in poslancev, za je glasovalo 52, proti 18.</p>
               <p>(Za je glasovalo 52.) (Proti 18.)</p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v torek, 2. 2. 2016, ob 14.
               uri.</p>
               <p>Službe Državnega zbora bodo pripravile pregled, v katerem bodo vključeni sprejeti
               amandmaji in členi, h katerim so bili amandmaji sprejeti. Amandmaje k tem členom
               lahko kvalificirani predlagatelji vložijo do začetka tretje obravnave predloga zakona
               na seji Državnega zbora.</p>
               <p>Prekinjam to točko dnevnega reda. <title>Nadaljujemo s prekinjeno 6. točko dnevnega reda, to je z drugo obravnavo Predloga zakona o
                  pogrebni dejavnosti ter upravljanju pokopališč v okviru rednega postopka.</title>
               </p>
               <p>Prehajamo na odločanje o naslednjem predlogu sklepa: Predlog zakona o pogrebni
               dejavnosti ter upravljanju pokopališč ni primeren za nadaljnjo obravnavo.</p>
               <p>Glasujemo. Navzočih je 78 poslank in poslancev, za je glasovalo 68, proti 6.</p>
               <p>(Za je glasovalo 68.) (Proti 6.)</p>
               <p>Ugotavljam, da je Državni zbor sklep sprejel, zato je zakonodajni postopek o predlogu
               zakona končan. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je s tretjo obravnavo Predloga zakona o spremembah in dopolnitvah zakona o medijih v okviru rednega postopka.</title>
               </p>
               <p>Državni zbor je v torek, 26. 1. 2016, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je Državni zbor na predlog Vlade kot predlagateljice
               predloga zakona sklenil, da bo na podlagi prvega odstavka 138. člena Poslovnika
               Državnega zbora še na tej seji opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na seji matičnega delovnega telesa oziroma Državnega
               zbora v drugi obravnavi, predlog zakona neusklajen. Prehajamo na odločanje o predlogu
               zakona.</p>
               <p>Obrazložitev glasu v imenu Poslanske skupine Združena levica, Violeta Tomić.</p>
            </sp>
            <sp xml:id="SDZ7-Redna-15-2016-02-28.sp201">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>V Združeni levici bomo pri glasovanju o noveli Zakona o medijih vzdržani. Razlogov za
               to je več. Po eni strani prinaša poskus ureditve sovražnega govora pri komentiranju
               na spletu, kar pozdravljamo, in je vsekakor pomemben korak. Hkrati prinaša tudi
               uskladitev pravice do popravka z odločbo Ustavnega sodišča. Glavno vprašanje pa so
               seveda kvote. Glede na to, da je šlo za njihov popravek, saj so že dolgo uzakonjene,
               smo v Združeni levici dvakrat predlagali dodatke, s katerimi bi kvote postale kaj več
               kot le administrativne ovire. Obakrat pa nismo bili deležni nobenega posluha. Do
               glasbenih kvot na sploh je treba v resnici imeti veliko mere skepse. Sprašujem se, če
               so res pravi način, da se glasbena scena razvije, da spodbudimo kakovostno in
               raznovrstno glasbeno produkcijo domačih ustvarjalcev, da spodbujamo mlade in manj
               uveljavljene ustvarjalce. Skratka, koalicija je večkrat spreminjala vsebino določb,
               vendar ji očitno ne gre za dejanski napredek kakovostnega glasbenega ustvarjanja.
               Predlagali smo, da se del kvot nameni mladim in neuveljavljenim glasbenikom, česar
               pač niste želeli sprejeti. Bili smo preglasovani. Država je nosilka javnega
               kulturnega interesa in je odgovorna za glasbeno kulturo, in to v celoti, ne samo v
               javnih medijih. Vendar pa si očitno v tej vladi javni interes predstavljajo povsem
               drugače. Napačno. Posledice zatiskanja ušes pa boste nosili ravno vi. Hvala.</p>
            </sp>
            <sp xml:id="SDZ7-Redna-15-2016-02-28.sp202">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 75 poslank in poslancev, za je glasovalo 47, proti 2.</p>
               <p>(Za je glasovalo 47.) (Proti 2.)</p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prekinjam 15. sejo Državnega zbora, ki jo bomo nadaljevali v torek, 2. 2. 2016, ob
               14. uri. <title>(SEJA JE BILA PREKINJENA 28. JANUARJA 2016 OB 17.58.)</title>
               </p>
            </sp>
         </div>
      </body>
   </text>
</TEI>
