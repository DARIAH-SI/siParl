<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-14-2015-12-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5748069CEE16A883C1257F1F0040B7F0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=5748069CEE16A883C1257F1F0040B7F0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-14-2015-12-14.DZ" n="14">
               <name>Redna</name>
               <date when="2015-12-14"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-14-2015-12-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">14. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 12.02. </stage>


            <sp xml:id="SDZ7-Redna-14-2015-12-14.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 14. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Jana Jenko, mag. Bojan Krajnc, gospod Igor Zorčič od 15. ure dalje, gospa
               Ksenija Korenjak Kramar, mag. Matej Tonin, gospod Jernej Vrtovec, gospa Jelka Godec,
               dr. Jasna Murgel, mag. Tanja Cink od 15. ure dalje, gospod Ivan Hršak in gospa Nada
               Brinovšek.</p>
               <p>Na sejo sem vabil predsednika Vlade, ministrice in ministre ter generalnega
               sekretarja Vlade k 1. točki dnevnega reda ter predstavnike Vlade k vsem točkam
               dnevnega reda.</p>
               <p>Prehajamo na <title>določitev dnevnega reda</title> 14. seje Državnega zbora. Predlog
               dnevnega reda ste prejeli v petek, 4. decembra 2015, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točke z dnevnega reda seje nisem prejel.</p>
               <p>Prehajamo na obravnavo in odločanje o predlogu za širitev dnevnega reda seje. Odbor
               za finance in monetarno politiko Državnemu zboru predlaga, da 14. sejo razširi z 2.A
               točko, to je s Predlogom zakona o dopolnitvi Zakona za uravnoteženje javnih financ po
               nujnem postopku. Obvestilo o predlogu za širitev ste prejeli v četrtek, 10. 12.
               2015.</p>
               <p>Želi besedo predstavnica predlagatelja širitve gospa Urška Ban, predsednica Odbora za
               finance in monetarno politiko? Ne. Želi besedo predstavnik Vlade kot predlagatelja
               predloga zakona?</p>
               <p>Besedo ima minister Dušan Mramor.</p>
            </sp>
            <sp xml:id="SDZ7-Redna-14-2015-12-14.sp2">

               <speaker>DR. DUŠAN MRAMOR:</speaker>

               <p>Spoštovani!</p>
               <p>Vlada je naredila natančno analizo davčne konkurenčnosti Slovenije in ugotovila
               predvsem nekonkurenčnost na področju dohodkov visoko strokovnih kadrov s skupnimi
               dohodki približno nad 1,6-kratnik povprečne plače. S predlogom dopolnitve Zakona za
               uravnoteženje javnih financ se predlaga prehodna začasna ureditev za lestvico za
               odmero dohodnine, ki naslavlja ta problem nekonkurenčnosti. Začasno za obdobje dveh
               davčnih let, za leti 2016 in 2017 se predlaga sprememba lestvice za odmero dohodnine
               z višanjem meje med drugim in tretjim davčnim razredom ter ohranitev četrtega
               davčnega razreda s stopnjo 50 %, kot velja na podlagi Zakona za uravnoteženje javnih
               financ, še za leto 2015. Namen predlagane novele ZUJF je prestrukturiranje davčnih
               bremen med zavezanci za dohodnino z dohodki, ki se obdavčujejo sintetično na letni
               ravni s progresivno davčnimi stopnjami, s ciljem oblikovanja ugodnejše strukture
               obremenitve za povečanje konkurenčnosti ob zastavljenem načrtu in zavezam
               javnofinančne konsolidacije do leta 2020. Vlada meni, da je v tem trenutku to možen
               prvi korak v pravo smer, ki pa tudi napoveduje nadaljnje ukrepe za povečanje
               konkurenčnosti gospodarstva tudi na segmentu obremenitve dela z davki.</p>
               <p>Odločanje o predlogu Zakona za uravnoteženje javnih financ na tej seji Državnega
               zbora je nujno, ker mora sprememba zakona začeti veljati še v letošnjem letu. Poleg
               tega pa mora biti na podlagi uveljavljene spremembe zakona še tudi v letošnjem letu
               sprejet in objavljen v Uradnem listu podzakonski akt. Zato predlagam, da se predlog
               zakona za uravnoteženje javnih financ uvrsti na to sejo Državnega zbora. Hvala
               lepa.</p>
            </sp>
            <sp xml:id="SDZ7-Redna-14-2015-12-14.sp3">

               <speaker>PREDSEDNIK DR. MILAN BRGLEZ:</speaker>

               <p>Želi besedo predstavnik skupine poslank in poslancev Luka Mesec kot predlagatelj
               poslanskega predloga zakona? Ne. Želite besedo predstavniki poslanskih skupin? Ne.
               Potem zaključujem predstavitev stališč o predlogu za širite.</p>
               <p>Prehajamo na odločanje. Poslanke in poslance prosim, da preverite delovanja
               glasovalnih naprav. Odločamo o predlogu za širitev dnevnega reda.</p>
               <p>Glasujemo. Navzočih je 69 poslank in poslancev, za je glasovalo 58, proti nihče.</p>
               <p>(Za je glasovalo 58.) (Proti nihče.)</p>
               <p>Ugotavljam, da je predlog za širitev sprejet.</p>
               <p>V skladu s časovnim potekom seje Državnega zbora bo Državni zbor to točko obravnaval
               jutri, v torek 15. 12. 2015.</p>
               <p>Prehajamo na določitev dnevnega reda v celoti. Državnemu zboru predlagam, da za
               današnjo sejo določi dnevni red, kot ste ga prejeli s sklicem ter s sprejeto
               širitvijo.</p>
               <p>Glasujemo. Navzočih je 71 poslank in poslancev, za je glasovalo 71, proti nihče.</p>
               <p>(Za je glasovalo 71.) (Proti nihče.)</p>
               <p>Ugotavljam, da je dnevni red 14. seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN
                  POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 31
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. člena ter 247. članom Poslovnika Državnega
               zbora.</p>
               <p>Na prva tri vprašanja poslancev opozicije in na poslansko vprašanje poslanke
               vladajoče koalicije bo odgovoril predsednik Vlade. Vsak poslanec oziroma poslanka ima
               za postavitev vprašanja na voljo 3 minute. Predsednik Vlade, ministrice in ministri
               odgovorijo na vprašanje največ v 5 minutah. Če je vprašanje postavljeno več
               ministrom, imajo vsi skupaj na voljo 5 minut za odgovor. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni.</p>
               <p>Obrazložitev zahteve za dopolnitev odgovora poslanec predstavi v 2 minutah,
               dopolnitev odgovora pa sme trajati največ 3 minute. Poslanec, ki je postavil
               vprašanje, lahko zahteva, da se na naslednji seji opravi razprava o odgovoru
               predsednika Vlade, ministrice ali ministra. O tem odloči Državni zbor brez
               razprave.</p>
               <p>V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica ali minister v 30 dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s to točko so se za danes opravičili: gospod Karel Erjavec, minister za
               zunanje zadeve, mag. Dejan Židan, minister za kmetijstvo, gozdarstvo in prehrano,
               gospa Andreja Katič, ministrica za obrambo, od 17. ure dalje in mag. Vesna Györkös
               Žnidar, ministrica za notranje zadeve.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade dr. Miro Cerar.</p>
               <p>Najprej mu bo poslansko vprašanje zastavil mag. Branko Grims.</p>
            </sp>
            <sp xml:id="SDZ7-Redna-14-2015-12-14.sp4">

               <speaker>MAG. BRANKO GRIMS (PS SDS):</speaker>

               <p>Spoštovani vsem zbranim prav lep pozdrav! Poseben pozdrav vladi in njenemu
               predsedniku.</p>
               <p>Migrantski tok, ki se je začel zlivati v Evropo, je postavil pred Evropo in vsako od
               držav izjemen izziv. Izziv, pri katerem ni prostora za kakršnokoli naivnost, saj so
               odločitve, ki se sprejemajo, nepopravljive in na nek način zgodovinske. S tega vidika
               je Vlada Republike Slovenije zamudila zgodovinsko priložnost in povzročila Sloveniji
               nepopravljivo škodo, ko ni zgradila ograje hkrati z Madžarsko in hkrati z njo
               razglasila popolne zapore meje za ilegalne migrante. Potem bi se tok obrnil drugam in
               s temi problemi se v Sloveniji danes sploh ne bi bilo treba ukvarjati. Vsaj ne v taki
               obliki kot zdaj. Sedaj je situacija taka, da se povzroča zelo velika materialna in
               siceršnja škoda. Poglejte, samo primer, imamo šolo na Gorenjskem, kjer bi potrebovali
               nekaj sto tisoč evrov, srednja šola na Jesenicah je to, lahko ste videli to na
               televiziji, za popravilo. Tam otroci sedijo v plaščih, kaplja jim na glavo, to je za
               to vlado problem. 123 milijonov evrov za ilegalne migrante v proračunu Republike
               Slovenije naslednje leto, to pa ni za to vlado noben problem. Tukaj je seveda nekaj
               hudo narobe, stroški so ogromni. Stroški so že sedaj taki, da je to velik problem za
               celotno Slovenijo in so trojni. Neposredni sami stroški ilegalnih migrantov in
               migracij, drugo so posredni stroški, zahtevano bo več denarja za varnost, in tretji
               so gospodarski stroški, določene gospodarske panoge, na primer turizem, so dobesedno
               klinično mrtve, in situacija se še poslabšuje.</p>
               <p>V zadnjih dneh smo bili priča dvojnega dogajanja, ki je na nek način odraz precej
               zmešnjave in tudi ne povsem ustreznega ravnanja, če sem diplomatski, evropskih
               institucij, ko gre za soočanje z migrantsko krizo, pa tudi zelo različnih interesov.
               V prvi vrsti gre za trepljanje Slovenije po hrbtu, češ, kako dobro dela, po drugi
               strani pa so dejanja povsem nasprotna. Italija na našo mejo pošilja vojsko, Avstrija
               je začela na naši severni meji graditi ograjo. To je direktna nezaupnica – pustimo
               besede ob strani, nezaupnica v dejanjih – temu, kar je ta vlada storila z migranti,
               ki jih očitno ne obvladuje in ne izvaja schengna v celoti. Zato postavljam
               vprašanje:</p>
               <p>Ali se ta vlada zaveda, kakšne so okoliščine za Slovenijo in kaj lahko pričakujemo v
               naslednjih tednih in mesecih, še posebej ko se bo sedanji migrantski tok ... / izklop
               mikrofona/</p>
            </sp>
            <sp xml:id="SDZ7-Redna-14-2015-12-14.sp5">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp6">

               <speaker>DR. MIROSLAV CERAR:</speaker>

               <p>Hvala, spoštovani gospod poslanec.</p>
               <p>Vaše trditve, ki ste jih postavil pred vprašanje, so seveda povsem zavajajoče in ne
               držijo. Kot prvo, pravite, zakaj ni Slovenija naredila neke popolne zapore ograje.
               Poglejte, mi sedaj postavljamo te tehnične ovire in vidite, kako se težko lokalno
               prebivalstvo z njimi sooča, kljub temu da gre za začasne ovire ob naši meji, ki jih
               bomo, upam, lahko odstranili čim prej, torej takrat, ko bo prenehala ta nevarnost
               nekontroliranega prehoda migrantov v velikih količinah. Tako da absolutno tukaj ne
               gre za nekaj tako enostavnega, kajti tudi postavljanje ovir je lahko breme v smislu
               turizma, gospodarstva, medsebojnih odnosov, transporta in podobno. Zato slovenska
               vlada ravna v teh zahtevah skrajno premišljeno. Mi obvladujemo migrantski tok, da se
               ne razprši po Sloveniji, da ne nastanejo varnostni problemi, da smo humanitarni in da
               lahko ti begunci in migranti gredo proti državam, destinacijam, kamor želijo iti.</p>
               <p>Problem, s katerim se sooča Slovenija kot dvomilijonska država, je problem evropskih
               in svetovnih razsežnosti. In če se z njim ne morejo kosati niti Nemčija, niti Švedska
               niti Italija, niti Francija, niti Grčija, niti nobena država sama, vse imajo zelo
               hude probleme, smo pravzaprav lahko Slovenci zelo zadovoljni s tem, kar naši državni
               organi uspevajo storiti ob meji in širše, da ta migrantski tok obvladujejo. Ta
               migrantski tok je za Slovenijo veliko večje breme kot za vse države, skozi katere
               poteka, in za tiste, kamor gre.</p>
               <p>Stroški absolutno niso takšni, kot pravite. Res je, nastaja tudi manjša gospodarska
               škoda na določenih ožjih področjih, ki pa je neprimerljiva s tem, kako država uspeva
               obdržati celoten sistem v normalnem delovanju. Mi tudi v tem času ob najhujšem navalu
               beguncev, migrantov beležimo gospodarsko rast. Zanimanje tujih investitorjev ostaja.
               Vsi gospodarski kazalci so spodbudni, povečuje se zaposlenost, država deluje
               normalno. Zato so te vaše trditve zavajajoče. Ne nastaja nobena takšna škoda in
               Slovenija opravlja svojo dolžnost maksimalno korektno. Je pa dejstvo, poudarjam, da
               gre za velik migrantski tok, s katerim se sooča cela Evropa, tudi širši svet od
               Afrike, Bližjega vzhoda do drugih območij. Naj še enkrat rečem, da smo ga doslej
               uspešno obvladovali. Se pa pripravljamo z vzpostavitvijo teh tehničnih ovir tudi na
               situacije, ki bi lahko nastale, v katerih bi morali obvladovati širše migrantske
               tokove, ki bi se želeli razpršiti po Sloveniji, kar bi lahko ogrožalo premoženje
               naših ljudi, njihova domovanja, vikende, avtomobile, kar koli. Zato postavljamo te
               tehnične ograje, vendar s skrajnim občutkom in se skušamo stalno sporazumevati z
               lokalnim prebivalstvom, da to ne bi škodilo medsosedskim odnosom, njihovemu
               vsakodnevnemu življenju, predvsem pa da ne bi res škodilo gospodarstvu Slovenije.
               Gospod Grims, ne predstavljam si tega, kar govorite vi, da se Slovenija kar brez
               nekega resnega razloga, to vi govorite, da bi se morala Slovenija morala že prej
               ograditi z neko ograjo. Zagotavljam vam pa nekaj, nobena ograja ne more, če ne bo
               Evropska unija skupno našla nekega pristopa, preprečiti navala desetin, tisoče
               beguncev. Zato bo treba takšno kontrolo postaviti predvsem na zunanjih mejah Evrope,
               za kar si Slovenija prizadeva. Kot članica schengna pa, ponavljam, izvaja učinkovit
               nadzor in usmerjanje na meji, tako da lahko velik tok teh migrantov, teh ljudi potem
               potuje naprej v Avstrijo, v Nemčijo in ostale države in destinacije.</p>
               <p>Naj izkoristim priliko, da še enkrat rečem, ta ograja ki jo postavljamo, ima začasen
               namen, ima namen usmerjanja in boljšega nadziranja teh potencialnih in tudi sedanjih
               tokov beguncev. Vi morate vedeti, da še zdaj prihaja v Slovenijo dnevno več kot tri
               tisoč do pet tisoč beguncev, zato Slovenija stalno prek policije, vojske, civilne
               zaščite, prostovoljcev, vseh ostalih zdravstvenih delavcev in vseh, ki se trudijo,
               zadevo učinkovito usmerja. In ponavljam, ni nobene večje materialne in druge škode,
               in nekorektno je v tem času, ko se cel svet sooča s tem, ko se Slovenija ustrezno,
               vzorno odziva na to problematiko, je humanitarna, je solidarna in zagotavlja varnost
               ,je nekorektno uporabljati tako hude obtožbe zoper kogar koli. Hvala lepa.</p>
            </sp>
            <sp xml:id="SDZ7-Redna-14-2015-12-14.sp7">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp8">

               <speaker>MAG. BRANKO GRIMS (PS SDS):</speaker>

               <p>Spoštovani dr. Cerar, jaz ne vem, očitno so vas trepljanja po rami s strani
               posameznih institucij zazibala v nek sen. Ampak poglejva dejstva. Kolikšni so stroški
               migrantov, ste ocenili vi sami v vašem proračunu, kajti vi sami ste predlagali 123
               milijonov evrov v proračun za ta namen, in to je vaša koalicija tudi izglasovala. To
               se pravi, to so dejstva.</p>
               <p>Dejstvo je tudi, da so težave s posameznimi panogami, o čemer sem govoril. To se da
               preveriti, in to tudi sami dobro veste. Tretja stvar pa je, da gre za očitno
               nezaupnico vaši vladi, in to v ravnanju. Zakaj? Zaradi tega ker vlada ne izvaja
               schengenskih predpisov. In to je tek na kratke proge, in to zelo kratkoviden. O tem
               vas opozarjam že mesece in mesece. Sami ste priznali, da ob 320 tisoč migrantih,
               ilegalnih migrantih, ki ste jih spustili prek Slovenije, ste pobrali prstne odtise in
               storili vse ostalo potrebno po vaših uradnih izjavah v zadnjem obdobju okoli 35
               tisočim. Vse ostalo je šlo čez brez ustreznega postopka. Samo za polovico po tistem,
               kar je bilo sporočeno uradno, obstaja kakršnakoli dokumentacija in tako naprej. Itak
               vemo, da je tukaj še kup drugih varnostnih vprašanj, ki jih to odpira, ampak vrniva
               se na današnjo temo.</p>
               <p>Če bi naši severni sosedje verjeli v vašo sposobnost izvajanja schengna dosledno, bi
               pomagali graditi ograjo na naši južni meji, potem bi bila ta popolnoma nepotrebna.
               Dejstvo pa je, da se na naši južni meji gradi res ograja, ki pa je, milo rečeno, malo
               majhna in zelo problematična z nekaterih drugih vidikov. In to je tisto, če se stvari
               dela polovičarsko. Namesto da bi naredili eno konkretno ograjo in za to prevzeli
               odgovornost, se je tega lotilo na tak način, da je to lahko tudi predmet polemik. In
               to se tudi dela. V normalni državi bi bila sedaj diskusija o tem, da nam postavljajo
               ograjo na severni meji in pošiljajo vojsko na zahodno mejo. Pri nas pa se zadnje dni
               diskutira o tem, da delamo ograjo na južni meji.</p>
            </sp>
            <sp xml:id="SDZ7-Redna-14-2015-12-14.sp9">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp10">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Najprej glede schengenskih prepisov. Pravite, da Vlada ne izvaja nalog po
               schengenskih predpisih. Kolikor je mogoče, jih izvaja vzorno, in na to kaže tudi
               dejstvo, da nam to priznava celotna Evropska unija. Kot veste, je pred nekaj dnevi
               Evropska komisija izdala izrecno opozorilo Grčiji, Hrvaški, Italiji, Madžarski in
               Malti k spoštovanju pravil pri registraciji prebežnikov. Slovenija tega opozorila ni
               bila deležna, ker smo že od začetka do danes pripoznani kot država, ki vzorno izvaja,
               pač v danih razmerah, vsa pravila na področju schengna. Kadar je količina migrantov
               prevelika, pa se zadeve, jasno, spreminjajo. Ampak poudarjam, tudi v teh razmerah
               Slovenija izvaja svoje dolžnosti, kot je treba.</p>
               <p>Kar zadeva proračunskih sredstev, zagotovo je treba tudi migracije predvideti v tem
               okviru. Kot veste, smo že za to prvo obdobje, za ta mesec in do konca leta zagotovili
               pomoč s strani Evropske komisije oziroma dobili bomo evropska sredstva. Kot veste,
               nam solidarno pomaga več kot deset držav, ki so poslale v Slovenijo tudi policiste na
               naše meje. Pomagajo nam tudi inženirci iz vojaških enot drugih držav. Očitno je
               Slovenija doživela s tem neko posebno priznanje, kar pomeni, da se pravzaprav nadzor
               na naši meji dodatno evropeizira v luči schengna, s tem ko ti policisti hodijo sem.
               Seveda pa budno spremljamo situacijo. Kot sem že večkrat te dni poudaril, stopnja
               ogroženosti v Sloveniji ne narašča. Zadeve so pod nadzorom. Smo pa seveda vsi, tako
               vlada kot policija kot pristojni drugi organi nadvse budni, spremljamo, kaj se dogaja
               okoli nas in zagotavljamo na ta način normalen potek dela.</p>
               <p>Govorite o nekih stroških po panogah, ne predložite nobenih izmerljivih podatkov.
               Naša ministrstva na tem področju delujejo, proučujejo zadeve. Ampak ponovno
               poudarjam, Slovenija tudi v tem obdobju, ko je soočeno z resnično velikim številom
               migracij tako kot vse države okoli nas, od največjih do drugih, enostavno beleži
               gospodarsko rast, ki je stabilna, beleži povečevanje zaposlenosti, vedno nižja je
               nezaposlenost, vedno večje je zanimanje tujih investitorjev. Zrasli smo na lestvicah
               konkurenčnosti, tako da absolutno indikatorji jasno kažejo, da smo se zelo uspešno
               zaenkrat soočili s to problematiko. Hvala lepa.</p>
            </sp>
            <sp xml:id="SDZ7-Redna-14-2015-12-14.sp11">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo, da zahtevate, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-14-2015-12-14.sp12">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Dejstvo, da je ta vlada zamudila zgodovinsko priložnost, ko bi lahko pravočasno
               premišljeno in ustrezno zaščitila našo južno mejo in dosledno izvajala schengen na
               celotnem ozemlju Republike Slovenije, dejansko izvajala, ne tako po najboljših močeh,
               je seveda potisnilo Slovenijo v zelo nezavidljiv položaj. Mi smo trenutno edina
               država v Evropi, ki na nek način postaja obkoljena. Mislim, da je to zelo slaba
               napoved za tisti čas, ko se bo ta migrantski tok obrnil. In ta čas se zelo hitro
               bliža. Ravno danes ste lahko prebrali izjave Angele Merkel, ki je še nekaj tednov
               nazaj vabila migrante, naj prihajajo neomejeno v Nemčijo, da je potrebno, citiram, "…
               drastično omejiti število migrantov." Kaj to pomeni, upam da je jasno vsem v tej
               dvorani. In takrat se bodo vsa ta dejanja verjetno pokazala v precej drugačni luči.
               Takrat se bo tudi v pravi luči pokazalo, kaj je pomenila tekma za pretočnost, ki ste
               se jo šli v vaši vladi, namesto doslednega izvajanja schengenskih predpisov. Takrat
               se bo zelo verjetno to vrnilo kot velik bumerang.</p>
               <p>Mislim, da vsa zgodba z migrantsko krizo v Evropi kaže, da se gre tukaj zelo malo
               zanašati na velike besede, ko te nekdo treplja po rami, ker na koncu vsak plača svoje
               lastne račune in odgovarja za svoja lastna dejanja. Tudi ta denar, ki je v proračunu,
               213 milijonov evrov, namenjen migrantom v naslednjem letu, ste sami ob spremljanju
               proračuna opredelili kot dvojno sestavljen – iz dela, ki ga pričakujete od Evropske
               unije, pa še to ne morete garantirati, in dela, to naj bi bilo približno polovico, ki
               pa ga bomo zanesljivo plačali sami.</p>
               <p>Mimogrede, v tem primeru je to stokrat več denarja, kot bi bilo potrebno za obnovo
               tiste šole, o kateri sem govoril prej, da si bomo vsi predstavljali, za kako velik
               denar gre. In ta ne zajema še vseh tistih dodatnih stroškov in posrednih podjetniških
               izgub, o katerih bi morali zelo resno spregovoriti. Predvsem se pa vprašajmo, kaj
               pomeni spreminjajoča se Evropa v luči tega ravnanja naših sosedov, kaj pomeni
               morebitna sprememba schengna, kot ga poznamo sedaj.</p>
               <p>O vsem tem in o tem, kaj bi to pomenilo za slovensko podjetništvo, za ljudi, za
               njihovo blaginjo, in verjemite mi, da prav nič dobrega, bi morali odkrito
               spregovoriti v Državnemu zboru. Zato predlagam, da se o tej temi opravi in o odgovoru
               predsednika Vlade opravi razprava.</p>
            </sp>
            <sp xml:id="SDZ7-Redna-14-2015-12-14.sp13">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Luka Mesec, imate besedo, da zastavite vprašanje predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-14-2015-12-14.sp14">

               <speaker>LUKA MESEC (PS ZL):</speaker>

               <p>Hvala za besedo. Spoštovane kolegice in kolegi, spoštovani premier in drugi člani
               vlade!</p>
               <p>Gospod premier, vemo, da policisti stavkajo že več kot tri tedne, kot berem na
               portalu RTV Slovenija, ste po včerajšnjem koalicijskem sestanku nekako tudi sami
               pravilno razbrali, zakaj je do te stavke prišlo. Do te stavke je prišlo, tako kot
               tudi sami navajate, ker je v policiji zadnja leta veljalo nesorazmerno varčevanje,
               ker so sredstva tako okleščena, da marsikateri policist dela v mizernih pogojih, da
               se dela z zastarelo opremo, da je stanje praktično nevzdržno sploh zdaj, ko je
               policija nadpovprečno obremenjena. Ampak na to smo vas opozarjali. Na to ste bili
               večkrat opozorjeni na raznih parlamentarnih odborih, na to smo vas konec koncev
               opozarjali tekom celotnega sprejemanja fiskalnega pravila, ki ste ga julija letos v
               tej dvorani sprejeli z aplavzom. Takrat smo vam jasno povedali, da vas bo čez pol
               leta bolela glava. Fiskalno pravilo je namreč prisilni jopič, ki si ga je vlada
               nadela sama, in fiskalno pravilo je tisto, ki zdaj vlado sili v to, da nadaljuje
               oziroma še zaostruje varčevalne politike prejšnjih vlad in da imamo naenkrat pred
               seboj proračun, ki je najbolj varčevalen po tistem iz leta 2012. S tem se sistemska
               kriza, sploh podsistemov, ki so odvisni od javnega financiranja – policija, šolstvo,
               zdravstvo in tako naprej, še poglablja.</p>
               <p>Zato me v luči včerajšnjega sestanka in v tem kontekstu zanima naslednje: 
                   Koliko denarja ste včeraj uspeli najti na sestanku za policijo? Zakaj ste
                     takoj našli denar za žico, za ljudi ga pa ni in koliko je ta žica stala? 
               Zakaj se kljub očitnimi problemom s fiskalnim okvirom, ki ste si ga nadeli sami,
               odrekate po drugi strani prihodkom v proračun, ki bi jih lahko dobili?</p>
               <p>Ravno ZUJF, ki ga je na začetku te seje predstavil vaš kolega Dušan Mramor, bi lahko
               v proračun prinesel dodatnih 16 milijonov iz naslova četrtega dohodninskega razred,
               kar je bil konec koncev tudi predlog Združene levice, ampak ste se odločili ta denar
               prerazporediti med 12 % najbolje plačanih v Sloveniji. Zato me zanima:</p>
               <p>Zakaj raje ne namenjate denarja, ki bi ga lahko na ta način pridobili, v kakšne bolj
               produktivne namene?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp15">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp16">

               <speaker>DR. MIROSLAV CERAR:</speaker>

               <p>Hvala lepa, spoštovani gospod poslanec.</p>
               <p>Kot ste pravilno ugotovili, se je v preteklih letih in kar v nekaj preteklih vladah
               nesorazmerno varčevalo tudi na področju policije in predvsem na področju varnosti in
               obrambe. To je pripeljalo do stanja, ki ga je podedovala naša vlada, ki ga pa
               obravnava z vso odgovornostjo. To počnemo že od začetka mandata. Zato bi želel na tem
               mestu podati samo nekaj informacij v teh kratkih minutah, lahko bi govoril o tem dlje
               časa.</p>
               <p>Mi smo samo z rebalansom proračuna 2015 zagotovili policiji nove zaposlitve in nov
               denar. Mi smo dali tudi preko 90 soglasij k pogodbam o vzdrževanju in prenovi
               objektov, dali smo soglasja za operativno podporo policijskim nalogam s področja
               nadzora meje. Predvideli smo 300 novih zaposlitev policistov za nedoločen čas. Po
               dolgem času je prišlo do 300 novih zaposlitev za nedoločen čas, od tega je za 100
               policistov predvideno tudi plačano izobraževanje v času delovnega razmerja in za 330
               policistov na meji smo spremenili delovne razmerje iz določenega v nedoločen čas. Ob
               tem smo konstantno iskali sredstva tudi za opremo, dosegli nek napredek že med letom,
               predvsem pa predvideli za opremo in nadalje posodobitev dela policistov 30 dodatnih
               milijonov za leto 2016 in 30 dodatnih milijonov za leto 2017. Seveda tudi ob
               zavedanju varnostne situacije, ki se v Evropi zaostruje, pa vendar gredo ta sredstva
               prav za policijo. Zato sem bil nadvse presenečen, ko se je začelo v javnosti to
               obravnavati na tak način, kot se je. Naj poudarim, da sta ob tem tudi oba policijska
               sindikata sodelovala v pogajanjih vlade z javnim sektorjem, torej s sindikati javnega
               sektorja, kjer smo namenili več kot za 200 milijonov stimulacij, napredovanj za vse v
               javnem sektorju. Tudi iz tega naslova posebej za policiste, pri čemer je eden od
               sindikatov po mojih informacijah ta sporazum tudi podpisal. Tako da resnično mi ni
               jasno, zakaj je prišlo do stavke nekaj dni po terorističnem napadu v Parizu, ko je
               cela Evropa bila zgrožena ob tem, kaj se je zgodilo, in ob tem, ko se celo leto
               izrazito trudimo, da gremo v korak z zahtevami policistov. In tudi njihove zahteve, s
               tistega časa, ko so neke vlade nekaj podpisale, pa nič naredile, so bile sedaj
               dopolnjene še z novimi zahtevami, pri čemer je nekaj teh zahtev že izpolnjenih, smo
               jih v bistvu že izpolnili, in to bo tudi naša pogajalska skupina ponovila, če bo
               treba, tako njim, torej sindikatom, predstavnikoma sindikatov kot javnosti. Kaj hočem
               povedati? Ta vlada se že celo leto izrazito trudi za policiste. Ne samo v besedah, ko
               jim izrekamo spoštovanje in zahvalo za njihovo požrtvovalno delo na meji pa tudi
               drugod, ampak tudi s tem, da smo jim v prihodnjih proračunih dodelili izdatna dodatna
               sredstva za opremo, za njihovo boljšo delovanje, za modele, za njihovo posodobljeno
               delovanje in ob tem, ko smo že tudi letos namenili toliko sredstev, nove zaposlitve,
               nove ugodnosti itn. To kaže na nekaj. To kaže, da ta vlada spoštuje ta poklic, si
               zanj prizadeva, si prizadeva tudi za varnost v Sloveniji. Seveda ni dovolj, seveda bo
               vedno še premalo, kajti potrebujemo veliko na tem in na drugih področjih, zato bomo s
               tem nadaljevali. Pogajalska skupina seveda deluje že od začetka, od dneva pred stavko
               in naprej deluje. In pogajalska skupina je včeraj dobila zelo jasna izhodišča s
               strani Vlade, ki jih bo predstavila jutri, pojutrišnjem policijskima sindikatoma, da
               se pogovarjajo o teh zadevah naprej. Ampak morate pa upoštevati vsi, in bomo tudi
               upoštevali na Vladi, da ne moremo zdaj porušiti dogovora s celotnim javnim sektorjem.
               Država ima svoje javnofinančne okvire, mora biti dober poslovni gospodar, mora
               zagotoviti vsem v javnem sektorju, od medicinskih sester do šolnikov, od zdravnikov
               do gasilcev, od vojske do policije, da so obravnavani na nek enakopraven način, zato
               bomo tudi ta pogajanja oziroma jih bo pogajalska skupina vodila v skladu s tem
               javnofinančnim okvirom. Ne moremo si dovoliti, da bi zdaj porušili sporazum, ki smo
               ga mesece in mesece pripravljali in uspešno sklenili s celotnim javnim sektorjem.
               Gredo pa pogajanja naprej in pogajalci bodo sami predstavili neposredno najprej
               sindikatoma pogajalska izhodišča. Hvala lepa.</p>
            </sp>
            <sp xml:id="SDZ7-Redna-14-2015-12-14.sp17">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp18">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Gospod premier, niste odgovorili na moja vprašanja, tako da jih bom ponovil.</p>
               <p>Tri vprašanja imam:</p>
               <p>Prvič. Koliko denarja ste včeraj našli za policijo?</p>
               <p>Kot sami vidite, so problemi hudi, problemi se akumulirajo več let in te probleme
               boste morali kot vlada začeti razreševati, sploh zdaj ko je policija nadpovprečno
               obremenjena. Se pravi, zanima me, koliko denarja ste včeraj našli v ta namen.</p>
               <p>Drugič. Kako to, da je bilo takoj možno najti denar za žico, za ljudi pa ne in koliko
               je ta žica stala?</p>
               <p>In tretjič. Zakaj se odrekate stvarem, kot je recimo 16 milijonov iz naslova četrtega
               dohodninskega razreda, ki bi jih lahko uporabili za razreševanje točno takšnih
               problemov, kot so zdaj pred vami?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp19">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp20">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Verjetno dobro veste, da pogajanja ne potekajo tako, da se parlamentu pojasnijo
               pogajalski predlogi, potem pa se gre k nasprotni strani. Povsem korektno in prav je,
               da se najprej pogajalski predlog s strani Vlade oziroma pogajalske skupine predstavi
               policijskima sindikatoma. Ko pa jima bo predstavljen, bo postal tudi javno znan in
               takrat boste z njim seznanjeni. To bo verjetno že jutri, pojutrišnjem, tako da koliko
               denarja smo včeraj za to namenili, vam na ta način ne morem povedati. Vam pa moram
               nekaj povedati, da kolikor ga bomo zdaj namenili policistom, ga bomo morali vzeti
               nekomu drugemu, če bomo sklepali tako kot vi: ali zdravnikom, ali šolnikom, ali
               gasilcem, ali civilni zaščiti, ali morda vojski ali nekomu drugemu v javnem sektorju.
               In tega se je treba zavedati. Zato mora vlada upoštevati celotno sliko ob vsem
               razumevanju in posluhu tudi za policiste. Seveda, saj ta posluh, kot sem rekel, že
               celo leto vsak mesec izrazito izkazujemo. Zato mora vlada poskrbeti za delovanje
               države, tako da upošteva javnofinančni okvir. Prej ste dali neko zelo, bi rekel,
               neumestno primerjavo. Denar za žico imamo, ste rekli, za ljudi pa ga ni. To je zelo,
               bi rekel, neprimerna izjava. Tehnične ovire – tudi žičnata ograja na meji so
               namenjene varstvu ljudi in njihovega premoženja. Spomnite se, kako je prehajalo čez
               slovensko mejo s Hrvaške na tisoče in tisoče ljudi, ko so se ljudje tam bali in nas
               vsi prosili, da postavimo ograjo, da jih zavarujemo. Ta žica nima namena sama po
               sebi, ima namen, da usmerja migrantske tokove, ki so še vedno veliki, na določena
               mesta, kjer se lahko nadzirajo, da ravno zato ne pride do tega, da bi bili naši
               ljudje in njihovo premoženje, njihov normalni ritem življenja ogrožen.</p>
               <p>Kar pa se tiče davčne zakonodaje, pa predlagam, da o tem spregovori minister za
               finance. Bi pa rekel, da smo ravno s to spremembo, ki je bila danes pred začetkom te
               točke uvrščena na dnevni red, predvideli neko spremembo v samem davčnem sistemu,
               dohodninskem sistemu, ki gre v korist določenega dela ljudi, srednjega sloja, ki bo
               razbremenjen določene obremenitve. Iščemo pa rešitve predvsem tudi za gospodarstvo,
               kako stimulirati razvoj gospodarstva in drugih sfer v družbi na druge načine. S tem
               nadaljujemo in ko bomo imeli rešitve, jih bomo tudi predstavili. Hvala lepa.</p>
            </sp>
            <sp xml:id="SDZ7-Redna-14-2015-12-14.sp21">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo za zahtevo, da se na naslednji seji opravi razprava o
               odgovoru.</p>
            </sp>
            <sp xml:id="SDZ7-Redna-14-2015-12-14.sp22">

               <speaker>LUKA MESEC (PS ZL):</speaker>

               <p>Hvala za besedo, še enkrat.</p>
               <p>Gospod premier na vprašanja ni odgovoril oziroma ni odgovoril zadovoljivo. Res me
               zanima oziroma nas zanima, koliko je stala žica. Tako da glede tega vprašanja mislim,
               da se je treba pogovoriti v Državnem zboru.</p>
               <p>Glede drugih stvari pa mislim, da rabimo tudi malo širšo razpravo. To, kako izgleda,
               nekomu vzeti, da drugemu damo, to smo vam povedali že, ko smo obravnavali fiskalno
               pravilo. Fiskalno pravilo je tisti trd prisilni jopič, ki vlado ali nekoga sili v to,
               da če hočeš nekomu dati, moraš nekje vzeti. Če bi imeli mehkejše fiskalne okvire, in
               ta je bil pol leta nazaj še možen, enostavno tega ne bi bilo treba početi. Tukaj
               boste morali odgovornost nase vzeti.</p>
               <p>Imate pa še vseeno manevrski prostor ravno pri davčni zakonodaji, kjer ne gre za
               jemanje enemu segmentu podhranjenega javnega sektorja, recimo šolstvu ali zdravstvu,
               zato da bi se dalo policiji, ampak gre enostavno za neko redistribucijo, ki je v
               Sloveniji ne samo fiskalno in ekonomsko potrebna, ampak je celo produktivna. Ker nam
               neenakost narašča, se denar lahko najde pri premožnejših, pri kapitalu, pri tistih
               deli prebivalstva, ki so primerjalno manj obdavčeni s standardi, ki recimo veljajo v
               Evropi. Tukaj gre za prerazporejanje ne horizontalno, se pravi iz enega segmenta v
               drugega, ampak vertikalno, od premožnejših k tistim, ki denarja nimajo in k bodo
               verjetno ta denar tudi produktivneje porabili. To pa je vsebinsko vprašanje za vas,
               vaše finančno ministrstvo in tudi o tem predlagam, da se opravi razprava. Hvala.</p>
            </sp>
            <sp xml:id="SDZ7-Redna-14-2015-12-14.sp23">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Gospod Jožef Horvat imate besedo, da zastavite vprašanje predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-14-2015-12-14.sp24">

               <speaker>JOŽEF HORVAT (PS NSi):</speaker>

               <p>Hvala lepa za besedo.</p>
               <p>Spoštovani gospod predsednik slovenske vlade! Slovenske državljane in slovensko
               gospodarstvo, še posebej naše izvoznike je močno vznemirila in še vedno vznemirja
               ideja o mini schengnu in izključitvi Slovenije iz schengenskega območja. Danes teden
               v ponedeljek, 21. decembra, bo minilo osem let, odkar je Slovenija postala država
               članica schengenskega območja. Naši državljani so to sprejeli z velikim odobravanjem,
               saj je bil odpravljen mejni nadzor na mejah z Avstrijo, Italijo in Madžarsko,
               Slovenija pa je okrepila nadzor na meji s Hrvaško, saj je ta meja postala schengenska
               zunanja meja. Slednje pomeni, da v skladu z zakonikom o schengenskih mejah Slovenija
               v imenu držav članic schengenskega območja izvaja nadzor zunanje meje na meji s
               Hrvaško. Migrantska kriza je pokazala, da države, med njimi tudi, žal, Slovenija,
               niso sposobne izvajati v celoti schengenskega zakonika. Schengen je torej padel in mi
               ne vemo, kdo prihaja k nam na naše evropsko dvorišče. Zaradi tega so se močno
               povečala varnostna tveganja. Z neizvajanjem zakonika o schengenskih mejah se je pod
               vprašaj postavilo vprašanje varnosti evropskih državljanov. Zato se nekaterim zdijo
               logične ideje o vzpostavitvi mini schengna, kjer pa Slovenije ni na seznamu elitnih
               držav v jedru Evrope. "Obrobne države Evropske unije morajo deliti bremena migrantske
               krize ali bodo ostale izven schengenskega jedra," pravi šef evroskupine Jeroena
               Dijsselbloem v intervjuju za belgijski časopis L'Echo in dodaja, da bi migrantska
               kriza lahko sprožila mini schengen.</p>
               <p>Spoštovani gospod predsednik Vlade, sprašujem vas:</p>
               <p>Kaj bo naredila vaša vlada in vi osebno, na primer na bližnjem Evropskem svetu ta
               četrtek in petek, da Slovenija vendarle ostane v schengenskem območju in da na nek
               način utišate ideje o mini schengnu, ki vznemirjajo naše državljane in naše
               gospodarstvo?</p>
               <p>Hvala za vaše odgovore.</p>
            </sp>
            <sp xml:id="SDZ7-Redna-14-2015-12-14.sp25">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp26">

               <speaker>DR. MIROSLAV CERAR:</speaker>

               <p>Hvala lepa za vprašanje, spoštovani gospod poslanec.</p>
               <p>Idejo o mini schengnu je težko utišati, ker je pravzaprav ni. Spodbujate jo vi in
               nekateri mediji, ki jo stalno prezentirate v javnosti kot nekaj, kar naj bi
               obstajalo. Poudarjam in ponavljam, mini schengna ni in ga ne bo. Res pa je, da je
               zaradi notranjepolitičnih razlogov pri nekaj nizozemskih politikih zrasla neka ideja
               o nekem mini schengnu in se je pojavljala ravno v času prejšnjega zasedanja
               Evropskega sveta, torej zadnjega, ki sem se ga udeležil. Še preden sem se ga
               udeležil, so mi jo plasirali kot neko možnost, na kar sem seveda odzval, da je to
               nesprejemljivo. Potem pa sem to preveril konkretno pri predsednikih vlad – Nizozemske
               in tudi nekaterih drugih, ki so mi rekli, da tega ni, da o tem sploh niso
               razpravljali in zato je ta ideja popolna izmišljotina oziroma neka ideja nekih
               posameznikov, ki so jo uporabili potem mediji in drugi v notranjepolitične namene na
               Nizozemskem. Naj ponovim, da tudi kasneje v kasnejših dneh in tednih se je izkazalo,
               da takšne ideje ni. Je pa res, da je prišlo do srečanja nekaterih držav Evropske
               unije, predvsem sedmih držav, ki so glavna destinacija za begunske tokove, torej za
               migrante, in to je vzbudilo neke sume, neke domneve, da gre morda tam za pogovore o
               tako imenovanem mini schengnu, kar se je izkazalo za povsem neresnično. Te države so
               se dobile skupaj zato, ker so vse skupaj obremenjene z istim problemom. To so države,
               destinacije, kamor želijo ti migranti priti. Te države imajo zato specifičen problem,
               še posebej zato, ker tudi nekatere druge države, kot je denimo Turčija, izražajo
               nadaljnje zahteve po preselitvi velikega števila, stotine, tisoče ljudi v Evropo, in
               to pomeni predvsem v te države. Zato so se te države sestale in pogovarjale o tem,
               kako naj na ta izziv ali bi rekel celo kaj drugega odgovorijo. Tako da ni šlo za
               nobene formalne pogovore, za nič, kar bi ogrožalo normalen potek dela Evropskega
               sveta in Evropske unije. Še najmanj za kaj takega, kar bi bilo podobno mini schengnu.
               Naj ponovim, da Slovenija svoje schengenske obveznosti v danih razmerah, ki so
               ekstremne, izvaja optimalno, kar nam priznava tudi Evropska unija in posebej Evropska
               komisija.</p>
               <p>Naj ponovim, da je Evropska komisija pred dnevi pozvala Grčijo, Hrvaško, Italijo,
               Madžarsko in Malto k temu, da morajo spoštovati pravila pri registraciji pribežnikov.
               Tega opozorila torej ni naslovila na Slovenijo, kar je izrecen, jasen dokaz, da
               Slovenija svojo schengensko obvezo, ki ni majhna, spoštuje in izvaja optimalno, pač v
               okviru migrantskih tokov, ki obstajajo. Tudi ni nikoli bila kakšna razprava o tem, da
               bi se Slovenija izločala iz schengna, obstajajo seveda bojazni, da bi se lahko takšen
               razmislek pojavil denimo v zvezi z Grčijo, ki pa dejansko svojih schengenskih
               obveznosti nikakor ne izpolnjuje, pri čemer je to država, ki bi morala varovati
               zunanje meje Evropske unije, na kar se še posebej osredotočamo kot na neko ključno
               rešitev pri obvladovanju migrantskih tokov. Slovenija ostaja v schengnu, je v
               schengnu, bo v schengnu in izpolnjuje svoje dolžnosti. Smo tudi v stalni komunikaciji
               z vsemi državami Evropske unije, tudi z Avstrijo, Nemčijo in drugimi, tako da tudi
               tukaj vidimo, da nobena od teh držav nas ne izloča ali ne želi izločati. Nasprotno, z
               njimi sodelujemo pri uravnavanju nadzorov teh migracij. Seveda pa ta nekaj kilometrov
               dolga ograja na avstrijskem prehodu s Slovenijo ima nek drug namen. Prej je o tej
               ograji govoril gospod Grims. Dejstvo je, da gre za neko ograjo, ki ima zgolj
               usmerjevalni namen na vhodno točko iz Slovenije v Avstrijo. Je relativno kratka in je
               postavljena zato, ker ima Slovenija tudi tam blizu nastanitveni center za begunce,
               kjer je lahko tudi večje število beguncev, in s tem nekako sporazumno z nami
               Avstrijci omogočajo, da ne bi nekontrolirano ti begunci se sami odločali tam morda
               prehajati skozi mejo. To poteka sporazumno in zaenkrat lahko zagotovim, da ni bilo
               nobenih drugih dogovorov ali groženj. Če pa bi se pojavila kakršnakoli tendenca, da
               države severno od nas začenjajo zmanjševati ali celo bistveno zmanjševati dotok
               migrantov, pa se bomo na to ustrezno odzvali tudi sami, nikakor pa ne bomo dopustili
               tega, da bi se kakšna država odločila za zapiranje meja, kajti to bilo v nasprotju z
               evropskim redom, z evropskimi in tudi schengenskimi pravili.</p>
            </sp>
            <sp xml:id="SDZ7-Redna-14-2015-12-14.sp27">

               <speaker>PREDSEDNIK DR. MILAN BRGLEZ:</speaker>

               <p>Gospod Jožef Horvat, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp28">

               <speaker>JOŽEF HORVAT (PS NSi):</speaker>

               <p>Hvala lepa, gospod premier.</p>
               <p>Zdaj ste vi začeli govoriti tudi o meji med Slovenijo in Avstrijo, ki jo je postavila
               Avstrija, pa me zanima:</p>
               <p>Ali se ta meja postavlja v skladu z Zakonikom o schengenskih mejah, bolj točno v
               skladu s 24. členom? Jaz sem ga preštudiral in tukaj ne najdem odgovorov.</p>
               <p>Poglejte, saj vi ste mene prepričali in najbrž tudi vse nas, ampak vi morate
               prepričati glede ideje o mini schengnu tudi vidne politike, ki o tem govorijo in to
               idejo širijo. Jaz ne morem do gospoda Dijsselbloema, vi pa ga lahko hitro pokličete.
               Dejstvo je, da je nizozemska vlada na svoji zaprti seji o tem razpravljala in pozvala
               dejansko tudi Belgijo, Luksemburg, Nemčijo in Avstrijo, da bi ustanovili v tem jedru
               Evrope neko mini schengensko območje. Gospod Dijsselbloem v že omenjenem intervjuju
               pravi tudi naslednje, citiram: "Številne države plačujejo večji račun za migrantsko
                   krizo, saj so gostitelji priseljencev. To so Švedska, Nemčija, Avstrija,
               Belgija in Nizozemska." Zdaj imam na nek način občutek, kot da gospod Dijsselbloem ne
               ve, kakšne napore pa mi vlagamo. Ne pozna naporov naših prostovoljcev, naših
               policistov in naših pripadnikov Slovenske vojske. Na nek način je to nož v srce vsem
               nam, ki imamo velike probleme z upravljanjem migrantskega vala. In vi ste tisti,
               gospod premier, in vaši kolegi ministri, da gospodom v Evropi razložijo, za kaj
               pravzaprav gre tukaj pri nas.</p>
               <p>Tega si nisem jaz izmislil, kot ste rekli, da mi to idejo širimo, zgolj beremo
               agencijske novice, beremo imenovane časopise, beremo nizozemski Telegraf in vse to
               tam preberemo, da ideja o mini schengnu obstaja. In to še vedno nervira naše
               državljane, da ne govorim o tistih 18 tisoč dnevnih in tedenskih migrantih, ki gredo
               v Avstrijo kruh služit.</p>
            </sp>
            <sp xml:id="SDZ7-Redna-14-2015-12-14.sp29">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp30">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Naj ponovnim, da ideja o mini schengnu lahko obstaja v zamislih nekaj posameznih
               politikov na Nizozemskem. Jaz sem se pogovarjal o tem neposredno s predsednikom vlade
               Nizozemske takoj, ko je ta ideja nekako prišla v eter, kot neki možnosti, a mi je
               osebno zagotovil, da naj to nikakor ne vzamem resno, da na tem ni ničesar in da se
               takšna ideja ne bo skušala institucionalizirati. Tudi skupina sedmih držav, ki se je
               sestala v zvezi s problematiko migrantov, se ni sestala z namenom vzpostavitve mini
               schengna ali česa podobnega, pač pa z namenom, ki sem ga prej pojasnil.</p>
               <p>Evropska komisija pozna naše napore. V Sloveniji je v skladu s tistim vrhom, ki smo
               ga sklicali na našo pobudo, tako kot v vseh ostalih državah Srednje Evrope pa tudi
               Balkana vzpostavljena kontaktna točka, in mi tedensko redno obveščamo Evropsko unijo
               tudi prek tega kanala, kakšne so razmere pri nas, kaj delamo na meji, kako je v
               sporazumevanju s Hrvaško, Avstrijo in kako je na tej balkanski in srednjeevropski
               poti. Slovenija ravno zato, ker obvešča Evropsko unijo, dosega polno razumevanje za
               svojo politiko. Kar zadeva pa Avstrijo, naj pa poudarim, da če bi Avstrija želela
               zapirati mejo ali jo blokirati na ta način z ograjo po celi dolžini, da bi jo na ta
               način zapirala, bi bilo to nasprotno s pravnim redom schengna, na kar bi se mi zelo
               ostro odzvali. Ampak takšne potrebe ni. Kot sem omenil, gre samo za nekaj kilometrov
               usmerjevalne ograje, ki se tudi sicer uporablja na mejnih prehodih. Je pa res, da se
               tudi znotraj schengna lahko začasno vzpostavi nadzor na meji, tudi mi smo ga začasno
               že vzpostavili na meji z Madžarsko, tako so ga Avstrijci, tako so ga tudi Italijani,
               kar seveda kaže na to, da Slovenija ravna prav, ko postavlja ovire tudi na
               schengenski meji, kajti v primeru, če bo ta tok beguncev prevelik, bomo morali vsi
               skupaj ukrepati ustrezno. Slovenija se na to mora prav pripraviti in tako se tudi
               sporazumeva z Avstrijo. Poudarjam pa, da ne bomo dovolili, da bi nas kakorkoli
               obravnavali izven schengna in v schengnu Slovenija ostaja.</p>
               <p>In tudi ponavljam, ideja o mini schengnu je izmišljena, v bistvu je plod razmisleka
               nekih posameznikov. Nikoli ni zaživela v nekih resnejših razpravah, sploh pa ne v
               razpravah znotraj držav članic Evropske unije. Hvala lepa.</p>
            </sp>
            <sp xml:id="SDZ7-Redna-14-2015-12-14.sp31">

               <speaker>PREDSEDNIK DR. MILAN BRGLEZ:</speaker>

               <p>Gospod Jožef Horvat, imate besedo za zahtevo, da se na naslednji seji opravi razprava
               o odgovoru.</p>
            </sp>
            <sp xml:id="SDZ7-Redna-14-2015-12-14.sp32">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Res je, izkoriščam to poslovniško možnost. Gospod predsednik Vlade, jaz sem s svojim
               poslanskim vprašanjem vas pravzaprav na nek način želel dodatno spodbuditi, da na že
               omenjenem Evropskem svetu, ki bo ta četrtek in petek, morda dosežete neko skupno
               izjavo, da ni ideje o mini schengnu, da je to idejo treba v kali zatreti. To je
               preveliko vznemirjanje za naše slovenske državljane. Ja, kdo pa smo mi? Ali se lahko
               kdorkoli z nekim intervjujem kar z našo usodo poigra? Vi veste, da s Pomurja, iz
               Slovenskih goric, s Koroške dnevno ali pa tedensko, če hočete, okoli 18 tisoč ljudi
               gre v Avstrijo na delo. Ali veste, kaj to pomeni vsak dan iti prek mejne kontrole? Se
               pravi, če bi se schengenska meja preselila na slovensko-avstrijsko mejo. In to je bil
               pravzaprav ključni namen, da vendarle enkrat v evropskih inštitucijah, in tukaj je
               najpomembnejši gotovo prav Evropski svet, da se tam vendarle šefi vlad in držav
               dogovorite, da ne bo redukcije schengenskega območja. Ker tako, kot pravi Junker, ki
               je to idejo slišal, je rekel, da če bo prišlo do redukcije schengna, če bo schengen
               padel, potem je logično tudi, da pade evro. In kaj potem? Potem je to praktično konec
               Evropske unije. Tukaj je moja velika bojazen, ne sejem strahu, kot izjavlja eden od
               vaših podpredsednikov, je zgolj moja bojazen, ki jo tukaj artikuliram v imenu
               državljank in državljanov te države, da bomo izgubili to, kar smo dejansko ves ta čas
               v času zgodovine Evropske unije pridobili oziroma v tem času, kar je Slovenija
               članica Evropske unije.</p>
               <p>Tako da jaz pričakujem, da bo na tej seji, ker upam, da bo ta moj proceduralni
               predlog dobil podporo, da bomo takrat imeli že tudi poročilo o zasedanju Evropske
               sveta, 17. in 18. decembra, in da nas bo Vlada lahko seznanila, kaj je zdaj
               pravzaprav s schengenskim območjem. To so ključna vprašanja za razvoj slovenske
               družbe, za razvoj slovenskega gospodarstva. O tem moramo razpravljati, o tem
               Slovenija mora biti objektivno tudi informirana. Hvala lepa.</p>
            </sp>
            <sp xml:id="SDZ7-Redna-14-2015-12-14.sp33">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Postopkovno, gospod Jože Tanko.</p>
            </sp>
            <sp xml:id="SDZ7-Redna-14-2015-12-14.sp34">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Ko je zbrana vsa vlada in ko ste nam praktično po začetku seje posredovali spisek
               neodgovorjenih poslanskih vprašanj, pisnih poslanskih vprašanj, bi vas pozval, da
               ministre pozovete, da pravočasno odgovarjajo na poslanska vprašanja. V skladu z 249.
               členom Poslovnika je treba odgovoriti v 30-ih dneh. Tukaj pred seboj pa imamo spisek
               vprašanj, na nekatera ni odgovorjeno že dva meseca ali več, rok je potekel pred dvema
               mesecema ali več. Med neodgovorjenimi poslanskimi vprašanji so tudi tri poslanska
               vprašanja ministra za pravosodje, ki jim je rok potekel, dvema 24. oktobra in enemu
               16. 11., povezana pa so z določenimi sumi tudi koruptivnih ravnanj. Glede na to, da
               je pravosodje poseben resor, ki naj bi skrbel za spoštovanje pravnega reda, izvajanje
               pravnega reda, je to povsem neodgovorno. Med neodgovorjenimi vprašanji je tudi eno
               vprašanje, ki je naslovljeno na Vlado, in mu je tudi rok že potekel. Tudi nekateri
               drugi ministri imate to.</p>
               <p>Zato predlagam, gospod predsednik, da ste pri pozivih ministrom, da odgovorijo na
               poslanska vprašanja, dosledni, da jih tudi pisno obveščate in da tudi zagotovite, da
               bomo dobili odgovore na ta vprašanja pravočasno. Če ni odgovora, ne moreš vprašati
               niti dopolnilno vprašanje. Zadeve stojijo potem neodgovorjene, so pa pomembne za
               izvajanje tudi določenih drugih aktivnosti poslancev v Državnem zboru. Torej pozivam
               vas, da predsednika Vlade in ministre pozovete, da spoštujejo obveznosti do državnega
               zbora in do poslancev, ki postavljajo poslanska vprašanja skladno s poslovnikom
               Državnega zbora in ne, da si vlada in ministri dovolijo, da odgovarjajo ali ne
               odgovarjajo, pač tako kot se jim zazdi. Hvala lepa.</p>
            </sp>
            <sp xml:id="SDZ7-Redna-14-2015-12-14.sp35">

               <speaker>PREDSEDNIK DR. MILAN BRGLEZ:</speaker>

               <p>Na ta postopkovni predlog lahko zgolj odgovorim, da bom ravnal v skladu s
               poslovnikom, torej preveril celoten seznam in posamezne ministre oziroma vlado
               pozval, da spoštuje ta poslovnik na točki odgovarjanja na poslansko vprašanje.</p>
               <p>Sedaj pa ima besedo gospa Andreja Potočnik, da zastavi vprašanje predsedniku Vlade
               dr. Miru Cerarju.</p>
            </sp>
            <sp xml:id="SDZ7-Redna-14-2015-12-14.sp36">

               <speaker>ANDREJA POTOČNIK (PS SMC):</speaker>

               <p>Hvala za besedo. Spoštovani gospod predsednik Vlade!</p>
               <p>Slovensko gospodarstvo je zelo integrirano v svetovne gospodarske tokove. Tako
               povprečni delež menjave blaga in storitev s tujino presega tri četrtine bruto
               domačega proizvoda. Umar v jesenski napovedi rasti bruto domačega proizvoda
               napoveduje v letu 2015 rast v višini 2,7 %, v letu 2016 pa 2,3 %. Izvoz in zasebna
               potrošnja sta in bosta ključna dejavnika nadaljnjega gospodarskega okrevanja. V
               zadnjem letu je bilo sprejetih več ukrepov z namenom povečanja konkurenčnosti
               slovenskega poslovnega okolja, ki postaja tudi bolj prijazno za tuje neposredne
               investicije. V preteklih tednih ste opravili več obiskov v tujini, enega tudi z močno
               gospodarsko delegacijo. Dejstvo, da obiski v tujini niso tek na kratke proge, povsem
               drži. Vsak stik zagotovo prispeva k prepoznavnosti države v tujini in tudi k
               sklenitvi konkretnih poslov.</p>
               <p>Spoštovani predsednik Vlade! Zanima me:</p>
               <p>Kakšen je bil namen vaših obiskov v preteklih tednih in kako jih ocenjujete?</p>
               <p>Za vaš odgovor se vam zahvaljujem že v naprej. Hvala.</p>
            </sp>
            <sp xml:id="SDZ7-Redna-14-2015-12-14.sp37">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp38">

               <speaker>DR. MIROSLAV CERAR:</speaker>

               <p>Spoštovana poslanka, hvala za vprašanje.</p>
               <p>Gre za dva obiska. Obisk na Kitajskem in v ZDA. Kitajsko sem obiskal v tako
               imenovanem širšem formatu šestnajst plus ena. Gre za to, da sodeluje Slovenija v
               skupini šestnajstih držav, ki skupaj s Kitajsko odpira številne gospodarske in z
               gospodarstvom povezane teme. Moj obisk na Kitajskem je bil pomemben zato, da
               ohranjamo ta format sporazumevanja srednjeevropskih in vzhodnoevropskih držav s
               Kitajsko. Gre za nekatere članice Evropske unije, pa tudi nekatere druge, pri čemer
               je ta obisk potekal na najvišji ravni. Vsi smo bili najvišji predstavniki držav,
               predsedniki vlad ali držav, kar je zelo pomembno, kajti Slovenija si ne more odpirati
               vrat gospodarstvu, predvsem na Kitajskem, če tega ne počne v stiku z najvišjimi
               politiki na Kitajskem. Na Kitajskem je običaj takšen, da tudi mora vlada oziroma
               najvišje vodstvo države, ki želi gospodarsko sodelovati s podjetji, imeti neposredni
               stik z njihovo oblastjo, z njihovim predsednikom vlade, z vlado, tudi s predsednikom
               države sem prišel v stik, da lahko odpira poti našim podjetjem.</p>
               <p>Zato je bil ta obisk zelo pomemben, da smo na ta način šli tja. Hkrati smo v tem
               formatu šestnajst plus ena podpisali prvi tudi pisni sporazum med državami, kjer je
               Slovenija prevzela zelo pomembno vlogo koordinatorja za gozdarstvo. Tako bomo že v
               prihodnjem letu gostili vseh teh šestnajst držav, z našo vred plus Kitajsko, kjer
               bomo koordinirali dejavnosti na področju gozdarstva. Kitajski strani smo predstavili
               številne možnosti za sodelovanje z našimi podjetji, pa tudi na drugih področjih, pri
               čemer smo tukaj nadaljevali nekatere pogovore, ki smo jih imeli že pred dobre pol
               leta ali slabim letom prav tako z najvišjimi predstavniki Kitajske v tem formatu v
               Beogradu. Seveda s tem okoljem Azija, še posebej Kitajska se zadeve pripravljajo dlje
               časa. Da prideš do podpisa neke pogodbe, je treba imeti veliko potrpljenja, veliko
               pogajanj, veliko prepričevanj, vendar tukaj smo že podpisali prve sporazume, tako
               denimo o izvozu mleka oziroma mlečnih izdelkov na Kitajsko, kar je v tem hipu zelo
               pomembno za Slovenijo. Poleg tega pa pripravljamo nekatere druge sporazume. Predvsem
               smo opozorili na potencialne možnosti glede turizma. Tudi Kitajska želi spodbujati
               turizem, se pravi, da pošilja čim več svojih ljudi v Slovenijo na turistične obiske.
               Opozorili smo na naše izjemne storitvene kapacitete. Zelo konkretno, tu ne morem
               predstaviti, ampak zelo konkretno tudi kje lahko naše firme storitveno delujejo na
               Kitajskem. Obiskal sem tudi naše podjetnike na Kitajskem, njihovo združenje, njih
               posamično, sem se z njimi posebej pogovarjal, izmenjal izkušnje, videl, kako lahko
               spodbujamo nadaljnja sodelovanja s Kitajsko na tem področju. In ne nazadnje sem
               obiskal tudi naše izseljence, tudi imel še nekaj drugih obiskov na univerzi in tako
               dalje. Predvsem pa naj glede gospodarstva ponovim, da smo dosegli velik korak naprej
               v tem sporazumevanju s Kitajsko glede gospodarskega sodelovanja. Naj rečem še to, da
               nadalje sodelujemo v tem formatu, ki je zelo kompatibilen tudi s politiko Evropske
               unije, tako da Slovenija tu gre v neko pravo smer.</p>
               <p>V ZDA pa smo šli na nek podoben način, vendar tudi z gospodarsko preokupacijo, z
               močno gospodarsko delegacijo k najboljšim svetovnim podjetjem, korporacijam na
               področju informacijsko-komunikacijske tehnologije. Imeli smo skupno najprej neko
               veliko srečanje, kjer smo predstavili investicijske zmožnosti Slovenije. Potem pa je
               ravno to, da smo šli vrhovni predstavniki vlade na te obisk, odprlo nam in
               predstavnikom gospodarstva srečanja z najvišjimi predstavniki IBM, Microsofta, Cisca,
               Oracla in tako naprej, EMC, torej teh največjih korporacij. Sklenili smo nekatere
               zelo pomembne sporazume o nadaljnjem sodelovanju, kjer bo naša vlada skupaj z našimi
               gospodarskimi subjekti, pa tudi z raziskovalnimi inštituti, kot je Jožef Štefan, ki
               je bil tudi tam predstavljen in naša univerza, šla v neke skupne projekte, kjer bomo
               uporabili že dosedanje oblike sodelovanja, naše domače znanje in njihovo dodatno
               znanje, da bomo razvijali te tehnologije na področju zdravstva, javne uprave,
               obravnavanje starih ljudi, pametnih mest, skratka tehnologije v gospodarstvu in
               povsod drugod. Tu smo pač odprli vrata našemu gospodarstvu, da se bo lahko povezalo
               direktno s temi firmami, pa tudi naši vladi, ki bo lahko na ravni celotnega sistema
               vzpostavila neko učinkovitejšo nadgradnjo dosedanjega sodelovanja.</p>
            </sp>
            <sp xml:id="SDZ7-Redna-14-2015-12-14.sp39">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore.</p>
               <p>V skladu z 247. členom Poslovnika Državnega zbora prehajamo na poslanski vprašanji,
               postavljeni na 13. seji Državnega zbora.</p>
               <p>Ministrica za zdravje gospa Marija Milojka Kolar Celarc bo odgovorila na dve
               vprašanji. Najprej bo odgovorila na vprašanje gospe Jelke Godec v zvezi s pravilnikom
               o nujni medicinski pomoči.</p>
            </sp>
            <sp xml:id="SDZ7-Redna-14-2015-12-14.sp40">

               <speaker>MILOJKA KOLAR CELARC:</speaker>

               <p>Hvala za vprašanje. Lepo pozdravljeni! Zahvaljujem se poslanki Godčevi za vprašanje,
               povezano s pravilnikom o nujni medicinski pomoči.</p>
               <p>Kot veste, je bil predlog pravilnika 22. aprila 2015 posredovan v enomesečno javno
               razpravo. Po zaključku … / nemir v dvorani/</p>
            </sp>
            <sp xml:id="SDZ7-Redna-14-2015-12-14.sp41">

               <speaker>PREDSEDNIK DR. MILAN BRGLEZ:</speaker>

               <p>Mir!</p>
            </sp>
            <sp xml:id="SDZ7-Redna-14-2015-12-14.sp42">

               <speaker>MILOJKA KOLAR CELARC:</speaker>

               <p>… razprave je ministrstvo proučilo vse prejete predloge in pripombe ter jih smiselno
               upoštevalo pri oblikovanju končnega teksta pravilnika o službi nujne medicinske
               pomoči. V času javne razprave je ministrstvo prejelo predloge v zvezi z načinom
               izvajanja neprekinjenega zdravstvenega varstva, opredeljenega v tem pravilniku. Po
               temeljiti proučitvi vseh predlogov je bila sprejeta odločitev, da v pravilniku o
               nujni medicinski pomoči ne posegamo v pravilnik z organizacijo neprekinjenega
               zdravstvenega varstva. Ministrstvo bo namreč opravilo pregled in tudi za področje
               neprekinjenega zdravstvenega varstva pripravilo nov pravilnik, na katerem se bo
               ugotovilo, ali in kakšne spremembe so po uveljavitvi nujne medicinske pomoči v
               slovenskem prostoru potrebne. Dežurne ambulante bodo do nadaljnjega na obstoječih
               lokacijah delovale tako kot do sedaj. To se pravi, smo sprejeli pripombe iz razprave
               in ohranili dežurne službe. Izjema bodo le dežurne ambulante zdravstvenih domov, ki
               se krajevno oziroma lokacijsko nahajajo najbližje urgentnih centrov, saj se bodo
               morale te po pravilniku v roku dveh mesecev od začetka delovanja urgentnega centra
               preseliti svoje delovanje iz najbližjega zdravstvenega doma. Nadalje je ministrstvo
               prav tako prejelo predloge tudi z definicijo sprejemljivega dostopnega časa.
               Sprejemljiv dostopni čas je v pravilniku določen kot kazalnik kakovosti, ki ga nujno
               potrebujemo. Zavoljo jasnosti je v sprejetem pravilniku drugačna definicija
               dostopnega časa, in sicer je to povprečni čas mobilne enote nujne medicinske pomoči,
               ki ne sme presegati 15 minut, pri čemer izvozni čas ne presega ene minute aktivacije
               mobilne enote NMP s strani dispečerske službe zdravstva. Glede statusa in vloge prvih
               posredovalcev smo prav tako upoštevali pripombe iz javne razprave na način, da
               pravilnik vključuje samo tiste prve posredovalce, ki so že vključeni v sistem in so
               uporabljani za t. i. tihe aktivacije.</p>
               <p>Prav tako so dali pripombe javni zdravstveni domovi in tudi veliko njihovih pripomb
               smo upoštevali. Nadalje smo upoštevali tudi odlok o vzpostavitvi satelitskih
               urgentnih centrov predvsem zaradi tega, da vzpostavimo enotno dispečersko službo, ki
               bo merila dejansko potrebne odzivne čase in število nujnih intervencij. Šele po tako
               preglednem, dejansko merjenem času bomo naredili mrežo potrebnih satelitskih
               urgentnih centrov. Možno pa se bo pred tem prijaviti na podlagi prijav samih
               izvajalcev v pilotni projekt in potem bomo na Ministrstvu za zdravje ugotovili, ali
               je vzpostavitev pilotnega projekta satelitskega urgentnega centra upravičena ali ne.
               In če je, bomo ta pilotni projekt oziroma SUC tudi vzpostavili. Vendar je kljub temu
               potreben za vzpostavitev SUC-ov daljše obdobje.</p>
               <p>V zvezi s seznanitvijo Odbora za zdravstvo pa bi želela pojasniti, da je ministrstvo
               Državnemu zboru Republike Slovenije v skladu z njegovim sklepom 12. 11. posredovalo
               vsa pojasnila v zvezi s pravilnikom in tudi vse obrazložitve na dane pripombe v javni
               obravnavi in kako so bile vključene v pravilnik. Hvala.</p>
            </sp>
            <sp xml:id="SDZ7-Redna-14-2015-12-14.sp43">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministrica za zdravje gospa Marija Milojka Kolar Celarc odgovorila na
               vprašanje dr. Franca Trčka v zvezi s problematiko pomanjkanja anesteziologov v
               Univerzitetnem kliničnem centru Maribor.</p>
               <p>Izvolite, ministrica.</p>
            </sp>
            <sp xml:id="SDZ7-Redna-14-2015-12-14.sp44">

               <speaker>MARIJA MILOJKA KOLAR CELARC:</speaker>

               <p>Hvala za besedo. Hvala tudi za vprašanje.</p>
               <p>Pa če mi dovolite, bom začela z zadnjega konca, kakšno je danes stanje, kako se
               rešujejo ti problemi. Naj povem, da je ravno jutri že drugi sestanek na to temo v
               Urgentnem centru v UKC Maribor skupaj z Ministrstvom za zdravje, Zdravniško zbornico
               Slovenije, razširjenim strokovnim kolegijem Slovenije. Naj povem, da so pretekle
               hitre aktivnosti obrodile sadove v tem smislu, da je prišlo do določene
               reorganizacije v UKC Maribor. Poleg tega je po mojih informacijah do danes uspelo
               Mariboru pridobiti pogodbe s petimi zunanjimi anesteziologi. Moram povedati, da takoj
               ko sem jaz dobila obvestilo o pomanjkanju anesteziologov v Mariboru, sem poslala
               posebno pismo vsem direktorjem vseh bolnišnic v Sloveniji in vsem njihovim svetom
               zavodov o možni pomoči, seveda če ne gre to na račun manjšega obsega dela v matični
               bolnišnici, da pač vsi priskočijo na pomoč UKC Maribor. Jutri bomo preverili, če je
               temu res tako, ali so uspeli pridobiti sodelovanje petnajstih zunanjih
               anesteziologov, da bi se delo v UKC Maribor normaliziralo.</p>
               <p>Se pa zavedamo, da je to kratkoročni ukrep. Naj povem, da je žal v preteklosti
               Zdravniška zbornica Slovenije, ki ima pooblastilo o razpisovanju specializacij,
               očitno razpisala premalo razpisnih mest anesteziologov, da je zdaj prišlo do tako
               kritičnega pomanjkanja, kljub temu da je en anesteziolog umrl, drugi je šel v
               penzijo, dva pa sta šla delat v Avstrijo, da je nenadoma to število odpadlo.</p>
               <p>Je pa bilo pred tem veliko sestankov, razgovorov, dolgoročno pa bo treba te zadeve
               rešiti tudi sistemsko na drug način. En način je tudi, če bo treba, ga bomo tudi
               sedaj uporabili, da bomo uvozili anesteziologe iz drugih držav, ki niso članice
               Evropske skupnosti. To bomo videli po jutrišnjih usklajevanjih. Je pa to možnost, ki
               obstaja potem tudi dolgoročno. Najpomembnejše pa je, da bomo tudi v skladu z
               resolucijo napravili desetletne kadrovske načrte potreb po zdravstvenih delavcih vseh
               kategorij in temu bomo tudi prilagodili razpisovanja specializacij.</p>
            </sp>
            <sp xml:id="SDZ7-Redna-14-2015-12-14.sp45">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp46">

               <speaker>DR. FRANC TRČEK (PS ZL):</speaker>

               <p>Hvala na raportu, če se tako izrazim, gospe resorne ministrice.</p>
               <p>Žal z odgovorom nisem zadovoljen. Pa bi bil zelo zadovoljen kljub opozicijskem
               dejstvovanju, če bi rekel: bravo, super, nek urgentni problem je rešen. Gospa
               ministrica je odkrito priznala, jutri bomo preverili. Gre za neko zadevo, s katero se
               bodejo, bodemo, ukvarjamo, na naši strani Trojan že kar nekaj časa in preverba bo
               jutri.</p>
               <p>Jaz ne maram in res ne bi rad, da politiko vodijo mediji, kar se v zadnjem času
               preveč dogaja. Nekaj pride v medije, potem se to razkokodaka, po domače povedano, in
               potem se samo s tem ukvarjamo. Ampak to navsezadnje tudi kaže, da cela vrsta
               sektorjev ne dosega neke minimalne robustnosti. Veste, ko se jaz pogovarjam o
               Mariboru ali pa berem v medijih, ko anesteziolog govori o dejstvu, da mladi ljudje na
               specializaciji, z vsem dolžnim spoštovanjem do njih, kličejo, "kaj naj naredim, zdaj
               sem pred tem, da prvič v življenju sem zraven pri nujnem carskem rezu." To niso, bom
               rekel, tako nedolžne zadeve in nekako bi pričakoval, da se bolj urgentno ukrepa.
               Zdaj, bom rekel, ta odgovor zame, pa tudi če ne bi bil vezan na UKC Maribor, je
               nekako v bistvu ne-odgovor.</p>
               <p>Saj mi vemo, zakaj so težave, čemu so se zgodile, kako dolgo brado imajo, ampak
               nekako iz odgovora sledi, češ, mi bomo analizirali nek logaritem, zakaj je do tega
               prišlo, malo bomo pa pozabili na to, kar bi v osnovi morali najbolj urgentno
               narediti. To je zagotoviti ustrezno število anesteziologov ter razbremeniti
               preobremenjene anesteziologe, ki še vztrajajo v UKC Maribor. Hvala.</p>
            </sp>
            <sp xml:id="SDZ7-Redna-14-2015-12-14.sp47">

               <speaker>PREDSEDNIK DR. MILAN BRGLEZ:</speaker>

               <p>Ministrica za zdravje, gospa Marija Milojka Kolar Celarc, imate besedo za dopolnitev
               odgovora.</p>
            </sp>
            <sp xml:id="SDZ7-Redna-14-2015-12-14.sp48">

               <speaker>MARIJA MILOJKA KOLAR CELARC:</speaker>

               <p>Hvala.</p>
               <p>Jaz sem povedala, da sem začela od zadaj navzgor, ampak nisem pa na začetku. Do mene
               je ta informacija o pomanjkanju anesteziologov v Mariboru prišla v začetku novembra.
               Nisem odreagirala takoj, ni to zdaj prvi sestanek. Bili so najmanj že trije sestanki,
               ker drugače niti ne bi prišlo do dogovora teh dodatnih petnajstih, ki bodo prišli
               zdaj na pomoč v Maribor.</p>
               <p>Lahko vam povem vso zgodovino po dnevih, kaj vse je bilo od prve informacije novembra
               narejeno. Seveda smo takoj vodstvo pozvali h kratkoročnim ukrepom in k poročilu, kaj
               je bilo na tem narejenegatakoj. In smo preverili. Gospod Pivc je 18. novembra
               odgovoril. Potem je bil sestanek že na Zdravniški zbornici 26. 11., se pravi čez en
               teden od tega prvega dopisa, kjer so vsi akterji, od razširjenega strokovnega
               kolegija, Zdravniške zbornice Slovenije, do Ministrstva za zdravje, do vodstva UKC
               Maribor iskali rešitve. Sprejeli so sedem sklepov in ukrepov, ki so se začeli
               izvajati takoj. Jutri pa se bo dejansko preverilo, ali bo teh 15 dovolj. Če ne bo
               dovolj, bom šla jaz takoj v ukrep uvoza anesteziologov iz tujine, ker se zavedam, da
               je to pereč problem in da ga bo treba rešiti. Dolgoročno, kot sem pa že povedala, bo
               pa treba te zadeve sistemsko urediti. Med drugim smo razpisali , ne glede na to,
               koliko mest je razpisala Zdravniška zbornica Slovenije, ki ima za to pooblastilo,
               dodatno število anesteziologov, ker vemo, da jih primanjkuje. Od začetka novembra, ko
               sem jaz to izvedela, je bilo veliko sestankov, aktivnosti, kajti sicer ne bi imeli
               zdaj možnosti, da pridejo začasno v pomoč ostali anesteziologi. Se pa zavedam, da je
               to kratkoročna rešitev, v sili in da bo treba dolgoročno in sistemsko urediti, da to
               takih stvari ne bo prihajalo.</p>
            </sp>
            <sp xml:id="SDZ7-Redna-14-2015-12-14.sp49">

               <speaker>PREDSEDNIK DR. MILAN BRGLEZ:</speaker>

               <p>Prehajamo na vprašanja poslank in poslancev v prvem krogu.</p>
               <p>Mag. Anže Logar, imate besedo, da zastavite vprašanje ministru za finance, dr. Dušanu
               Mramorju.</p>
            </sp>
            <sp xml:id="SDZ7-Redna-14-2015-12-14.sp50">

               <speaker>MAG. ANŽE LOGAR (PS SDS):</speaker>

               <p>Hvala, spoštovani predsednik.</p>
               <p>Slovenija se je soočila z državno dokapitalizacijo slovenskih bank. Slovenija je bila
               ena od držav, ki je posegla po tem instrumentu ob privolitvi Evropske komisije in je
               izvedla po pričevanju odgovornih po načinu in modelu, kot ga je predlagala Evropska
               komisija. O tem danes teče sodni spor, zato v tem pogledu ne moremo komentirati, kdo
               ima prav, bodisi tisti, ki temu oporekajo, bodisi predstavniki ustreznih institucij.
               Dejstvo pa je, da je Evropska komisija, da bi se izognila dvomom, pripravila posebno
               zakonodajo, ki ureja izredne ukrepe za zagotovitev stabilnosti finančnega sistema. V
               tem pogledu, glede na to, da je Slovenija, mislim, da edina država, ki je na najtrši
               način razlastninila imetnike delniških in obvezniških vrednostnih papirjev, ostale
               države so uporabile tako imenovano striženje, pri nas pa ste imetnike podrejenih
               obvezniških papirjev kar pobrili, sprašujem ministra za finance:</p>
               <p>Ali je Slovenija že v popolnosti prenesla direktivo Evropske komisije, ki se nanaša
               na izredne ukrepe za zagotovitev stabilnosti finančnega sistema?</p>
               <p>Ali je Slovenija v tem pogledu s strani Evropske komisije prejela kakršnokoli
               sporočilo, opomin bodisi kakršenkoli dopis v zvezi z vpeljavo te direktive v domač
               pravni sistem?</p>
               <p>Še posebej poudarjam 85. člen omenjene direktive, ki neposredno ureja pravno varnost
               tistih, ki jih je prizadel ukrep za stabilnost finančnega sistema. Hvala.</p>
            </sp>
            <sp xml:id="SDZ7-Redna-14-2015-12-14.sp51">

               <speaker>PREDSEDNIK DR. MILAN BRGLEZ:</speaker>

               <p>Minister za finance dr. Dušan Mramor, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp52">

               <speaker>DR. DUŠAN MRAMOR:</speaker>

               <p>Hvala lepa, spoštovani poslanec gospod mag. Anže Logar.</p>
               <p>Slovenija je v nacionalni pravni red že prenesla pomemben del direktiv EU, ki se
               nanašajo na bančno unijo, katere namen ste razložili. Ni pa še dokončno prenesla vseh
               direktiv. Prav dokončanje zakonodaje, ki bo namenjena v dokončni prilagoditvi
               zahtevam bančne unije, trenutno predstavlja prioriteto dela ministrstva na področju
               finančnega sistema.Pravni akti, ki so temelj bančne unije in ureditev finančnega
               sektorja v Evropski uniji, tvorijo t. i. enotni pravilnik. Ta vsebuje pravila o
               kapitalskih zahtevah za banke, zaščiti vlagateljev in preprečevanju in upravljanju
               propada bank. Če govorimo konkretno o direktivah, so to naslednje tri direktive:
               Direktiva o kapitalskih zahtevah, Direktiva o sistemih jamstva za vloge ter Direktiva
               o sanaciji in reševanju bank. Prva od navedenih direktiv je v slovensko bančno
               zakonodajo v celoti prenesena s sprejetjem novega Zakona o bančništvu spomladi letos.
               Za ostali dve direktivi, ki se po vsebini tesno prepletata, pa je bil dokončen prenos
               predviden s posebnim zakonom, ki bi celovito uredil področje glede reševanja bank, ki
               jih ureja Direktiva o sanaciji in reševanju bank, vključeval pa bi tudi novo ureditev
               sistema jamstva za vloge ter postopke glede rednega prenehanja banke – stečaj,
               prisilna likvidacija.</p>
               <p>Zaradi obsežnosti ureditve in njene vsebinske zahtevnosti, so se načrtovani postopki
               za dokončni prenos omenjenih dveh direktiv nepričakovano zamaknili. Ne glede na to pa
               je Slovenija že vzpostavila vse ključne elemente, ki so pomembni za začetek polnega
               delovanja bančne unije s 1. januarjem prihodnjega leta. Vzpostavlja nacionalni organ
               za reševanje bank, prenesla je določbe direktiv, ki se nanašajo na pripravo in
               zgodnje posredovanje, ter vzpostavila shemo za financiranje reševanja bank. Zaradi
               nenotifikacije predpisov, se pravi, ni bilo prenosa v celoti, ki bi dokončno prenesli
               določbe direktiv v zvezi z bančno unijo, je Slovenija prejela dva uradna opomina.
               Prvega je prejela konec januarja letos v zvezi s prenosom Direktive o sanaciji in
               reševanju bank, drugi opomin pa se nanaša na prenos Direktive o sistemih jamstva za
               vloge v zvezi s prenosom, za katero je Evropska komisija 10. decembra 2015, se pravi
               pred nekaj dnevi, izdala tudi že obrazloženo mnenje. Slovenija ima zdaj dva meseca
               časa, da odgovori na to mnenje in ukrepa v skladu s pozivom Evropske komisije.</p>
            </sp>
            <sp xml:id="SDZ7-Redna-14-2015-12-14.sp53">

               <speaker>PREDSEDNIK DR. MILAN BRGLEZ:</speaker>

               <p>Mag. Anže Logar, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp54">

               <speaker>MAG. ANŽE LOGAR (PS SDS):</speaker>

               <p>Hvala.</p>
               <p>Če sem pravilno razumel ministra za finance, tako označeni 85. člen direktive glede
               izrednih ukrepov za zagotovitev stabilnosti bančnega sistema še ni bil prenesen v
               slovensko zakonodajo. Ampak, gre pa za enega od ključnih mehanizmov, ki je na koncu
               koncev v prid, ne vem, našega reda in bančnega sistema. Namreč, 85. člen jasno
               določa, da morajo države članice v nacionalnem pravu določiti pravico do pritožbe
               zoper odločitev o sprejetju ukrepa za preprečevanje krize; torej, da imajo tisti, ki
               so bili razlaščeni, nek naslov, kamor se lahko pritožijo. In še naprej v tretjem
               odstavku tega člena, da naj članice države zagotovijo, da je sodni postopek pospešen
               in da nacionalna sodišča kot podlago za svojo presojo uporabijo zapletene gospodarske
               ocene dejstev. Poglejte, 13. 12. 2013 smo razlastili delničarje in tudi obvezničarje.
               Danes smo 14. 12. 2015. Četudi drugega ne vzamemo, očitno slovensko sodstvo ne deluje
               v skladu s tem določilom te direktive. Težko verjamem, da je v interesu Ministrstva
               za finance, da ne pohiti s prenosom tega 85. člena v direktivi. Zato naj še dodatno
               vprašam:</p>
               <p>Kdaj konkretno je zaveza Ministrstva za finance, da bo ta direktiva prenesena v
               slovenski pravni red v celoti in da bo na ta način tudi vsem imetnikom vrednostnih
               papirjev zagotovljena ustrezna pravna varnost?</p>
               <p>Namreč, ta pravna varnost, ki jo direktiva zagotavlja, v nikakršni meri ne moti
               procesa Vlade, ker ne zadržuje odločitve za izredne ukrepe. Hvala.</p>
            </sp>
            <sp xml:id="SDZ7-Redna-14-2015-12-14.sp55">

               <speaker>PREDSEDNIK DR. MILAN BRGLEZ:</speaker>

               <p>Minister za finance dr. Dušan Mramor, imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp56">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Popolnoma pravilno ste sklepali, da je v interesu Ministrstva za finance, da se to
               čim prej prenese. Mi smo imeli poseben sestanek in smo se dogovorili, da ne glede na
               prvotni načrt, da bi se s posebnim zakonom celovito uredilo področje glede reševanja
               bank, kot jih ureja Direktiva o sanaciji in reševanju bank, vključeval pa bi tudi
               novo ureditev sistema jamstva za vloge ter postopke glede rednega prenehanja banke –
               o tem ste govorili kot stečaj, prisilna likvidacija – se bo navedena materija zdaj
               urejala v ločenem zakonu in ne v sklopu Zakona o reševanju bank. Na ta način se bo
               časovno pospešila implementacija Direktive o sistemih jamstva za vloge. Predvidevamo,
               da bomo to pripravili zdaj do novega leta in da bi v prvem četrtletju naslednje leto
               bilo to v celoti preneseno.</p>
               <p>Bi pa rad tukaj poudaril, da leto 2015 glede na resurse, ki jih imamo na ministrstvu,
               je bilo izjemno zahtevno glede finančnega sistema. Mi smo sprejeli nov Zakon o
               bančništvu, nov Zakon o zavarovalništvu, nov Zakon o investicijskih skladih, nov
               Zakon o nematerializiranih vrednostnih papirjih in še popravljali ta ZUKSB, tako da
               je bilo delo na teh celovitih zakonih, s tem smo pravzaprav uredili cel finančni
               sistem, izjemno zahtevno.</p>
               <p>Računam, da na tem je zdaj prioriteta, vsi ti zakoni so končani in to moramo v čim
               krajšem času narediti. Hvala lepa.</p>
            </sp>
            <sp xml:id="SDZ7-Redna-14-2015-12-14.sp57">

               <speaker>PREDSEDNIK DR. MILAN BRGLEZ:</speaker>

               <p>Dr. Matej T. Vatovec, imate besedo, da postavite vprašanje ministrici za delo,
               družino, socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-14-2015-12-14.sp58">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Spoštovana ministrica!</p>
               <p>Državni zbor je letos marca sprejel novelo Zakona o zakonski zvezi in družinskih
               razmerjih, ki omogoča, da bodo lahko vsi pari v Sloveniji ne glede na njihovo spolno
               usmerjenost sklenili zakonsko zvezo. Ker so nasprotniki enakopravnosti in
               zagotavljanja enakih pravic vsem državljanom Slovenije vložili zahtevo za razpis
               referenduma, bomo seveda 20. decembra odločali o tem, ali naj se enake pravice
               zagotovijo tudi istospolnim parom.</p>
               <p>Novela zakona obsega zgolj štiri člene, bistvo pa je sprememba stavka "zakonska zveza
               je z zakonom urejena življenjska skupnost moža in žene" v stavek "zakonska zveza je z
               zakonom urejena življenjska skupnost dveh oseb". Kljub temu nasprotniki
               enakopravnosti svoja nasprotovanja utemeljujejo na trditvah, da bo zakon prinesel
               nekakšne radikalne spremembe. Med temi trditvami se pojavljajo, recimo, ukinitev
               spola, ukinitev očetovstva, materinstva, spremembe učnih načrtov, obvezno
               zagotavljanje brezplačnih umetnih oploditev in celo gredo tako daleč, da trdijo, da
               bodo imeli istospolni pari prednost pri posvojitvah. Kot pristojno ministrico vas
               zato sprašujem za nekaj pojasnil, in sicer:</p>
               <p>Katere spremembe dejansko prinaša novela Zakona o zakonski zvezi in družinskih
               razmerjih?</p>
               <p>Kakšen je postopek posvojitev v Sloveniji?</p>
               <p>Kdo odloča o teh postopkih?</p>
               <p>Katere pogoje mora par izpolnjevati?</p>
               <p>Kako dolgo traja postopek?</p>
               <p>Koliko časa v povprečju mine od oddaje vloge pa do dejanske posvojitve?</p>
               <p>Ker se je poleg teh omenjenih trditev s strani nasprotnikov enakopravnosti večkrat
               pojavljal tudi očitek o neprimernosti slovenske ureditve glede posvajanja s strani
               starih staršev, bi vas prosil še za odgovor v zvezi s tem. Torej:</p>
               <p>Zakaj stari starši ne morejo posvojiti svojih vnukov?</p>
               <p>Ali sploh obstaja kakšna država, kjer bi takšno možnost dopuščali?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp59">

               <speaker>PREDSEDNIK DR. MILAN BRGLEZ:</speaker>

               <p>Ministrica za delo, družino, socialne zadeve in enake možnosti dr. Anja Kopač Mrak,
               imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp60">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik. Hvala za vprašanje, gospod Vatovec.</p>
               <p>Mi smo na spletno stran Ministrstva za delo, družino, socialne zadeve in enake
               možnosti v tej kampanji dali vsa pojasnila, kar se tiče spremembe, ki jih prinaša
               Zakon o zakonski zvezi in družinskih razmerjih, a žal ob tej diskusiji, ki je zelo
               podobna diskusiji ob referendumu o družinskem zakoniku, kjer je šlo za vseeno
               drugačno postavljeno definicijo zakonske zveze, pa žal ugotavljam, da so strahovi, ki
               se pojavljajo v tej referendumski kampanji, identični strahovom, kot so se širili ob
               družinskem zakoniku.</p>
               <p>Če gremo k dejstvom. Kot ste dobro povedali, gre samo za spremembo definicije
               zakonske zveze, ki s spremembo oziroma novelo Zakona o zakonski zvezi in družinskih
               razmerjih prinaša spoštovanje 14. člena Ustave Republike Slovenije, ki pravi, da ni
               dopustna diskriminacija na podlagi osebnih okoliščin, med katerimi je seveda tudi
               spolna usmerjenost. S to spremembo bomo samo omogočili, da skleneta zakonsko zvezo
               tudi dve osebi, katerih spolna usmerjenost je takšna, da ljubita osebo istega spola
               in ne drugo.</p>
               <p>Kar se tiče posvojitev, je treba zelo jasno povedati, da nihče, tako istospolne kot
               raznospolne osebe nimajo pravice, da posvojijo otroka. Posvojitev otroka je v prvi
               vrsti ukrep države, s katerim želimo zagotoviti najboljšo možnost za razvoj otroka in
               se torej vedno išče posvojitelja, ki se v največji koristi posameznega otroka. Sam
               postopek je dvostopenjski. Najprej se preveri kandidate za posvojitev in v skladu z
               našo zakonodajo lahko posvojita zakonca samo skupaj, lahko seveda so drugačna
               opredelitev glede enostranske posvojitve, kjer že sedaj imamo, kot je bilo večkrat
               povedano, že enostranske posvojitve tudi s strani istospolnih partnerjev. Dejstvo pa
               je, da lahko zakonca samo skupaj posvojita.</p>
               <p>Glede starih staršev ni, da bi lahko posvajali. Zakaj? Ker če dopustimo posvojitev s
               strani starih staršev, se v bistvu razmerja med svojci porušijo. Teta in stric
               postaneta brat in sestra, zato večina držav tega ne predvideva, ampak so za to
               instituti – vedno se otroku, če bi na primer izgubil svoje starše, znotraj širše
               družine iščejo možne rešitve. To gre po navadi preko skrbništva ali rejništva. Takih
               je največ v sistemu, takih primerov imamo največ, ko stari starši prevzamejo
               rejništvo ali skrbništvo za tega otroka ali pa teta ali stric. S tem se seveda ohrani
               ta navezanost, hkrati pa se ne porušijo ta razmerja med njimi.</p>
               <p>Treba je povedati za nekaj dejstev. V Sloveniji imamo med 10 in 15 posvojitev letno.
               V registru mogočih posvojiteljev imamo pa v tem trenutku okoli 570 parov, ki čakajo
               na posvojitev. Ni čakalne liste, tako kot včasih slišimo, da če se bo nekdo dal v
               vrsto, pa bo potem prej ali slej prišel. Pri posvojitvah ni čakalne liste kot take,
               vedno se presoja, kaj je v najboljšem interesu otroka.</p>
               <p>Imamo tudi dvostranske sporazume z nekaterimi državami. V zadnjem času smo sklenili s
               Češko republiko in Bolgarijo sporazum. Žal ugotavljamo, da tudi posvojitelji, ki
               imajo pravico zavrniti, se odločiti, katerega otroka želijo posvojiti, imamo tudi
               primere, ko imamo povpraševanje za približno 15 otrok, pa med našimi posvojitelji ni
               takih, ki bi želeli te otroke posvojiti, kar je seveda legitimna pravica tistih, ki
               se odločajo za posvojitev.</p>
               <p>Rada bi še enkrat povedala: posvojitev ni pravica nikogar, je samo pravica otroka, da
               se mu zagotovi družinsko okolje, ki bo najbolj primerno in najboljše za njegovo
               nadaljnje življenje. In nikakor ne moremo govoriti o pravici kogarkoli do
               posvojitve.</p>
               <p>V nadaljevanju bi pa morda še o tistih nekaj zanimivosti, ki ste jih na začetku
               omenjali.</p>
            </sp>
            <sp xml:id="SDZ7-Redna-14-2015-12-14.sp61">

               <speaker>PREDSEDNIK DR. MILAN BRGLEZ:</speaker>

               <p>Dr. Matej T. Vatovec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp62">

               <speaker>DR. MATEJ T. VATOVEC (PS ZL):</speaker>

               <p>Hvala.</p>
               <p>Uvodoma v vprašanju sem že omenil tistih nekaj točk. Te, ki sem jih postavil
               neposredno, so bile tiste, ki so najbolj direktne in verjetno pomembne za iztočnico.
               Je pa v nadaljevanju še cela kopica drugih nasprotovanj, ki prihajajo. Med temi so
               ta, da kako bo pač sprememba zakona spremenila celo kopico ostalih zakonov in na nek
               način tudi porušila red stvari, kot ga poznamo v trenutni zakonodaji. Predvsem pa so
               najbolj zaskrbljujoče ravno trditve, ki govorijo o vpeljavi raznoraznih teorij, če
               naj tako rečem oziroma tako jih imenujejo nasprotniki, v osnovne šole, vrtce. To je
               predvsem ta njihova glavna teza o ukinitvi spola. Skratka, slišali smo in zadnje čase
               vse bolj pogosto, da ne bomo več moški in ženske, da ne bo niti v javnih prostorih
               nikjer več kakršnekoli ločitve in da bo to prinašalo tudi težave neposredno tako na
               upravnih enotah, kjer se zakonske zveze sklepajo, in tudi tako dalje.</p>
               <p>Skratka, ministrico bi prosil, če lahko morda še malo bolj detajlno gre v to
               področje. Skratka:</p>
               <p>Ali bo novela zakona dejansko prinesla tudi spremembo, ne samo definicije zakonske
               zveze, kot je to jasno zapisano v zakon?</p>
               <p>Ali bo to vplivalo tudi na učne načrte, na nek način tudi na svobodo staršev do
               vzgoje svojih otrok in na splošno na življenje v družbi kot tako?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp63">

               <speaker>PREDSEDNIK DR. MILAN BRGLEZ:</speaker>

               <p>Ministrica za delo, družino, socialne zadeve enake možnosti dr. Anja Kopač Mrak,
               imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp64">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Zakon o zakonski zvezi ne določa, razen posvojitev, nič, kar ste omenjali. Zakon o
               zdravljenju neplodnosti in postopkih oploditve z biomedicinsko pomočjo, za katerega
               je pristojno Ministrstvo za zdravje, zelo jasno pove, da je pravica do oploditve z
               biomedicinsko pomočjo predvsem pravica para, kjer gre za zdravstvene razloge, ki
               vodijo v to, da par ne more imeti otroka. Torej, v naši zakonodaji do OBMP ni
               upravičena ženska, ki namerava otroka po rojstvu tudi prepustiti tretji osebi. Pri
               nas dejansko nadomestno materinstvo ni mogoče. Nič od tega se z Zakonom o zakonski
               zvezi s to spremembo ne spreminja, tako so vsi ti strahovi dejansko samo plod, lahko
               rečem, določene fantazije in nikakor ne moremo Zakonu o zakonski zvezi pripisati teh
               daljnosežnih posledic.</p>
               <p>Podobno je tudi, kar se tiče kurikuluma. Dejstvo pa je, da danes otroci v osnovnih
               šolah na podlagi sprememb v družbi, tudi razvoja na področju sociologije, ko govorimo
               o sociologiji družine, seveda že danes govorimo o različnih tipih družin, nuklearni,
               tradicionalni, razširjeni, kombinirali in tudi istospolni družini, pa to ni stvar
               Zakona o zakonski zvezi, sprememb tega zakona, ampak posledica določenih realnosti,
               ki v družbi so. Verjetno je treba danes tudi povedati, da imamo že posvojitve s
               strani istospolnih parov. V tem trenutku jih imamo tam okoli 15 v naši državi.</p>
               <p>Ne glede na to, kaj se bo zgodilo na referendumu, stvari bodo tekle naprej, dejstvo
               pa je, da je verjetno prav, da zmoremo dati pravico do sklenitve zakonske zveze tudi
               dvema osebama, ki imata istospolno usmerjenost, in o ničemer drugem se ne bo odločalo
               na referendumu. Vse ostalo je plod, milo rečeno, domišljije nekaterih. Hvala lepa.
            </p>
            </sp>
            <sp xml:id="SDZ7-Redna-14-2015-12-14.sp65">

               <speaker>PREDSEDNIK DR. MILAN BRGLEZ:</speaker>

               <p>Gospa Vesna Vervega, imate besedo, da postavite vprašanje ministrici za zdravje gospe
               Mariji Milojki Kolar Celarc.</p>
            </sp>
            <sp xml:id="SDZ7-Redna-14-2015-12-14.sp66">

               <speaker>VESNA VERVEGA (PS SMC):</speaker>

               <p>Hvala lepa, gospod predsednik. Spoštovani ministrici, minister, spoštovana ministrica
               za zdravje!</p>
               <p>Zakon o zdravstvenem varstvu in zdravstvenem zavarovanju določa pravico sobivanja
               enega od staršev v zdravstvenem zavodu z bolnim otrokom do starosti petih let. Torej
               starši imajo zagotovljeno brezplačno nastanitev in prehrano v bolnišnicah v breme
               obveznega zdravstvenega zavarovanja, vendar Zakon o zdravstvenem varstvu in
               zdravstvenem zavarovanju pa v omenjenem primeru ne predvideva pravice staršev do
               nadomestila plače za nego otroka oziroma bolniškega staleža za otroka. Kot
               argumentacija se navaja, da je nega bolnega otroka zagotovljena v samem zdravstvenem
               zavodu oziroma bolnišnici, kjer se otrok zdravi.</p>
               <p>Naj omenim konkreten primer. Dvoletni otrok s posebnimi potrebami je bil
               hospitaliziran. Čeprav mu je bila v bolnišnici zagotovljena vsa nega, je bila nujna
               prisotnost enega od staršev, ker je otrok odklanjal hrano, ni spal oziroma ni
               enostavno normalno deloval brez prisotnosti osebe, na katero je navajen. Torej
               prisotnost staršev je v tem primeru pripomogla k uspešnosti zdravljenja in s tem
               krajši hospitalizaciji. Gospa ministrica, sprašujem vas:</p>
               <p>Zakaj ne more dobiti eden od staršev bolniškega staleža za bolnega hospitaliziranega
               otroka vsaj do petih let starosti?</p>
               <p>Sedaj namreč, da bi lahko bival z bolnim otrokom v bolnišnici, lahko koristi le letni
               dopust ali enostavno pridobi bolniški stalež zase, kar pa vsekakor ni ustrezna
               rešitev. Hvala lepa za odgovor.</p>
            </sp>
            <sp xml:id="SDZ7-Redna-14-2015-12-14.sp67">

               <speaker>PREDSEDNIK DR. MILAN BRGLEZ:</speaker>

               <p>Ministrica za zdravje gospa Marija Milojka Kolar Celarc, imate besedo za odgovor.
            </p>
            </sp>
            <sp xml:id="SDZ7-Redna-14-2015-12-14.sp68">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod predsednik. Spoštovana poslanka Vesna Vervega!</p>
               <p>Pravilno ste ugotovili, da v skladu s prvim odstavkom 23. člena Zakona o zdravstvenem
               varstvu in zdravstvenem zavarovanju, v povezavi z Zakonom o pacientovih pravicah in
               tudi s 40. členom pravil obveznega zdravstvenega zavarovanja imajo otroci v času
               stacionarne in druge zdravstvene oskrbe pravico, da so zraven svojega starša; se
               pravi, da imajo stalno spremstvo oziroma sobivanje.</p>
               <p>Dejansko pravila in zakonodaja ne daje te pravice v vsem in celoti zaradi tega, ker
               se v bistvu smatra, da je nega bolnega otroka v tem primeru zagotovljena že v samem
               zdravstvenem zavodu oziroma v bolnišnici, kjer se otrok zdravi. Vendar pa so mogoče
               tudi izjeme. Imamo dve vrsti izjem. Prva je, da lahko imenovani zdravnik Zavoda za
               zdravstveno zavarovanje skladno s petim odstavkom 30. člena Zakona o zdravstvenem
               varstvu in zdravstvenem zavarovanju na predlog strokovnega kolegija UKC Ljubljana
               oziroma njegove Pediatrične klinike v primeru otroka s težko možgansko okvaro,
               rakovim obolenjem ali drugim posebno hudim poslabšanjem zdravstvenega stanja odobri
               tudi pravico do nadomestila plače enemu od staršev, ko je ta otrok v bolnišnici. V
               tem primeru se torej zadevi ne izključujeta. Pogoji pri teh izjemah za uveljavljanje
               navedene pravice so torej, da gre za otroka, pri katerem je prisotno eno izmed
               omenjenih stanj, za kar je potrebno mnenje strokovnega kolegija in ta slednji predlog
               strokovnega kolegija je tudi sestavni del medicinske in druge dokumentacije, ki se
               predloži imenovanemu zdravniku, s katerim potem ta predlaga odobritev tudi
               nadomestila oziroma obvezne prisotnosti starša v tem primeru.</p>
               <p>Druga takšna izjema oziroma možnost pravice do nadomestila zaradi nege
               hospitaliziranega otroka pa je tudi v primeru, ki se določa z drugim in tretjim
               odstavkom 40. člena in šestim odstavkom 138. člena Pravil, ko pripada enemu od
               staršev poleg pravice sobivanja v bolnišnici tudi pravica do nadomestila plače pri
               bolnih hospitaliziranih otrocih s težjo okvaro oziroma poškodbo možganov ali
               hrbtenjače, pri katerih je potrebno usposabljanje staršev za kasnejšo rehabilitacijo
               otroka na domu. Potem pri otrocih s kroničnimi boleznimi ali okvarami, pri katerih je
               potrebno usposabljanje tudi staršev za poznejšo rehabilitacijo otroka na domu.
               Dolžina usposabljanja je pri prvih odvisna od programa, vendar traja lahko v
               posameznem primeru največ trideset dni, pri drugih pa največ štirinajst dni.</p>
               <p>V obeh primerih krije Zavod za zdravstveno zavarovanje Slovenije stroške v višini 70
               % cene obračunske enote za nemedicinski del oskrbe, določene s pogodbo med zavodom in
               bolnišnico. Torej so mogoče določene izjeme, povedala sem, kaj je treba predložiti za
               te izjeme.</p>
               <p>Glede vašega zadnjega vprašanja pa bomo razmislili, za kakšna vsa stanja bi v
               prihodnjem zakonu o zdravstvenem varstvu in zdravstvenem zavarovanju, ki ga
               pripravljamo, v bistvu določili tudi to pravico, da ne bo ta izključujoči. Hvala.</p>
            </sp>
            <sp xml:id="SDZ7-Redna-14-2015-12-14.sp69">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, imate besedo, da postavite vprašanje ministru za infrastrukturo
               dr. Petru Gašperšiču.</p>
            </sp>
            <sp xml:id="SDZ7-Redna-14-2015-12-14.sp70">

               <speaker>LJUBO ŽNIDAR (PS SDS):</speaker>

               <p>Spoštovani minister, spoštovane ministrice, kolegice in kolegi!</p>
               <p>Po strokovni oceni stanja cest v Sloveniji, da je v Sloveniji 61 % relativno slabih
               cest, kar povzroča posredno za okoli 100 milijonov škode na leto. To je zaskrbljujoča
               številka, zaskrbljujoče je pa tudi proračunsko stanje za področje investicij pri
               vlaganju oziroma obnovi samih cest za leto 2016 – zgolj 79 milijonov v same
               investicije. Vemo pa, da je treba sredstev, da ohranimo kvaliteto cest v Sloveniji,
               okoli 220 milijonov na leto. Navaja se med mogočimi rešitvami stalen vir za
               vzdrževanje in gradnjo državnih cest, tako imenovani bencinski cent. Če pogledamo
               nazaj, smo od leta 1998 do leta 208 po Zakonu o zagotovitev namenskih sredstev za
               izgradnjo avtocest v Sloveniji imeli poseben zakon o tako imenovanem bencinskem
               tolarju. V tistem obdobju, to se pravi v 10 letih, se je iz tega naslova izbralo
               nekaj več kot milijardo sredstev, namenskih, za izgradnjo avtocest in v tistem
               obdobju je bilo porabljeno oziroma vloženo v izgradnjo cest veliko več, kot je pa
               bilo teh namenskih sredstev. To se pravi, da smo se v tistem obdobju obnašali kot
               dobri gospodarji, seveda absolutno je bilo to prav, kajti ne moremo si danes
               zamisliti, da avtocestnega križa ne bi ne bi bilo.</p>
               <p>Sam predlog o uvedbi bencinskega centa je tudi dokaj konkreten: v letu 2016 tri
               cente, v letu 2017 6 centov in v letu 2018 oziroma dalje 9 centov. Zaradi tega,
               spoštovani minister, vas sprašujem:</p>
               <p>Ali bo bencinski cent nova dodatna finančna obremenitev vseh uporabnikov ali pa bo
               bencinski cent zagotovitev namenske porabe že zbranih dajatev iz tega namena – ali
               pri ceni goriva ali pa dejansko pri drugih dajatvah?</p>
            </sp>
            <sp xml:id="SDZ7-Redna-14-2015-12-14.sp71">

               <speaker>PREDSEDNIK DR. MILAN BRGLEZ:</speaker>

               <p>Minister za infrastrukturo dr. Peter Gašperšič, imate besedo za odgovor.</p>
            </sp>
            <sp xml:id="SDZ7-Redna-14-2015-12-14.sp72">

               <speaker>DR. PETER GAŠPERŠIČ:</speaker>

               <p>Hvala za besedo, spoštovani predsednik. Hvala za vprašanje, spoštovani, gospod
               poslanec Ljubo Žnidar!</p>
               <p>Če tudi sam na začetku najprej orišem nekaj splošnih dejstev, ki so nas vodila k
               pripravi tega predloga za uvedbo tako imenovanega infrastrukturnega prispevka oziroma
               infrastrukturnega centa. Dejstvo je namreč, da se že kar zadnjih nekaj let soočamo s
               pomanjkanjem zadostnih finančnih sredstev za investicije in investicijsko vzdrževanje
               na področju prometne, to je cestne in železniške infrastrukture, kar se negativno
               odraža na stanju te infrastrukture. Mi vemo, da se je zlasti na cestah v zadnjih
               letih to stanje zelo poslabšalo in imamo že več kot 70 %, približno 75 %, cest v
               slabem ali zelo slabem stanju. V letošnjem letu smo tako imeli v proračunu za
               investicije na področju cest na voljo zgolj 43 milijonov evrov in še v ta znesek so
               bila vključena sredstva iz evropskih skladov; skratka, čistih proračunskih, namenskih
               je bilo še nekaj manj. V proračunih za leto 2016 in 2017 je teh sredstev predvidenih
               nekaj več, bližamo se tisti meji 100 milijonov evrov, za katero ocenjujemo, da je res
               minimum potrebnih vlaganj, da ohranjamo sedanje stanje omrežja; skratka, da se ne
               poslabšuje še naprej, nismo pa s tem vlaganjem še sposobni zagotoviti kakršnekoli
               izboljšanje tega sedanjega slabega stanja. Ocenjujemo, da bi za investicijsko
               vzdrževanje in nove investicije na področju državne cestne infrastrukture na letni
               ravni potrebovali približno 200 milijonov letno – vi ste omenili številko 220, kar
               je, bom rekel, tukaj nekje – in približno 650 milijonov evrov za železniško
               infrastrukturo. Skratka, številke so v kumulativi kar blizu teh 300 milijonov evrov.
               Seveda tolikšen obseg bo potreben, dokler ne bomo te infrastrukture do konca obnovili
               in jo tudi izpopolnili. Imamo še kar nekaj manjkajočih odsekov, zlasti na cestnem
               omrežju, kjer bodo potrebne kar znatne investicije v novogradnje, ne samo obnove.</p>
               <p>Tako je tolikšen obseg sredstev nujen tudi za realizacijo nacionalnega programa, ki
               ga sedaj pripravljamo na ministrstvu in bo določil in zarisal izvajanje investicij v
               cestno, železniško infrastrukturo v naslednjem ožjem smislu 6 letih. Sicer pa bo za
               celotno obdobje strategije razvoja prometa, ki je bila sprejeta letos poleti,
               skratka, ta nacionalni program bo obsegal to celotno obdobje do leta 2030. Trenutno
               imamo za izvedbo teh investicij na voljo dve vrsti namenskih sredstev. To je letna
               dajatev za uporabo vozil v prometu, iz tega naslova zberemo približno 145 milijonov
               evrov, in še koncesijska dajatev Luke Koper, ki pripada Republiki Sloveniji, iz tega
               naslova pa še dodatna 2 milijona evrov.</p>
               <p>Za vzpostavitev nekega učinkovitega sistema vidimo, da imamo še nek razkorak do
               tistega, kar bi bilo treba zagotoviti. Če želimo to zagotoviti, moramo zagotoviti po
               obsegu in po stabilnosti nek ustrezen namenski vir, ki bo omogočil potem tudi
               večletno načrtovanje teh investicij, ki jih nameravamo začrtati s tem nacionalnim
               programom. Določanje teh namenskih stabilnih virov financiranja je nujno tudi zaradi
               zagotavljanja realnega srednjeročnega in dolgoročnega planiranja investicij na
               področju te prometne infrastrukture, kajti, če imamo ta stabilen vir, lahko ta
               dolgoročni plan naredimo. Kot novi vir smo predvideli ta infrastrukturni cent, v
               predlogu so določene te maksimalne višine. Končna višina bo seveda opredeljena s tem
               obsegom nacionalnega programa.</p>
               <p>Če pa sedaj se še dotaknem tega vprašanja, ali je to predvideno kot nova dodatna
               dajatev ali bo to zagotovljeno v okviru že sedaj zbranih dajatev, zlasti iz naslova
               trošarine, pa vam trenutno še ne morem odgovoriti, ker potekajo usklajevanja zlasti z
               Ministrstvom za finance, kjer bomo vse te vidike pretehtali in potem sprejeli
               dokončno rešitev. Ali bo to v okviru že sprejetih dajatev … /izklop mikrofona/</p>
            </sp>
            <sp xml:id="SDZ7-Redna-14-2015-12-14.sp73">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp74">

               <speaker>LJUBO ŽNIDAR (PS SDS):</speaker>

               <p>Hvala lepa za ta odgovor.</p>
               <p>To se pravi, dejansko če ni dokončne odločitve, ali bo to znotraj ali pa bo to
               dodaten davek, sam osebno menim, da je nekako namenskih sredstev že ob sedaj zbranih
               raznih dajatvah, taksah in tako naprej, bi rekel, za ta namen dovolj. Po mojem je le
               potrebna namenska poraba. Kajti vemo, da če bi bil to dodaten davek, ker zasledil sem
               podatek, da naj bi se iz bencinskega centra zbralo tudi do 200 milijonov na leto, pa
               če prejudiciram in rečem, aha, če 60 % pade tega davka na državljane Republike
               Slovenije in gospodarstvo, potem lahko rečemo,da je to za 120 milijonov novih davkov
               v Sloveniji. Po drugi strani pa, če smo prišli do podatka, da je preko 600 milijonov
               manj investicij v naslednjem letu, pa tu novih 120 milijonov davka, potem se lahko
               zamislimo, kako smo obremenili slovensko gospodarstvo in slovenske državljane. Kajti,
               iz cestne takse se nabere 145 milijonov na leto, potem je davek na motorna vozila 28
               milijonov; seveda tudi dobiček tako Darsa kot DRI okoli30 milijonov, gre tudi v
               državni proračun in če že samo te številke seštejemo skupaj, dejansko pridemo do te
               vrednosti, ki jo potrebujemo, to je vrednost nekaj preko 200 milijonov.</p>
               <p>Minister, apeliram, da se zavzemate predvsem za to stališče, da so pobrana sredstva
               za ta namen namenska in da to ni dodatni davek.</p>
            </sp>
            <sp xml:id="SDZ7-Redna-14-2015-12-14.sp75">

               <speaker>PREDSEDNIK DR. MILAN BRGLEZ:</speaker>

               <p>Minister za infrastrukturo dr. Peter Gašperšič, imate besedo za dopolnitev odgovora.
            </p>
            </sp>
            <sp xml:id="SDZ7-Redna-14-2015-12-14.sp76">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Prav gotovo tukaj je glavni namen tega predloga, ki smo ga pripravili, da se
               zagotovi, da so ta sredstva namenska. To, kar ste navedli kot možne vire, zaenkrat
               niso namenska sredstva, so sredstva v integralnem proračunu. V tem predlogu smo
               predlagali tudi to, da se poleg tega infrastrukturnega prispevka kot namenska
               sredstva opredelijo tudi dobiček oziroma večina dobička družbe Dars, dobička družbe
               DRI, potem so tukaj še neke dodatne dajatve, ki se zbirajo pri izrednih prevozih in
               tako naprej; skratka, kjer so sicer po obsegu v manjši količini. Treba je pa vedeti,
               recimo, če govorimo o možnosti, da bi davek na motorna vozila obarvali namensko,
               torej za cestno infrastrukturo, da je to prispevek, ki ga dejansko v celoti
               prispevajo naši državljani, medtem ko pri infrastrukturnem centu, tudi sami ste
               omenili, je pa kar dobršen del nekega prispevka, ki bi ga za ta namen, torej
               investicije v cestno in železniško infrastrukturo, prispevali tudi drugi uporabniki,
               ki niso državljani Republike Slovenije. Zato smo menili, da je smiselno, da se tudi
               na ta način nekaj denarja zbere.</p>
               <p>Ključno pa je to, da gre pri tem denarju, ki ga tako namenimo, pravzaprav za
               investicije. Ker tudi, kot ste dejali, zmanjšujejo se viri, ki bodo namenjeni
               investicijam, in na ta način s tem predlogom želimo to dinamiko investicijsko
               ohranjati na neki višini, ki pa potem posledično spet zagotavlja nek gospodarski
               razvoj, tako zaradi neposrednih učinkov na samo gospodarstvo, če že hočete, oziroma
               gradbeništvo in tudi posledično, ker se bodo z izboljšanjem cestnih povezav zmanjšale
               posledične škode. Omenili ste, da je približno 100 milijonov letno zaradi zastojev,
               zaradi povečane porabe goriva, onesnaževanje – te posledične škode se bodo potem
               zmanjšale. Skratka, večkratni koristni učinki bodo tako povečanih vlaganj v cestno in
               železniško infrastrukturo. Hvala lepa.</p>
            </sp>
            <sp xml:id="SDZ7-Redna-14-2015-12-14.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Ljubo Žnidar imate besedo, da zahtevate dopolnitev odgovora oziroma
               postopkovni predlog, da se na naslednji seji opravi razprava o vašem odgovoru.</p>
            </sp>
            <sp xml:id="SDZ7-Redna-14-2015-12-14.sp78">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Predlagam, da se opravi javna razprava. Dejanski razkorak med samimi investicijami,
               potrebnih za obnovo, da obdržimo stanje slabih cest, kakršno je, ne pa, da se to
               rapidno slabša, da nisem preveč optimističen, da bi rekel, da bi se to stanje precej
               izboljšalo, da se o tem opravi javna razprava.</p>
               <p>Verjamem, gospod minister, da dejansko res ta sredstva gredo zdaj v integralni
               proračun. Tukaj je pa treba zdaj izdvojiti namenskost. Če pogledamo strukturo cene
               bencina, so davki in trošarine 65 % – v strukturi cene so davki in trošarine. To se
               pravi, zelo velik procent. Če bo šel bencinski cent v ta del, potem bodo že preko 70
               % razne dajatve in obremenitve v tem delu.</p>
               <p>Davka, to se pravi trošarine, ki pride v sam proračun od vseh energentov, se letno
               zbere v državni proračun okoli milijarde 100. Če izvzamemo samo goriva, plin in nafta
               oziroma bencin, dejansko to predstavlja 95 %, to se pravi, milijarda se iz tega
               naslova zbere v proračun. Tako je dejansko največji problem zagotoviti namenskost že
               zbranih sredstev. To se pravi, že zbranih sredstev. Ta razkorak dejansko zdaj ob
               uvedbi novega davka, po drugi strani pa občutno zmanjšanje investicij, to je
               absolutno prevelik udarec za slovensko gospodarstvo in ne nazadnje tudi za vsakega
               uporabnika goriva v Sloveniji. To je velik vpliv na sam razvoj, na razvoj in na
               izboljšanje finančnega stanja, za katerega pa vemo, da ga absolutno daje
               gospodarstvo. Če v tem delu gospodarstvu uvedemo zopet nov dodatni davek, potem vemo,
               da tega razvoja Slovenija ne bo dočakala.</p>
               <p>Ker gre za širok in zelo pomemben segment v prihodnosti in razvoju Slovenije,
               predlagam, da se o tem naslovu opravi javna razprava.Hvala.</p>
            </sp>
            <sp xml:id="SDZ7-Redna-14-2015-12-14.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Gospa Iva Dimic bo postavila poslansko vprašanje ministrici za delo, družino,
               socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-14-2015-12-14.sp80">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovana gospa ministrica!</p>
               <p>Zanima me:</p>
               <p>Kako bo Ministrstvo za delo, družino, socialne zadeve in enake možnosti v primeru
               uveljavitve Zakona o zakonski zvezi in družinskih razmerjih izvajalo drugi odstavek
               3. člena, ki govori, da je pomen zakonske zveze je v zasnovanju družine za vse v
               skladu z zakonom upravičene skupine državljanov?</p>
               <p>Zanima me tudi:</p>
               <p>Ali je Zakon o zakonski zvezi in družinskih razmerjih edina in neposredna pravna
               podlaga za izvajanje posvojitev otrok v Republiki Sloveniji?</p>
               <p>Za vaš odgovor se vam zahvaljujem.</p>
            </sp>
            <sp xml:id="SDZ7-Redna-14-2015-12-14.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp xml:id="SDZ7-Redna-14-2015-12-14.sp82">

               <speaker>DR. ANJA KOPAČ MRAK:</speaker>

               <p>Hvala za besedo, spoštovana podpredsednica Državnega zbora. Hvala, gospa Iva Dimic,
               za vprašanje.</p>
               <p>Kar se tiče uresničevanja drugega odstavka 3. člena, ki govori o tem, da je pomen
               zakonske zveze v zasnovanju družine, bo tudi, če bo na referendumu izglasovan, če
               tako rečem, Zakon o zakonski zvezi in družinskih razmerjih, bo država počela tako,
               kot je do zdaj. To je predvsem s preventivnimi ukrepi, a tukaj je pomembna Resolucija
               o družinski politiki, ki se je iztekla in katero je treba na novo sprejeti v širokem
               dialogu z vsemi zainteresiranimi, ker gre predvsem preventivno, kako, na kakšen način
               pomagaš staršem, da lahko imajo otroke, in po drugi strani z dvema ureditvama kot do
               zdaj. To je z ureditvijo na področju posvojitev in ureditve pri oploditvi z
               biomedicinsko pomočjo, kar pa seveda Zakon o zakonski zvezi nima nikakršne
               narave.</p>
               <p>Vi bi želeli reči, da zaradi tega, ker je v tem drugem odstavku 3. člena to zapisano,
               da bo to podlaga za spreminjanje členov, ki se nanašajo na posvojitve, ali morda za
               zakon o oploditvi z biomedicinsko pomočjo. O tem bo odločal Državni zbor in vse
               ostalo, verjetno, če namigujete na to, je seveda absolutno neutemeljeno. V tem
               trenutku zakon o oploditvi z biomedicinsko pomočjo govori o tem tako, kot govori.
               Verjetno pa ne bo šlo za to, da bi želeli, da bi zahtevali istospolni, da imajo
               pravico po tem členu in da bodo to lahko utemeljili s spremembo zakona o
               biomedicinski pomoči. To je tako, kot če bi staršem, ki ne morejo imeti otrok, pač ne
               nek način, da je pravica do posvojitve, pa vemo, da realno temu ni tako, da je 570
               staršev, ki bi si želeli posvojiti, v registru. Seveda, ne glede na to jim noben
               zakon te pravice ne more dati. Redki, žal redki, imajo to možnost, da v Sloveniji
               posvojijo tukaj otroka ali morda v tujini. Številka je tam do 44 do 50, maksimalno,
               tudi s posvojitvami v tujini.</p>
               <p>To so na nek način dejstva in lahko jih obračamo tako ali drugače in tudi Zakon o
               zakonski zvezi in družinskih razmerjih s to novelo v ničemer ne spreminja določb po
               materinstvu in očetovstvo. Hvala.</p>
            </sp>
            <sp xml:id="SDZ7-Redna-14-2015-12-14.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa Iva Dimic, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp84">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Spoštovana ministrica, niste mi odgovorili na vprašanje, kako in na kakšen način
               oziroma kako bo ministrstvo zagotovilo izvajanje drugega odstavka 3. člena, ki
               govori, da je pomen zakonske zveze v zasnovanju družine. Rekli ste, da s
               preventivnimi ukrepi:</p>
               <p>Ne vem, kateri so ti ukrepi?</p>
               <p>Pa bi vseeno še rada odgovor na drugo vprašanje, ki me zanima:</p>
               <p>Ali je Zakon o zakonski zvezi in družinskih razmerjih edina in neposredna pravna
               podlaga za izvajanje posvojitev otrok v Republiki Sloveniji?</p>
               <p>Samo še vprašala bi:</p>
               <p>Kako boste ščitili očetovstvo, materinstvo in otroke, ki je po 53. členu Ustave
               ustavna kategorija?</p>
               <p>Ravno to se na nek način pri novi noveli spreminja, pri novem zakonu. Nič nisem
               namigovala, kaj se bo zgodilo, ampak mogoče mi boste lahko preprosto odgovorili:</p>
               <p>Kako lahko dva homoseksualna moška izvaja oziroma kako za njih stoji drugi odstavek
               3. člena, da je pomen zakonske zveze v zasnovanju družine?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Za dopolnitev odgovora dajem besedo ministrici za delo, družino, socialne zadeve in
               enake možnosti dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp86">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Se opravičujem, prej sem pozabila na drugi del vašega vprašanja, kjer ste me
               vprašali, ali je Zakon o zakonski zvezi in družinskih razmerjih edina in neposredna
               pravna podlaga za izvajanje posvojitev otrok v Republiki Sloveniji. Odgovor je, da je
               edina in neposredna pravna podlaga za izvajanje posvojitev otrok v Sloveniji, drugo
               pa je seveda priznavanje tujih sodnih odločb in sodna praksa – imamo tudi že odločbo
               Vrhovnega sodišča, o čemer smo ob priliki govorili že prej.</p>
               <p>V skladu s svojimi najboljšimi zmožnostmi sem odgovorila, da bomo uresničevali tako
               kot do sedaj. Pomembni so predvsem preventivni ukrepi z omogočanjem tistim, ki želijo
               imeti otroke, da jih tudi lahko imajo, kjer je predvsem pomembna širša družbena
               situacija: kriza vpliva na število rojstev, možnost zaposlitve za nedoločen čas zelo
               pomembno vpliva na število rojstev v naši državi. Pomembna so tudi …, pa žal nimamo
               takih možnosti vplivanja na število rojstev z družinsko politiko, na primer z
               otroškimi dodatki, ker podatki kažejo, da ti ne vplivajo, da bi se ljudje zaradi same
               višine otroških dodatkov odločili za otroka ali ne.</p>
               <p>Z vsemi temi ukrepi, kot smo jih do sedaj, bo pa resolucija o družinski politiki ena
               tista ključnih, ko se bomo pogovarjali, kako bomo v naši državi spodbujali družine.
               Hvala.</p>
            </sp>
            <sp xml:id="SDZ7-Redna-14-2015-12-14.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa Iva Dimic, imate besedo za dopolnitev odgovora, da se na naslednji seji opravi
               razprava o vašem odgovoru.</p>
            </sp>
            <sp xml:id="SDZ7-Redna-14-2015-12-14.sp88">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Zato ker je Zakon o zakonski zvezi in družinskih razmerjih edina in neposredna pravna
               podlaga za izvajanje posvojitev otrok v Republiki Sloveniji in kjer se spreminja
               pomen moškega in ženske v tem zakonu, mislim, da je smiselno, da opravimo širšo in
               javno razpravo na to temo.</p>
               <p>Zato tudi predlagam poglobljeno razpravo in pričakujem, da boste poslanci to zadevo
               podprli, da se vendarle razjasnijo, ali kdo laže ali kdo zavaja, ali temu ni tako in
               kako se bo glede posvojitev dogajalo oziroma se bo izvajal zakon v prihodnje. Hvala
               lepa.</p>
            </sp>
            <sp xml:id="SDZ7-Redna-14-2015-12-14.sp89">

               <speaker>PODPREDSEDNICA MAG. BOJANA MURŠIČ:</speaker>

               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Vprašanje bo postavil gospod Primož Hainz ministru za finance dr. Dušanu Mramorju.
            </p>
            </sp>
            <sp xml:id="SDZ7-Redna-14-2015-12-14.sp90">

               <speaker>PRIMOŽ HAINZ:</speaker>

               <p>Hvala lepa za besedo, gospa podpredsednica. Spoštovani ministrica in ministri,
               spoštovani gospod Mramor!</p>
               <p>Zavarovalnica Triglav je pred kratkim prodala 97-odstotni delež novogoriškega
               avtobusnega prevoznika družbe Avrigo. Kot smo prebrali v medijih, je Avrigo prodala
               znanemu podjetniku, in to za dobrega pol milijona ceneje, kot so zanj ponujale
               Slovenske železnice. Baje, da naj bi bil vzrok v tem, da uprava Slovenskega državnega
               holdinga ni utegnila odločiti o soglasju Slovenskim železnicam za nakup omenjenega
               podjetja. Ob tem bi rad poudaril, da naj bi po nekaterih študijah nakup s strani
               Slovenskih železnic ustvaril visoko sinergijo med avtobusnim in železniškimi prevozi,
               hkrati pa bi v družbi lahko prihranili pri najemanju avtobusnih prevozov, seveda, da
               o pol milijona manjši vsoti sploh ne govorim.</p>
               <p>Ker se mi zdi podatek o tem, da uprava Slovenskega državnega holdinga ni utegnila
               pravočasno odločiti o soglasju za nakup, zaskrbljujoč, vas prosim za mnenje o
               razlogih za zamudo oziroma o tem:</p>
               <p>Kako do nakupa s strani Slovenskih železnic ni prišlo?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-14-2015-12-14.sp91">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Za odgovor dajem besedo ministru za finance dr. Dušanu Mramorju, izvolite.</p>
            </sp>
            <sp xml:id="SDZ7-Redna-14-2015-12-14.sp92">

               <speaker>DR. DUŠAN MRAMOR:</speaker>

               <p>Hvala lepa. Spoštovani poslanec gospod Primož Hainz!</p>
               <p>Zakon o Slovenskem državnem holdingu med drugim, da Slovenski državni holding
               opravlja vse naložbe Republike Slovenije, med katere sodita tudi Zavarovalnica
               Triglav in Slovenske železnice, in to v imenu in za račun Republike Slovenije, in
               sicer v skladu z načelom neodvisnosti. To pomeni, da se Vlada oziroma ministrstva ne
               smejo vmešavati v njihovo upravljanje. Skladno s tem načelom kot minister za finance
               nimam nobenih pristojnosti v prodajnem postopku družbe Avrigo. Pristojnosti ima le
               SDH, ki mi je v tem konkretnemu primeru za namen vašega pojasnila, da je s strani
               Slovenskih železnic prejel prošnjo za podelitev soglasja za nakup 97-odstotnega
               deleža v družbi Avrigo v petek, 20. 11. letos, ob 15.46 uri po elektronski pošti. SDH
               bi moral odločitev oziroma soglasje k nakupu kot skupščina Slovenskih železnic podati
               do ponedeljska do devete ure zjutraj. Glede na velikost posla, gre za 14,8 mili9jona
               evrov, in zelo jasno proceduro pri odločanju o podelitvi soglasij k takšnim poslom
               SDH soglasja čez vikend seveda ni mogel podati. Postopki prodaje družbe Avrigo SDH
               niso bili poznani, prav tako pa ni imel informacij s strani Slovenskih železnic,
               kakšna je bila časovnica in zakaj je bil podan tako kratek rok za podajo
               soglasja.</p>
               <p>Glede na navedeno pojasnilo SDH ocenjujem, da je bil razlog za tako zaključeno
               transakcijo drugje. Dejstvo namreč je, da je nadzorni svet Slovenskih železnic podal
               soglasje k zavezujoči ponudbi družbe Avrigo v petek, 20. 11. 2015, se pravi na isti
               dan, ko je bilo potem zaprošeno soglasje SDH. Ob tem pa še ni bilo znano, da je za
               status zavezujoče ponudbe s strani prodajalca potrebno tudi soglasje SDH.</p>
               <p>Bistvena težava za mene kot ministra za finance v vsej tej zadevi pa je, da je SDH v
               temu času z Zavarovalnico Triglav kot družba v večinski oziroma 62,56-odstotni lasti
               Republike Slovenije v času prodajnega postopka SDH ni upravljal. To je absurdna in
               nesprejemljiva situacija, ki je posledica odvzema glasovalnih pravic državi kot
               večinskemu lastniku Zavarovalnice Triglav s strani ATVP v letu 2013. Na podlagi te
               odločitve država Zavarovalnici Triglav ni mogla izvrševati upravljavskih upravičenj
               in s tem med drugim neposredno imenovati nadzornikov in posredno članov uprave, ki
               odločajo tudi o tovrstnih transakcijah.</p>
               <p>Teden dni po tej izvedeni prodaji, torej 2. 12. Letos, pa je ATVP državi povrnila
               glasovalne pravice, to je bilo na podlagi spremembe tudi Zakona o prevzemih, ki smo
               jo sprejeli. Sklep bo pravnomočen v kratkem, tako da bo SDH spet lahko v popolnosti
               izvrševal lastniška upravičenja. Ob tem od SDH pričakujem, da bo ena njegovih prvih
               nalog, seveda skladno z zakonodajo, tudi izvedba revizije izvedenega prodajnega
               postopka družbe Avrigo in ustrezno ukrepanje v primeru ugotovljenih kršitev.</p>
            </sp>
            <sp xml:id="SDZ7-Redna-14-2015-12-14.sp93">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa Suzana Lep Šimenko bo postavila poslansko vprašanje ministru za gospodarski
               razvoj in tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-14-2015-12-14.sp94">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke, spoštovani poslanci, spoštovani
               minister in ostala ministrska ekipa, lepo pozdravljeni!</p>
               <p>Če pogledamo podatke o sami vrednosti izvoza na evropskem trgu, lahko vidimo, da je
               naša daleč najbolj pomembna partnerica Nemčija. Za leto 2014 smo imeli z njo 4,6
               milijard evrov izvoza. Sledi Avstrija z nekaj več kot 2 milijardama evrov, prav tako
               podatek iz leta 2014. Izvoz je bil v letu 2014, bo tudi v letu 2015 in glede na
               napovedi tudi v prihodnosti gonilo naše gospodarske rasti.</p>
               <p>Tudi že danes se je med poslanskimi vprašanji nekajkrat pojavilo podobno vprašanje
               izpostavljenost tako imenovanega mini schengna, ki se je v zadnjih tednih nekako
               pojavilo na območju Evropske unije. In sicer je sicer idejo prvi izpostavil
               nizozemski finančni minister in vemo, da bo Nizozemska od januarja naprej prevzela
               predsedovanje, kar pomeni, da bo sodelovala ali na nek način tudi usmerjala vse
               prihajajoče pogovore, ključne pogovore na evropski ravni. Čeprav je danes predsednik
               Vlade to idejo nekako ovrgel, vsekakor ne moremo tega enostavno kar tako zavreči.
               Posledice so namreč lahko za Slovenije katastrofalne.</p>
               <p>Slovenijo, verjamem, da Evropska unija ocenjuje po dejanjih in ne zgolj po besedah,
               zato se mi zdi to še toliko bolj pomembno. Danes še nimamo tako imenovanega mini
               schengna, upam, da ga nikoli tudi ne bomo imeli. Se pa že danes v Evropi soočamo z
               rekordnim številom imigrantov, ki nekako tranzitirajo tudi čez Slovenijo in kar
               seveda ima za posledico tudi to, da se meje na takšen ali drugačen način, bom rekla,
               zapirajo ali pa se vsaj na nek način omejuje prehod, seveda z osnovnim ciljem, da ta
               tok čim bolj kontrolirano tudi poteka, kar je seveda prav. Se pa ob tem pojavljajo že
               številne kritike gospodarstvenikov, da jim pri tem nastaja določena škoda. Spoštovani
               minister, zanima me:</p>
               <p>Kakšne bodo posledice na slovenski izvoz, če se uresniči ta ideja o tako imenovanem
               mini schengnu?</p>
               <p>Kakšne posledice gospodarstvo že danes čuti zaradi večjih kontrol na mejah?</p>
               <p>Kaj boste kot minister za gospodarstvo naredili, da naši izvozniki v prihodnje tega
               ne bodo občutili?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp95">

               <speaker>PODPREDSEDNICA MAG. BOJANA MURŠIČ:</speaker>

               <p>Za odgovor dajem besedo ministru za gospodarski razvoj in tehnologijo gospodu Zdravku
               Počivalšku.</p>
            </sp>
            <sp xml:id="SDZ7-Redna-14-2015-12-14.sp96">

               <speaker>ZDRAVKO POČIVALŠEK:</speaker>

               <p>Spoštovana predsedujoča. Poslanke, poslanci, spoštovana poslanka!</p>
               <p>Postavitev začasnih tehničnih usmerjevalnih ovir s strani Republike Slovenije je
               namenjeno predvsem v prvi vrsti razpršenosti in usmerjenju prehoda beguncev proti
               nadzornim točkam. Potrebna je namreč zaščita državljanov in delovanja države kot tudi
               za zaščito beguncev. Ob tem pa se na našem ministrstvu zavedamo obremenjenosti
               obmejnih območij, kjer begunci lahko prestopajo mejo s Slovenijo. To je dejavnost, za
               katero menimo, da je ključna v tem, da se nam zadeve, o katerih smo danes že večkrat
               slišali, da jih ne bo, ne bodo zgodile. Govorim o tako imenovanem mini schengnu, ker
               verjamem, da se schengen brani na naši schengenski meji. Zdaj, dejstvo pa je, da so
               se za postavitev ograje prejšnji teden odločili tudi v naši sosednji državi
               partnerici, v Avstriji in da z njo želijo beguncem, ki v Avstrijo prihajajo po tako
               imenovani balkanski poti, preprečiti prehajanje zelene meje. Poleg tega je Avstrija
               na svoji strani mejnega prehoda, Špilje postavila tudi nov sprejemni center, katerega
               del bo tudi ograja za usmerjenje beguncev na vstopno točko. V tej luči mislimo, da
               sama ta dejavnost ne bo imela neposrednega vpliva na prost pretok blaga oziroma
               trgovinske tokove slovenskih izvoznikov. Seveda pri tej postavitvi žične ograje na
               meji z Avstrijo ni bilo zaznati negativnih učinkov na gospodarskem področju. Vendar
               pa tukaj ne gre prezreti vpliva psihološkega učinka te dejavnosti.</p>
               <p>Slovenija je v schengnu in ostaja v schengnu in tukaj ne bi ponavljal tega, kar je
               danes predsednik dvakrat že povedal; v vsakem primeru mi verjamemo, da mini schengna
               ni in ga ne bo. Vse ostalo, kar je bilo rečeno, da so se o tem pogovarjali na nekih
               nivojih, drži, da pa to ni uradna politika omenjenih držav in da imamo trdna
               zagotovila, da se to ne bo zgodilo. Še enkrat ponavljam, verjamem, da mini schengen
               lahko oziroma schengen lahko ubranimo samo na naši južni meji, čeprav verjamem, da so
               tudi naše dejavnosti v tem psihološkem smislu globoko sporočilne in da so vplivale na
               to, da so se države južno od nas tega problema lotile v drugačni luči in da so s
               svojimi ukrepi tudi vplivale na to, da imamo zdaj pač ta val na malo nižjem nivoju.
               Dejstvo je, da je to, kar ste povedali, re;, Avstrija in Nemčija sta naši
               najpomembnejši partnerici, Nemčija je na prvem mestu, z njo imamo 10 milijard evrov
               blagovne menjave ali trgovinske menjave, polovico od tega je izvoz, polovico je uvoz.
               Treba je vedeti, da mi izvažamo v Nemčijo več kot Kanada, več kot Portugalska, več
               kot Grčija in da je to naša žila aorta, ki si je ne moremo privoščiti ogroziti v tej
               luči.</p>
               <p>Zato je pač zaradi vseh naštetih razlogov pomembno, da se meje ne zapirajo, tudi naša
               dejavnost je usmerjena, še enkrat ponavljam, k preprečevanju razlivanja beguncev na
               zeleno mejo, ne pa zapiranju meje s sosednjo Republiko Hrvaško. V tej luči razumemo
               tudi aktivnosti Avstrije, ki so na tem mejnem prehodu zaradi železnice, zaradi ceste,
               zaradi tega, ker imamo mi na naši strani velik begunski center, želeli usmeriti ta
               begunski val in preprečiti nekontroliran prehod čez zeleno mejo. Hvala.</p>
            </sp>
            <sp xml:id="SDZ7-Redna-14-2015-12-14.sp97">

               <speaker>PODPREDSEDNICA MAG. BOJANA MURŠIČ:</speaker>

               <p>Gospa Suzana Lep Šimenko, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp98">

               <speaker>SUZANA LEP ŠIMENKO (PS SDS):</speaker>

               <p>Hvala za besedo.</p>
               <p>Popolnoma se strinjam z vami, ampak kakorkoli, poglejte, spoštovani minister,
               gospodarstveniki že danes opozarjajo, saj meja ni zaprta, ampak zaradi vseh teh
               tehničnih ovir na meji pretok blaga poteka počasneje. Tovornjaki ne morejo kar prosto
               peljati čez, so vmes občasne kontrole, kar pomeni, da je čas dobave nekoliko daljši,
               to seveda pomeni tudi višje stroške transporta. Če bi še upoštevali to, da imajo
               nekatera naša podjetja tudi "just in time" dobave, je pa to izjemno pomembno, in zelo
               težko si ta čas vkalkulirajo. Tako ne moremo čisto reči, da to ne obstaja.</p>
               <p>Vseeno me zanima, treba je razmišljati naprej, ne nazadnje tudi na meji z Italijo se
               na nek način povečujejo kontrole in resnično je treba narediti vse, da bo tok blaga
               potekal, tako kot je danes, kar pomeni dobro za gospodarstvo, ker to je ključno;
               ključno za Slovenijo, ključno za našo gospodarsko rast. Če pogledamo to, kar je že
               bilo omenjeno, jesenska napoved Umarja, leto 2015, 2,7-odstotna gospodarska rast, v
               letu 2016 2,3-odstotna. Seveda, na gospodarsko rast so ne nazadnje vezani vsi
               socialni transferi. Ampak, zavedati pa se je treba dejstva, da ta jesenska napoved ne
               upošteva migracijske krize, to, kar nas je že doletelo in nas morda bo tudi v
               prihodnjem letu. Tako se ne najbolj zanašati na te podatke.</p>
               <p>Vseeno, spoštovani minister, resnično me zanima:</p>
               <p>Kako boste reagirali v prihodnje, da dejansko naši gospodarstveniki ne bodo imeli
               nobenih izgub in da bodo lahko izvažali tako, kot so izvažali doslej?</p>
               <p>Hvala za odgovor.</p>
            </sp>
            <sp xml:id="SDZ7-Redna-14-2015-12-14.sp99">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Minister za gospodarski razvoj in tehnologijo gospod Zdravko Počivalšek, imate besedo
               za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp100">

               <speaker>ZDRAVKO POČIVALŠEK:</speaker>

               <p>Hvala.</p>
               <p>Tega, da bi zagotovili, da gospodarstvo zaradi begunske krize ne bo imelo škode, ne
               moremo. Mi že danes ugotavljamo, da so posamezna podjetja na izpostavljenih območjih
               v okolici Dobove na južni meji, Gornje Radgone in Šentilja na severni meji bolj
               prizadeta kot druga. Ena podjetja v večji meri, druga v manjši, odvisno od branže,
               odvisno od dejavnosti. To so dejstva.</p>
               <p>Seveda pa moram še enkrat ponoviti, da direktnega vpliva na to, da bi gospodarstvo
               utrpelo škodo zaradi tega, ker ne bi mogli komunicirati ali pa dobavljati robe v tem
               trenutku ni ne na južni ne na severni meji. Se pa zavedamo težav, ki ste jih omenili
               oziroma jih upoštevamo; in še enkrat, ta naša schengenska meja se brani, vsaj kar se
               našega pogleda tiče, na južni meji, pri načinu dela, ki ga moramo izvajati v odnosu
               do beguncev, v skladu s schengenskimi pravili. Če bi zmogli dogovor prej, bi ta
               zadeva bila dosti bolj južno in tudi do tega ne bi prišlo, da bi bili mi prisiljeni
               postavljati ta nepriljubljen ukrep z žično ograjo. Verjamem pa, da smo s prvo šestino
               postavljene ograje naredili močen psihološki vpliv na vse, ki so južno od nas, da to
               zadevo vzamejo bolj resno in da bomo prišli do tega, da mogoče ne bomo rabili tega
               ukrepa izvesti do konca in da bomo skupno naredili določene zadeve na področjih, kjer
               bi jih že prej morali.</p>
               <p>Ampak v vsakem primeru pa, ko ostanemo sami, če hočemo preprečiti tako imenovani, še
               enkrat bom rekel, po mojem neobstoječi mini schengen, pa moramo biti pripravljeni
               tudi na to zadevo v tem kontekstu. Težav v tej smeri našega prometa na sever ne
               moremo izključiti, ampak verjamem, da so vse poteze, ki smo jih naredili, ki jih
               imamo pripravljene in ki jih bomo še naredili, usmerjene v to, da bo naše
               gospodarstvo lahko ohranilo svoje transportne tokove do vseh svojih prodajnih mest,
               ki so pa v največji meri v teh dveh državah, ki ste ju omenili. Hvala.</p>
            </sp>
            <sp xml:id="SDZ7-Redna-14-2015-12-14.sp101">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa mag. Alenka Bratušek bo postavila poslansko vprašanje ministrici za zdravje
               Mariji Milojki Kolar Celarc.</p>
            </sp>
            <sp xml:id="SDZ7-Redna-14-2015-12-14.sp102">

               <speaker>MAG. ALENKA BRATUŠEK (PS NeP):</speaker>

               <p>Najlepša hvala. Spoštovana ministrica, ministra!</p>
               <p>Sodeč po izjavah in delnih ukrepih v zakonodaji je Ministrstvo za zdravje odstopilo
               od reševanja ključnih dilem slovenskega zdravstva. Namesto resne reforme že leto
               analiziramo slovensko zdravstvo, ki se medtem sooča s številnimi in vse težjimi
               problemi, ki jih ministrica ne želi videti. Dovolj je rezanja trakov in zidalnih
               posegov v bolnišnice, čas je za soočenje z resnimi težavami v njih, pravi predsednik
               Zdravniške zbornice Slovenije Andrej Možina.</p>
               <p>S standardi in normativi se nič ne zgodi. Ne lotijo se zdravstvene reforme, to kaže
               na nepoznavanje, nesposobnost tako ministrice kot cele Vlade, da bi kaj naredila,
               pravi predsednik zdravniškega sindikata gospod Kuštrin.</p>
               <p>451. dan je danes, spoštovana ministrica, odkar sedite na mestu, na tem vročem stolu
               ministra ali pa ministrice za zdravje. Razmere v zdravstvu so, ne samo po moji, ampak
               oceni še koga drugega, iz dneva v dan slabše. 451 dni je vseeno čas, ko bi pa vsaj
               nekaj malega, kakšen majhen korak v pravo smer lahko oziroma morali narediti.
               Nezaupnica, ki ste jo dobili s strani zdravniških organizacij, je po naši oceni pika
               na i. Kot že rečeno niti ene same spremembe, resne spremembe, v tem času ni bilo na
               mizi oziroma še tiste, ki so bile in ste jih pripravili, so se ali pa ste jih
               umaknili.</p>
               <p>Da v zdravstvu vlada popoln kaos, kaže pa tudi kadrovanje. Od Onkološkega inštituta,
               Zavoda za zdravstveno zavarovanje Republike Slovenije, bolnice Celje, pika na i pa je
               tukaj tudi Klinični center.</p>
               <p>Spoštovana ministrica, zaradi zadnjih dogodkov vas sprašujem:</p>
               <p>Kako nameravate ukrepati?</p>
               <p>Ali razmišljate, da bi bilo smiselno Vlado in predsednika razbremeniti z odstopom in
               nekomu drugemu dati možnost, da se resno loti razmer v slovenskem zdravstvu?</p>
            </sp>
            <sp xml:id="SDZ7-Redna-14-2015-12-14.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo ministrica za zdravje Marija Milojka Kolar Celarc.</p>
            </sp>
            <sp xml:id="SDZ7-Redna-14-2015-12-14.sp104">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod predsedujoči. Spoštovana poslanka!</p>
               <p>Prav vesela sem tega vprašanja, moram reči, ker bom imela priložnost odgovoriti na ta
               postavljena vprašanjaKer pa ste tudi vi, gospa Bratušek, nekaj časa vodili
               zdravstveni resor, prav gotovo veste, da je nakopičenih težav v tem resorju iz
               preteklih petnajst let zelo veliko in da je tudi interesnih skupin zelo veliko. Veste
               tudi, da je bil povprečen mandat preteklih ministrov za zdravje manj kot dve leti in
               da v tem obdobju žal tudi nobenemu ministru ni uspelo narediti večjih strukturnih
               sprememb.</p>
               <p>Pa če začnem čisto pri začetku. Glede očitkov, da pravzaprav nimamo kaj pokazati, naj
               povem, da bo vlada ta teden obravnavala oziroma odbori, vlada pa verjetno naslednji
               teden, Resolucijo o nacionalnem planu zdravstvenega varstva za Slovenijo za obdobje
               2016 do 2025, poimenovanem Skupaj za družbo zdravja. To je ključen strateški
               dokument, ki govori o naši prihodnosti, o ciljih zdravstvenega sistema, o ukrepih,
               aktivnostih, o nosilcih in tudi o virih. Naj povem, da je ta resolucija bila
               usklajevana z več kot stotimi interesnimi skupinami ali deležniki in ne samo enkrat,
               večkrat; da je ta resolucija bila usklajevana z Evropsko komisijo, z vsemi
               pristojnimi DJ za zdravje, za zaposlovanje in socialne pravice, za finance; da je ta
               resolucija tudi konkretna, ker ima zelo točno opredeljene cilje s poslovnimi
               indikatorji na koncu obdobja in tudi v vmesnem obdobju; da je pa ta resolucija lahko
               nastala in da so vanjo vgrajeni izsledki analize zdravstvenega sistema, ki ga je bilo
               pa treba tudi narediti, ker ga Slovenija žal še nima oziroma od osamosvojitve.</p>
               <p>Ta analiza, ki obsega več kot 370 strani, bo tudi predstavljena in v celoti prevedena
               in objavljena na naših spletnih straneh januarja. Izsledki te analize so bili temelj
               in bodo temelj zaključne strukturne spremembe v slovenskem zdravstvu. Pokazalo pa je
               tudi, da smo v Sloveniji najbolj zanemarjali vodenje in upravljanje javnih
               zdravstvenih zavodov in področje financiranja. In če naj povem, kaj konkretno pa je
               že bilo tudi kljub vsemu narejeno, da smo ta dva strateška dokumenta delali, so
               pripravljene spremembe in dopolnitve Zakona o zdravstveni dejavnosti, kjer se ureja
               na transparenten način podeljevanje in opravljanje koncesij, pripravljen, v zaključni
               fazi, je tudi celovit sistemski zakon o lekarniški dejavnosti, pripravljene so tudi
               druge manjše spremembe, kot veste, in nekaj zakonov je tudi že bili sprejetih, da ne
               govorim o nujni medicinski pomoči, ker je bilo že pač omenjeno, da morajo urgentni
               centri biti zaključeni in začeti delovati s 1. januarjem. Ja, zato jih pa hitimo
               odpirati in vsi bodo dokončani in zgrajeni do dneva natančno in dani v uporabo. V
               resoluciji si lahko pogledate tudi, kaj bomo naredili v letih tako do leta 2025.</p>
               <p>Samo še na kratko, kaj je predvideno sedaj takoj po novem letu oziroma do prve
               polovice naslednjega leta; to je Zakon o zdravstvenem varstvu in zdravstvenem
               zavarovanju. Pripravljamo Zakon o pacientovih pravicah. Kot veste, pilotni projekt
               čakalne dobe je dal prve rezultate. Ravno danes smo že prikazali skrajšanje čakalnih
               vrst na tiskovni konferenci in seveda še vse druge spremembe, ki so zelo jasno in
               taksativno navedene v resoluciji. Hvala.</p>
            </sp>
            <sp xml:id="SDZ7-Redna-14-2015-12-14.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zahteva za dopolnitev odgovora mag. Alenka Bratušek.</p>
            </sp>
            <sp xml:id="SDZ7-Redna-14-2015-12-14.sp106">

               <speaker>MAG. ALENKA BRATUŠEK (PS NeP):</speaker>

               <p>Najlepša hvala.</p>
               <p>Spoštovana ministrica, jaz sem malo manj vesela vašega odgovora, kot ste bili vi
               mojega vprašanja. In ja, vem za nakopičene težave v zdravstvu in daleč od tega, da
               ste za vse to ali pa veliko večino odgovorni vi. Odgovorni ste pa za to, da se v 451
               dneh ni naredilo nič. In danes mi razlagate, da naj bomo veseli oziroma da bo
               resolucija do leta 2025 rešila vse. Super, leta 2025 se bosta cedila med in mleko, mi
               imamo pa probleme danes in tukaj!</p>
               <p>Vesela bom zakonskih predlogov, če jih seveda ne boste spet prej umaknili, ker tako
               rekoč vse, kar ste skušali narediti, ste tudi umaknili. Pika na i, sem pa že prej
               omenila, je pa kadrovanje v zdravstvu, še največja črna pika je kadrovanje v
               Kliničnem centru. Gospa Brigita Čokl je primerna za vršilko dolžnosti Kliničnega
               centra, ni pa primerna ne za direktorico ne za vršilko dolžnosti v bolnišnici
               Celje.</p>
               <p>Ali mi lahko to razložite, kako je to mogoče? In:</p>
               <p>Ali mogoče držijo trditve, ki krožijo po Celju, da je gospa Čokl končala na Kliničnem
               centru točno zato, da bo v bolnišnici Celje lahko direktor, ki je član Stranke
               modernega centra?</p>
            </sp>
            <sp xml:id="SDZ7-Redna-14-2015-12-14.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo ministrica Marija Milojka Kolar Celarc.</p>
            </sp>
            <sp xml:id="SDZ7-Redna-14-2015-12-14.sp108">

               <speaker>MILOJKA KOLAR CELARC:</speaker>

               <p>Hvala tudi za to dodatno vprašanje, spoštovana poslanka.</p>
               <p>Mislim, da je treba povedati, da imenujejo direktorje bolnišnic sveti zavodov, ki so
               avtonomni in najvišji organ upravljanja in nadzora. Kot pa verjetno veste, sem takoj,
               ko sem prišla na ministrstvo, sprejela poseben protokol, kako se imenuje oziroma kdo
               lahko kandidira in lahko postane član sveta zavoda v interesu, da dvignemo način
               upravljanja, vodenja na višji strokovni in odgovorni nivo. To pod ena. To velja za
               vse zavode, to velja tudi za UKC ali, če hočete, za bolnišnico Celje.</p>
               <p>Ampak na kratko še. Kaj pa je bilo narejeno v preteklem letu? Torej, vi bi delali
               spremembe strukturne v zdravstvenem sistemu, ne da pogledamo na eni strani, kaj je
               res treba v našem zdravstvu narediti in ne govoriti vse povprek, da je zdravstvo v
               razsulu, ker temu ni tako, in na drugi strani imeti neko strategijo, neko vizijo
               razvoja. To sta dva krovna dokumenta, ki sta nujno potrebna, če hočemo narediti prave
               dolgoročno videne, v demografskih trendih zapažene spremembe našega zdravstva.</p>
               <p>Ampak če grem nazaj, kaj sem naredila poleg teh dveh strateških dokumentov, ki sta
               oba po svoje zelo zahtevna in obsežna, pa tudi glede proračuna. Sami veste: sanacija
               vodovoda – Onkološki inštitut; projekti, nadaljevanje gradnje DTS nove urgence. Sedaj
               bo končno sanacija vodovoda na Onkološkem inštitutu – ob vseh težavah, ki so bile, in
               zamenjavi izvajalcev in nadzornikov – končana, tako kot je pogodba narejena, brez
               dodatnih sredstev.</p>
               <p>Nobenih zakonov nismo umaknili. Pravilnik o nujni medicinski pomoči, kjer uvajamo
               enoten, strokovno voden z enega mesta sistem nujne medicinske pomoči, ki je nujno
               potreben v Sloveniji, kar se je zelo dobro pokazalo v begunski krizi, da mora biti
               delegirano, strukturirano na enem mestu; in to je odgovornost Ministrstva za zdravje
               in to je bilo tudi narejeno.</p>
            </sp>
            <sp xml:id="SDZ7-Redna-14-2015-12-14.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek, imate zahtevo za razpravo v Državnem zboru.</p>
            </sp>
            <sp xml:id="SDZ7-Redna-14-2015-12-14.sp110">

               <speaker>MAG. ALENKA BRATUŠEK (PS NeP):</speaker>

               <p>Najlepša hvala.</p>
               <p>Spoštovana ministrica, ne vem, od kod vam takšen optimizem, ko se praktično vsi v
               zdravstvu postavljajo proti vam. Glede na to, da je zdravstvo eden od pomembnejših
               sistemov socialne države, mislim, da je prav, da se o tej zadevi pogovorimo tudi na
               seji Državnega zbora.</p>
               <p>Kadrovanje je samo en segment, lahko ste sprejeli višje strokovne, ne vem kakšne
               standarde, ampak dejstvo je, da se kadruje tako, kot se ni še nikoli, in to tako
               slabo. Poglejte bolnišnice, ki imajo po več mesecev, ena tudi že kar več let, ne
               direktorje, ampak vršilce dolžnosti. In ja, predlagajo sveti zavodov direktorje in
               imenujejo vršilce dolžnosti, spoštovana ministrica, ampak svete zavodov imenujete pa
               vi oziroma Vlada. Tako absolutno je odgovornost in to popolna odgovornost za to, kar
               se v zdravstvu dogaja na ministrici in celotni vladi.</p>
               <p>Ker vas cenim po vašem delu, poznam vas z dela na Ministrstvu za finance, mislim, da
               si s tem ministrskim izletom ne boste naredili prav velike usluge v svoji strokovni
               karieri. Bi mogoče si upala apelirati, da še enkrat razmislite, če ne bi veljalo
               razbremeniti predsednika Vlade in Vlado pa skupaj poiščete človeka, ki se bo lahko,
               očitno na drugačen način, pogovarjal z akterji v zdravstvu. Tudi če imate ne vem kako
               dobre ideje, si ne znam predstavljati, kako jih boste ob takšnem odporu na drugi
               strani, odporu praktično vseh zdravniških organizacij, lahko izvedli.</p>
               <p>Zato mislim, da je prav, da se o tem pogovorimo tudi v Državnem zboru.</p>
            </sp>
            <sp xml:id="SDZ7-Redna-14-2015-12-14.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>O vašem predlogu bo Državni zbor odločil jutri v okviru glasovanj.</p>
               <p>Mag. Bojana Muršič bo postavila ministrici za zdravje Mariji Milojki Kolar
               Celarc.</p>
            </sp>
            <sp xml:id="SDZ7-Redna-14-2015-12-14.sp112">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsedujoči, za besedo. Spoštovana ministrica!</p>
               <p>Kot sem že navedla v najavi svojega poslanskega vprašanja, me tokrat zanima
               zobozdravstvena oskrba starejših oziroma odraslih. Izhajala sem tudi iz Resolucije o
               nacionalnem programu zdravstvenega varstva za leto 2015–2025, Skupaj za družbo
               zdravja, iz poglavja Primarno zdravstvo.</p>
               <p>Ugotovitve, da je zobozdravstvena dejavnost pomanjkljivo urejena, je zaskrbljujoča,
               še posebej pa se to kaže v času te dolgotrajne krize, ko strošek popravila zob
               presega dohodke posameznika, čakalne dobe so kar dolge v javnem zdravstvu oziroma
               celo glede na košarico tudi omejene. Seveda ne morem mimo dejstva, da dobro zdravje
               zobovja in obzobnih tkiv zelo pomembno za splošno zdravje ljudi kot tudi za
               samozavest posameznika in njegovega vključevanja v družbo.</p>
               <p>Seveda pozdravljam v resoluciji navedeno potrebno po uvedbi preventivnih dejavnosti
               za odrasle zato vas na tem mestu sprašujem:</p>
               <p>Na kakšen način se bo izvajala preventivna dejavnost na področju odraslega
               zobozdravstva?</p>
               <p>Ali so pripravljeni kakršnikoli načrti, na kakšen način se bo ta preventivna
               dejavnost izvajala?</p>
               <p>Ob tem pa ne morem mimo dejstva, da se v zadnjih 15 letih tehnologija zobozdravstva
               zelo spreminja oziroma razvija in na podlagi prakse je bilo ugotovljeno, da so novi
               materiali uspešnejši ter zdravju tudi manj škodljivi in nadomeščajo tudi amalgamske
               zalivke oziroma črne plombe. Menim, da bi se ti materiali le morali umakniti iz
               zobozdravstvenih ordinacij, nadomestiti pa bi se morali z materiali, ki bi bili za
               odrasle dostopni tudi iz obveznega zdravstvenega zavarovanja. V zvezi s tem vas
               sprašujem:</p>
               <p>Kakšno je vaše mnenje glede nadomeščanje amalgama z drugimi materiali, ki se
               uporabljajo v zobozdravstvu?</p>
               <p>Ali tudi na ministrstvu tako razmišljate? In če:</p>
               <p>Kako bi to oziroma kdaj bi to lahko dosegli?</p>
               <p>Ob tem pa moram tudi opozoriti, da so nekatere države, kot so Danska, Finska, Švedska
               ter tudi Norveška, ki sicer ni članica Evropske unije, te amalgame prepovedale.
               Zanima me:</p>
               <p>Ali tudi na evropski ravni potekajo pogovori o splošni prepovedi uporabe tega
               amalgama?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-14-2015-12-14.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo ministrica za zdravje Marija Milojka Kolar Celarc.</p>
            </sp>
            <sp xml:id="SDZ7-Redna-14-2015-12-14.sp114">

               <speaker>MARIJA MILOJKA KOLAR CELARC:</speaker>

               <p>Hvala za besedo. Še enkrat, spoštovana poslanka, gospa Bojana Muršič, hvala za
               vprašanje.</p>
               <p>Imate prav, ko govorite, da so bolezni ustne votline eden izmed glavnih
               javnozdravstvenih problemov v svetu. Kajti slabo ustno zdravje ima zelo pomemben
               vpliv tudi na splošno zdravje prebivalstva. Nekatere bolezni ustne votline so
               povezane s kroničnimi boleznimi, na primer s sladkorno boleznijo. Bolečine in motnje
               pri žvečenju, hranjenju, komunikaciji, ki so lahko posledica slabega ustnega zdravja,
               imajo pomemben vpliv tudi na kakovost življenja. Prav tako ustne bolezni omejujejo
               aktivnosti v procesu šolanja, dela in povzročajo pomembno število tako izgubljenih
               šolskih kot tudi delovnih ur. Znano je, da preventivni zdravstveni ukrepi vodijo do
               značilnega izboljšanja oralnega zdravja prebivalstva.</p>
               <p>Na področju zobozdravstva za otroke in mladino je dostopnost do preventivnih
               dejavnosti v Sloveniji primerna, druga pa je zadeva z odraslimi. Preventivne
               dejavnosti naj bodo v prvi meri zato namenjene otrokom in mladostnikom in predvsem
               ranljivim skupinam, kot so nosečnice, kronično bolni, starostniki, osebe z
               zmanjšanimi zmožnostmi.</p>
               <p>Ministrstvo za zdravje sledi skandinavskim državam, ki v sistem zavarovanja
               vključujejo prav te ranljive skupine, ki potrebujejo večjo skrb za zdravje.</p>
               <p>Trenutni sistem financiranja in košarica pavic na žalost ne zagotavljata preventivnih
               storitev za odrasle prebivalce v okviru zdravstvenega zavarovanja. Za zagotovitev
               preventivnih dejavnosti na področju odraslega zobozdravstva bi bilo treba spremeniti
               tako sistem financiranja kot tudi košarico pravic. Preventivne dejavnosti vodijo v
               boljše ustno in sistemsko zdravje ter tudi na konec koncev do cenejših
               zobozdravstvenih oskrb, za kar si bo Ministrstvo za zdravje prizadevalo tudi s
               spremembo financiranja in spremembo pravic iz košarice, kot smo to tudi že, ste sami
               ugotovili, zapisali v resolucijo o nacionalnem planu.</p>
               <p>Glede opustitve amalgama pa želim povedati naslednje: zaradi toksičnosti živega
               srebra, ki je v amalgamskih plombah in ki bi lahko povzročalo neželene učinke pri
               nosilcih plomb, zobozdravstvenih delavcih in okolju, je Evropski parlament že leta
               2005 začel razpravo o možnosti prepovedi amalgamov znotraj Evropske unije. 10.
               oktobra leta 2013 so Združeni narodi in Evropska unija podpisali tako imenovano
               Minamata konvencijo, ki v aneksu A navaja, da naj bi države članice začele postopke
               ukinitve amalgama, ne pa nikakor takoj s takojšnjo prepovedjo. Minamata konvencija
               predstavlja prvi globalni akt o ravnanju z živim srebrom. Dentalni amalgami so v tej
               konvenciji našteti med sestavinami, ki vsebujejo živo srebro, in v aneksu A
               konvencije se zato priporoča, da države začnejo s postopki za postopno zmanjševanje
               uporabe dentalnih amalgamov, ne pa s takojšnjo prepovedjo. Države same naj glede na
               svoje predvsem, na žalost, v tem primeru finančne zmogljivosti, ki so na razpolago za
               zobozdravstveno varstvo, določijo hitrost postopnega zmanjševanja dentalnih
               amalgamov.</p>
               <p>Določbe v konvenciji državam podpisnicam priporočajo naslednje ukrepe, ki vodijo v
               zmanjševanje uporabe dentalnih programov v zobozdravstvu: eno je sprejetje
               nacionalnih ciljev v okviru preventivnega programa za preprečevanja kariesa in
               promocije zdravja, sprejetje nacionalnih ciljev, ki vodijo do čim bolj učinkovitega
               zmanjšanja uporabe dentalnih amalgamov. Spodbujanje uporabe klinično in stroškovno
               učinkovitih alternativnih materialov in spodbujanje najboljših okoljskih praks z
               namenom zmanjšanja sproščanja živega srebra.</p>
               <p>V nadaljevanju, ko bomo pisali zakone, je treba povedati, kakšna bo ta hitrost
               ukinjanja amalgamov v Sloveniji, da mora to potrditi, treba je finančno ovrednotiti
               in mora to sprejeti Zdravstveni svet. Hvala.</p>
            </sp>
            <sp xml:id="SDZ7-Redna-14-2015-12-14.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zahtevo za dopolnitev odgovora ima mag. Bojana Muršič.</p>
            </sp>
            <sp xml:id="SDZ7-Redna-14-2015-12-14.sp116">

               <speaker>MAG. BOJANA MURŠIČ (PS SD):</speaker>

               <p>Hvala lepa, ministrica, za izčrpen odgovor.</p>
               <p>Veseli me, da tudi vi izražate pomembnost, da je zobozdravstvo odraslih zelo
               pomembno. Sicer moram reči, da ste mi odgovorili na vsa vprašanja, kljub temu pa bi
               rada opozorila na amalgamske zalivke, ki povzročajo težave in vplivajo na zdravstveno
               stanje, kot so raziskave pokazale – na ščitnico, Alzheimerjevo bolezen in tudi druge
               stvari. Pričakujem, da se boste zavzemali, da bo ukinjanje amalgama potekalo čim
               krajši čas, kajti to je zelo pomembno; in da bo zamenjava teh zalivk z drugimi, bolj
               dostopnimi oziroma zdravju manj škodljivimi vplivi, bolj zajeta tudi v osnovno
               košarico zdravstvenih storitev. Pričakujem, da se boste na ministrstvu zavzemali, da
               bo ta rok čim krajši, da bodo pacienti čim bolj oskrbljeni, da bodo tudi te
               preventivne dejavnosti odraslih vključene v pravico osnovne zdravstvene košarice.
               Hvala lepa.</p>
            </sp>
            <sp xml:id="SDZ7-Redna-14-2015-12-14.sp117">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, boste odgovorili? Izvolite.</p>
               <p>Besedo ima ministrica Marija Milojka Kolar Celarc.</p>
            </sp>
            <sp xml:id="SDZ7-Redna-14-2015-12-14.sp118">

               <speaker>MARIJA MILOJKA KOLAR CELARC:</speaker>

               <p>Hvala.</p>
               <p>Treba je povedati še to, da potekajo tudi raziskave drugih nadomestnih materialov, ki
               bi te dentalne amalgame nadomestili in nimajo škodljivega vpliva. Kot sem že rekla,
               se bom zavzemala tudi pri pripravi te zakonodaje na osnovi resolucije, da bi
               postopoma pristopili tudi v Sloveniji k tej zamenjavi. Naj rečem, da je žal bilo tudi
               zobozdravstvo v preteklih letih glede na stanje na ministrstvu malo zapostavljeno.
               Tukaj imamo tako stanje, da ga bo treba skorajda čisto na novo postaviti. Hvala.</p>
            </sp>
            <sp xml:id="SDZ7-Redna-14-2015-12-14.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak bo postavil vprašanje ministrici za notranje zadeve mag. Vesni
               Györkös Žnidar.</p>
               <p>Glede na njeno opravičeno odsotnost, prosim, če se opredelite do načina odgovora.
               Izvolite.</p>
            </sp>
            <sp xml:id="SDZ7-Redna-14-2015-12-14.sp120">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Odgovor naj bo ustni na naslednji seji Državnega zbora, čeprav bo verjetno takrat
               malo pozno.</p>
               <p>Ministrico pa sprašujem dve stvari, obe vezani na stavko policistov, glede novih in
               nadomestnih zaposlitev v Policiji ter pogajanji s Policijskim sindikatom Slovenije in
               Sindikatom policistov Slovenije.</p>
               <p>Stavka sama kot taka ni posebna ali izjemna situacija, saj policisti zelo pogosto
               stavkajo; tudi v času, ko sem sam vodil notranje ministrstvo. Zanimajo me ti
               razkoraki med tem, kar govori sindikat, in med tem, kar govori ministrica. Od začetka
               je govorila o tem, da je vlada že vrsto zahtev policistov izpolnila; med drugim tudi
               to, da je dovolila zaposlitev 50 policistov. Policisti pa pravijo, da to ni res, da
               je samo 8 policistov, druge zaposlitve pa so nekje drugje, po administraciji in tako
               naprej. To verjetno ni kakšen poseben problem, ker bi moralo biti vsaj v aktih vlade
               zapisano, za kaj je posamezna zaposlitev. Bistveno bolj interesanten del odgovora, ki
               sem si ga danes obetal, je pa ta; namreč v tej vladi je pač vse, kar je nemogoče,
               tukaj mogoče. Ministrica podpira zahteve policistov. Tako je vsaj povedala na začetku
               ali pa celo pred stavko. Zdaj pa se z njimi pogaja. Kako se lahko pogajaš z nekom, s
               katerim se strinjaš? Kako to zdaj gre? To je verjetno posebna umetnost. In to sem
               želel ministrico vprašati, kako to poteka. Zelo nenavadno je, da se z nekom strinjaš,
               potem pa se z njim pogajaš. Kako se lahko pogajaš, če se z njim strinjaš? Če se z
               njim strinjaš, verjetno stopiš do dr. Mramorja, se z njim pogovoriš za denar in so
               problemi rešeni. Ministrica se strinja s policisti, zato je nenavadno, kako se lahko
               potem pogaja. Če bi se recimo pogajali vi, bi bilo čisto drugače, ki se ne strinjate
               z zahtevami.</p>
               <p>Na to temo želim odgovor ministrice in prosim za ustni odgovor na naslednji seji
               Državnega zbora. Hvala lepa.</p>
            </sp>
            <sp xml:id="SDZ7-Redna-14-2015-12-14.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah bo postavil vprašanje ministru za finance dr. Dušanu Mramorju,
               izvolite.</p>
            </sp>
            <sp xml:id="SDZ7-Redna-14-2015-12-14.sp122">

               <speaker>ZVONKO LAH (PS SDS):</speaker>

               <p>Hvala lepa, predsedujoči, za besedo. Lep pozdrav ministroma!</p>
               <p>Moje današnje vprašanje bi rad postavil ministru za finance. Vsi vemo, da je
               slovensko gospodarstvo prezadolženo, da se je v preteklih letih preveč zadolžilo in
               marsikatero podjetje je naredilo konec zaradi prevelikih kreditov. Nekatera podjetja,
               ki niso mogla več plačevati obresti oziroma vseh obveznosti bankam, pa so zaradi
               interesa bank prišla v njihovo last in je banka postala njihov lastnik. Banka, ki je
               v večinski lasti države, potem verjetno gleda samo na to, kako čim več iztržiti iz te
               lastnine, kako prodati po najboljši ceni, se rešiti te naložbe in dobiti nazaj
               plačane vse tiste kredite, ki jih je pač podjetju dala. Ker pa so banke v lasti
               države, me zanima, ali vlada bdi nad temi podjetji? Ker podjetja niso samo neka
               lastnina ali neka vrednost, na katero banka gleda, ampak je v podjetju še marsikaj
               drugega – kapital v delavcih, znanju, delovnih mestih, konec koncev v prispevkih, ki
               jih podjetje plačuje. Pogled na to bi moral biti malo širši, ne ozko prepuščati
               bankam, ki se niti ne spoznajo najbolj na vodenje podjetij, po mojem mnenju, in lahko
               pride do velike škode.</p>
               <p>Zanima me:</p>
               <p>Kako ministrstvo oziroma vlada bdi nad tem?</p>
               <p>Kakšne vzvode ima glede kakšne prodaje, ki je nesmiselna, preuranjena ali bo posredno
               povzročila večjo škodo kot pa korist; kako ministrstvo oziroma vlada nadzira
               upravljanje oziroma ravnanje praktično svoje lastnine, ker so banke v večinski lasti
               države?</p>
            </sp>
            <sp xml:id="SDZ7-Redna-14-2015-12-14.sp123">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Minister za finance dr. Dušan Mramor bo podal odgovor. Izvolite, beseda je vaša.</p>
            </sp>
            <sp xml:id="SDZ7-Redna-14-2015-12-14.sp124">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Preden začnem, samo to opozorilo – slovensko gospodarstvo ni več prezadolženo. Mi smo
               zdaj pod povprečjem zadolžitve Evropske unije praktično že skoraj po vseh kazalcih.
               Bilo pa je, in to krepko, prezadolženo po začetku krize. To, kar ste vi omenili,
               drži. Ti problemi, ki izvirajo iz te prezadolžitve, so tudi problemi v zvezi s
               slabimi terjatvami v naših bankah in upravljanjem s temi slabimi terjatvami. Jaz bi
               rekel tako, slabe terjatve v naših bankah pa so še daleč nadpovprečne in smo med
               državami, ki imajo največje bruto slabe terjatve v bilancah bank. To je eno od
               področij, ki se ga moramo izjemno intenzivno lotiti. Mi smo sprejeli celo vrsto
               ukrepov, delno ukrepi sledijo iz zahtev Evropske unije, delno pa ukrepi na naši
               strani. V zvezi s temi ukrepi so tudi prestrukturiranja teh terjatev,
               prestrukturiranja podjetij, kar ste vi omenili, in vse, kar je s tem povezano. Glede
               teh slabih terjatev bi rekel, da je prva stvar, ki jo je treba narediti, da nove
               slabe terjatve ne bodo nastajale. Tukaj imamo več mehanizmov. Prvi mehanizem je ta,
               kjer je bila zahteva s strani Evropske komisije ob dodelitvi dovoljenja za državno
               pomoč, se pravi za dokapitalizacijo bank; je zahteva, da v obdobju prestrukturiranja
               lahko odobravajo banke, ki so bile prestrukturirane, dokapitalizirane, nova posojila
               pod pogojem, da iz kreditnega posla dosežejo donos na kapital najmanj v višini 7 % v
               letu 2014, v naslednjih letih pa postopno do 10 %. S tem daješ zahtevo, da daš kredit
               res samo tistim poslom, ki so dobri posli, in ne povečuješ slabih terjatev. Poleg
               tega moramo tudi omeniti vpliv novega zakona, ki ureja bančništvo, ki sem ga že prej
               omenil. Banke sicer po dokapitalizaciji razpolagajo z zadostnim kapitalom in
               likvidnostjo, vendar se je treba zavedati, da so na podlagi nove bančne zakonodaje in
               preteklih slabih izkušenj, kar sem omenil, kreditni standardi sedaj strožji. Banke so
               tudi bolj previdne glede prevzemanja dodatnega kreditnega tveganja in se raje
               odločajo za preusmerjanje kreditiranja k manj tveganim komitentom; predvsem
               prebivalstvu ter drugim oblikam naložb. Tudi ta bančni zakon sedaj zagotavlja, da
               novih slabih kreditov ne bo oziroma jih bo bistveno manj, kot jih je bilo.</p>
               <p>Glede tega, kar ste vi vprašali, je pa osnovno vprašanje, na kakšen način se te slabe
               terjatve, ki so v bankah, prodajo, ali prestrukturirajo, ali na kakšen način se
               unovčijo. In osnovna logika spremembe ZUKSB, zakona o tem prestrukturiranju terjatev
               bank, je, da bo imel DUTB po novem možnost drugačnega prestrukturiranja podjetij, kot
               jo je imel sedaj; in tudi več možnosti financiranja prestrukturiranja. DUTB je sedaj
               tista institucija, ki lahko zbere kreditodajalce, te, ki imajo slabe kredite do
               določenega podjetja, in potem vodi postopek prestrukturiranja. Lahko naredijo
               zamenjavo teh terjatev v lastniške deleže, lahko dofinancirajo, ko bo tole sprejeto
               na tej seji Državnega zbora; in vodi aktivno politiko, da poskuša ohraniti delovna
               mesta in podjetja tam, kjer je smiselno. Tam, kjer ni smiselno, bo DUTB unovčil
               zavarovanja, ki so za te kredite, in podjetje bo prenehalo poslovati. Ta sprememba
               zakonodaje je ključna.</p>
               <p>Mi moramo sprejeti še letni delovni načrt, letni načrt upravljanja s kapitalskimi
               naložbami države. To bomo imeli verjetno naslednji teden na seji Vlade, kjer pa so
               določeni tudi cilji glede slabih terjatev bank, tako da je to potem v upravljanju
               SDH, ki mora zagotoviti, da so ti cilji tudi doseženi.</p>
            </sp>
            <sp xml:id="SDZ7-Redna-14-2015-12-14.sp125">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Zvonko Lah, imate besedo, da zahtevate dopolnitev odgovora, izvolite.</p>
            </sp>
            <sp xml:id="SDZ7-Redna-14-2015-12-14.sp126">

               <speaker>ZVONKO LAH (PS SDS):</speaker>

               <p>Gospod minister, spraševal sem se, zakaj banke hitijo s prodajo javnega podjetja.</p>
               <p>Danes sem pa slišal od vas, da se na tej seji sprejema zakon, ki naj bi dal možnosti
               slabi banki drugače upravljati s tem. Mogoče je pa tukaj razlog, da se tako hiti, ker
               se potem verjetno ne bi več dalo glede na rezultate, ki jih podjetje izkazuje zadnje
               čas. Gre za podjetje, vam je znano, mislim, da ste tudi na koaliciji in na vladi
               razpravljali o tem, ko so banke spremenile svoje kredite v lastniški delež, zamenjali
               so direktorje oziroma menedžerje, podjetje se je začelo zelo na hitro pobirati. V
               slabih petih mesecih je njihova vrednost zrasla za skoraj 30 % in naenkrat se mudi to
               prodati. Gre za 350 zaposlenih. Podjetje, ki je ustvarjalo svoj brand 50 let, ima
               tehnologijo, ki jo imajo edini v Evropi za določene izdelke. In zdaj so se pojavili
               kupci, ki pred izkazom poslovnega izida za letošnje leto hočejo hitro kupiti
               podjetje, ki zelo hitro raste. Imajo ogromno dela že za drugo leto. Spraševali smo
               se, zakaj prodajati pred novim letom. Tudi cenitev je pokazala, da je od konca maja
               do konca oktobra vrednost zrasla skoraj za 30 %. Danes naj bi se prodalo tudi
               konkurentu iz ene druge države, ki se hoče praktično samo polastiti te tehnologije.
               Vemo pa, da bo šlo število delavcev na polovico.</p>
            </sp>
            <sp xml:id="SDZ7-Redna-14-2015-12-14.sp127">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministru za finance dr. Dušanu Mramorju za dopolnitev odgovora,
               izvolite.</p>
            </sp>
            <sp xml:id="SDZ7-Redna-14-2015-12-14.sp128">

               <speaker>DR. DUŠAN MRAMOR:</speaker>

               <p>Kar je ključno v zvezi z Zakonom o Slovenskem državnem holdingu in z DUTB, ki pač
               ureja delovanje DUTB. Te korporacijske pravice, ki grejo v Republiki Sloveniji v
               družbi, ki se šteje ali za kapitalsko naložbo države ali pa za terjatve, ki jih ima
               recimo DUTB, s temi lastniškimi pravicami država ne upravlja; ampak upravljata ti dve
               instituciji in seveda ti dve imata zelo jasne cilje. Recimo pri SDH pomeni, da tisti,
               ki lahko uresničuje pravico do obveščenosti ter tudi tisti, ki na podlagi tako
               pridobljenih podatkov lahko podano oceno dela, recimo uprave, / nerazumljivo/ dela
               SDH oziroma glede posamezne terjatve DUTB; pač ministrstvo nima te pristojnosti.</p>
               <p>S tega vidika zelo težko komentiram ta primer, saj niti ne vem točno, za kateri
               primer gre. Ampak to v skladu z zakonodajo, v skladu z načrti, letnimi načrti delata
               SDH za tisto, kar ima on v rokah, in na drugi strani DUTB, kar ima on v rokah.
               Njihovi cilji pa so maksimirati vrednost premoženja; pri DUTB pa tudi
               prestrukturirati in narediti podjetje zopet vitalno v skladu z načrtom, ki ga ima
               DUTB. To je njihov cilj in dvomim, da bodo pri svojem delovanju odstopili od cilja.
               Če pa slučajno bi, takrat pa lahko ministrstvo in vlada tudi posežeta.</p>
            </sp>
            <sp xml:id="SDZ7-Redna-14-2015-12-14.sp129">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Zvonko Lah, imate besedo za zahtevo, da se na naslednji seji Državnega zbora
               opravi razprava o odgovoru na vaše vprašanje. Izvolite.</p>
            </sp>
            <sp xml:id="SDZ7-Redna-14-2015-12-14.sp130">

               <speaker>ZVONKO LAH (PS SDS):</speaker>

               <p>Hvala lepa.</p>
               <p>Bom izkoristil poslovniško možnost, da se glasuje o tem, da se opravi razprava v tem
               državnem zboru.</p>
               <p>Gospod minister, gre za Trimo Trebnje, ki plačuje vsako leto 5 milijonov prispevkov v
               državni proračun. Kje je še dohodnina, kje je še vse ostalo. Očitno pa je prepuščeno
               zdaj mešetarjem, to je bankam, ki vidijo samo, kako maksimalno iztržiti od podjetja.
               Če so dali za podjetje 11 milijonov, sedaj pa ga bodo prodali za 40, 50 milijonov; je
               to seveda uspeh. Drugo leto pa bo država mogla dati – tega pa ne bo banka dala, ampak
               država iz proračuna – nekaj milijonov socialnih prispevkov tem zaposlenim, ki bodo
               brez služb. To verjetno ni v skladu z zakonom. Jaz sem tudi že na eni komisiji rekel,
               da je res, kot je rekla pokojna mati predsednika Vlade, da vsaka svinjarija še ni
               nezakonita. Tudi tukaj ne gre za nezakonito dejanje; gre pa z vidika države po zdravi
               kmečki pameti za veliko svinjarijo. Posledice bodo znane čez mogoče leto ali dve,
               ampak nikomur nič mar, če so delavci 50 let ustvarjali podjetje, blagovno znamko,
               zaposlili toliko delavcev, osvajali tržišča. Zdaj dobro poslujejo iznad tistih
               rezultatov, ki ste jih prej omenili, v katerih primerih bi banke lahko še dajale
               pomoči, da morajo imeti pač tak dobiček.</p>
               <p>Trimo Trebnje ustvarja zdaj tak dobiček in še večji. Dela imajo ogromno, vendar so
               žal prepuščeni mešetarjem, mrhovinarjem, da bodo raztrgali to podjetje, banke čim več
               dobile nazaj na svoj račun. Tisto pogorišče bo pač ostalo v breme lokalnim
               prebivalcem, občini, konec koncev tudi državi. Tako se ne dela, pa čeprav nimamo
               prave zakonodaje, jo je treba pa sprejeti, že zdavnaj bi morala biti sprejeta. Če se
               tako dela s takimi podjetji, tudi ostalimi, če se je do sedaj tako delalo, me pa res
               skrbi, kam bomo prišli. Ne čudi me, do kje smo že prišli, ko vsak delavec vidi,
               zaposleni se trudijo, odpustili so toliko delavcev, da so zmanjšali stroške, sedaj
               delajo s polno paro, ustvarijo dobiček; jutri pa bodo enostavno na cesti. Nov lastnik
               bo ukinil razvoj in marketing, popokal njihovo tržišče in s svojimi izdelki to
               tržišče zapolnil. Žalostno je, da država ne more tukaj nič narediti. Sklicuje se pač
               na neko zakonodajo, očitno so jo predlagali uradniki in je neprimerna ter škodljiva.
            </p>
            </sp>
            <sp xml:id="SDZ7-Redna-14-2015-12-14.sp131">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>O vašem predlogu bo Državni zbor odločil jutri, 15. decembra 2015, v okviru
               glasovanj.</p>
               <p>Poslansko vprašanje bo postavila gospa Violeta Tomić ministru za kmetijstvo,
               gozdarstvo in prehrano mag. Dejanu Židanu, ki je odsoten. Izvolite.</p>
            </sp>
            <sp xml:id="SDZ7-Redna-14-2015-12-14.sp132">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Na naslednji seji želim ustni odgovor na svoje poslansko vprašanje.</p>
               <p>Žal mi je, ker je odsoten. Žal mi je, ker tukaj ni predsednika Vlade, da bi z njima
               delila svojo globoko žalost. Jaz namreč danes žalujem. Žalujem za reko Kolpo, ki mi
               ogromno omeni. Žalujem za nedolžnimi, ubogimi živalmi, ki se ujemajo in krvavijo v
               mukah v vaših tako imenovanih tehničnih ovirah. Žalujem za revnimi otroci, ki nikoli
               niso videli morja, pa sedaj ne bodo mogli plavati niti v reki Kolpi. Žalujem za
               turizmom. Žalujem za svojo Belo krajino, ki je do sedaj životarila, sedaj pa ji je
               vlada Mira Cerarja zadala smrtni udarec. Žalujem za Slovenijo, ki se je obdala z
               bodečo žico. In žalujem za Evropo, ki je s svojimi napačnimi politikami padla na
               izpitu zgodovine.</p>
               <p>Ministrstvo za kmetijstvo, gozdarstvo in prehrano pokriva tudi lovstvo, ribištvo in
               skrb za prosto živeče živali. Videli smo grozljive slike živali, ki so se ujele v
               tako imenovane tehnične ovire, ki jih je postavila ta vlada. Videli smo to in na to
               opozarjajo tudi organizacije za zaščito živali, lovske družine in tudi ljudje ob
               meji, ki ne morejo več prosto sprehajati svojih psov in domačih živali, da bi se
               prosto gibale naokoli. Bodeča žica oziroma tako imenovane tehnične ovire imajo
               rezila, ki so narejena tako, če se žival ali človek ujame v njih, težko pride ven; in
               bolj ko se kobaca, bolj reže in bolj je krvav, dokler ne izkrvavi do smrti. Na
               območju, kjer ste postavili tehnične ovire, skozi celo leto potekajo migracijski
               tokovi divjadi. Pod avtocestami so narejeni posebni prehodi, skozi katere lahko
               živali varno prečkajo avtoceste. Teh prehodov na meji ni. S postavitvijo žičnate
               ograje je vlada mnogim lastnikom zemljišč na obeh straneh tako imenovanih tehničnih
               ovir onemogočila normalno obdelovanje polj. Kmete skrbi, kako bo s spomladansko
               setvijo in tudi s spravilom pridelka. Na nekatera polja namreč ne bodo mogli s
               kombajni.</p>
               <p>Zato sprašujem:</p>
               <p>Ali je vlada v ceno varovanja meje s tehničnimi ovirami vključila tudi ceno socialne
               stiske kmetov zaradi manjšega pridelka, izpada dohodkov in nadaljnjega opuščanja
               kmetovanja v obmejnem pasu?</p>
               <p>Ali namerava država kmetom izplačati odškodnine za nezmožnost uporabe kmetijskih
               zemljišč?</p>
               <p>Kako mislite, da bo postavitev tehničnih ovir vplivala na populacijo prosto živečih
               živali, predvsem ogroženih vrst?</p>
               <p>Ali se vam ne zdi, da s postavitvijo žice postavljate na kocko socialno varnost
               prebivalcev ob meji?</p>
               <p>Zanima me tudi:</p>
               <p>Kdo je podpisal ta dekret?</p>
               <p>Koliko je žica stala? Na to vprašanje Luka Mesec ni dobil odgovora.</p>
               <p>Kdaj bo le-ta odstranjena?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp133">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Danijel Krivec bo postavil poslansko vprašanje ministru za infrastrukturo dr.
               Petru Gašperšiču, izvolite.</p>
            </sp>
            <sp xml:id="SDZ7-Redna-14-2015-12-14.sp134">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim ministrom, še posebej ministru
               Gašperšiču, na katerega naslavljam tudi vprašanje v povezavi z blokom 6
               Termoelektrarne Šoštanj.</p>
               <p>V tem državnem zboru in tudi na matičnih odborih smo to problematiko že velikokrat
               obravnavali ter sprejeli kar nekaj sklepov. Podobne sklepe pa je sprejela tudi vlada
               v povezavi z obvladovanjem tveganj pri gradnji bloka 6 Termoelektrarne Šoštanj, v
               povezavi s sprejetim poroštvenim zakonom.</p>
               <p>In v povezavi s tem sprašujem ministra:</p>
               <p>Ali je v tem času, odkar so bili sklepi sprejeti in tudi povzeti v okviru vladnih
               dokumentov, ministrstvo že pridobilo dokument o načrtovanih ukrepih za obvladovanje
               tveganj v povezavi z investicijo v blok 6 Termoelektrarne Šoštanj ter v povezavi s
               povezanimi družbami, se pravi s Termoelektrarno Šoštanj in Holdingom Slovenskih
               elektrarn?</p>
               <p>Ali je ministrstvo že pridobilo potrjen NIP 6, to je Noveliran investicijski program,
               v zvezi s Termoelektrarno Šoštanj?</p>
               <p>To vprašanje postavljam ravno zato, ker je tudi minister Gašperšič v odgovorih na
               matičnem delovnem odboru v preteklosti govoril o tem, da je vlada sprejela sklep za
               ustanovitev delovne skupine za pripravo določenih dokumentov v povezavi z blokom 6.
               Takrat je v svojih razpravah govoril tudi o tem, da se je treba maksimalno angažirati
               in preprečiti možnost za neko nadaljnjo škodo, ki bi se pojavila, če tveganja, ki so
               v povezavi s tem projektom, ne bi bila v zadostni smeri obvladovana. Takrat je tudi
               omenil, da je ena poteza – govorim o letu 2014 – bila že narejena. Omenil je, da je
               prišlo do zamenjave vodstva Termoelektrarne 6, takrat v gradivu.</p>
               <p>Tudi iz tega vidika sprašujem:</p>
               <p>Ali je tudi zadnja menjava v Termoelektrarni Šoštanj povezana z izvajanjem tega
               sklepa in obvladovanjem teh tveganj?</p>
               <p>Kajti od leta 2012 je to že četrti direktor. Mislim, da bomo na ta način težko
               obvladali vsa tveganja v Termoelektrarni Šoštanj. Iz zapisanega v magnetogramu iz
               odbora pa je to tudi očitno eden od ukrepov in bi želel komentar ministra tudi v tej
               povezavi.</p>
               <p>Predvsem me pa zanima:</p>
               <p>Ali je NIP 6 potrjen in je to dokument, s katerim se lahko operira v naših
               razpravah?</p>
               <p>Ali je dokument glede obvladovanja teh tveganj že pridobljen in ga ministrstvo
               ima?</p>
            </sp>
            <sp xml:id="SDZ7-Redna-14-2015-12-14.sp135">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministru za infrastrukturo dr. Petru Gašperšiču, izvolite.</p>
            </sp>
            <sp xml:id="SDZ7-Redna-14-2015-12-14.sp136">

               <speaker>DR. PETER GAŠPERŠIČ:</speaker>

               <p>Hvala, predsedujoča, za besedo. Spoštovani poslanec gospod Danijel Krivec, hvala tudi
               vam za postavljeno vprašanje.</p>
               <p>Vaša vprašanja se v glavnini oziroma pretežno nanašajo na vprašanja upravljanja, za
               katerega je pristojen v prvi vrsti Slovenski državni holding in preko njega potem
               tudi Ministrstvo za finance oziroma potem Vlada kot skupščina v končni fazi.
               Ministrstvo za infrastrukturo ureja potem ta tehnična vprašanja, ki se nanašajo na
               energetska vprašanja, in v tej vlogi tudi naše ministrstvo sodeluje z Ministrstvom za
               finance. Ampak ker ste postavili vprašanje v zvezi z določenimi dokumenti, bom skušal
               kar najbolje odgovoriti. Na Ministrstvu za infrastrukturo smo prejeli od družbe HSE
               dolgoročne projekcije poslovanja tako skupine HSE kot celote – te dolgoročne
               projekcije se nanašajo na obdobje 2015–2030 – ter tudi dolgoročne projekcije
               poslovanja posameznih družb, to je družbe HSE in tudi družbe TEŠ, tudi za enako
               obdobje 2015–2030. Te projekcije poslovanja so sprejeli organi upravljanja v HSE, z
               njihovo vsebino pa je bil seznanjen tudi SDH. Projekcije so bile izdelane na podlagi
               pregleda izhodišč in nabora predvidenih poslovnih ukrepov, ki bodo izvedeni v družbi
               HSE, družbi TEŠ in Premogovniku Velenje v obdobju do leta 2020, da se zagotovi
               nemoteno poslovanje, ki bo omogočilo družbi TEŠ izpolnjevanje njenih obveznosti.
               Vodstvi HSE in TEŠ sta nam te dolgoročne projekcije predstavili na sestanku, ki je
               bil izveden na Ministrstvu za finance. Prav tako smo v vednost prejeli tudi tako
               imenovani NIP 6, ki je bil predhodno usklajen med organi upravljanja družb znotraj
               skupine HSE. Ta dokument smo prejeli in ga tudi na ministrstvu pregledali z vidika
               izpolnjevanja zavez, ki so bile postavljene v poroštvenem zakonu in tudi v pogodbi.
               Skratka, zaveze s strani družbe TEŠ. Pri tem smo ugotovili, da so bile zaveze, ki jih
               je sprejela družba TEŠ, ob izdaji poroštva kršene. To so zaveze, ki jih poznamo,
               glede vrednosti, glede cene premoga in tako naprej. Zaradi kršitve so morali na
               podlagi pogodbe o ureditvi razmerij v zvezi s projektom postavitve nadomestnega bloka
               moči 600 megavatov v TEŠ tudi plačati kazen. Z dokumentom NIP 6 razpolagamo in ga
               lahko tudi posredujemo v Državni zbor, če vam ni bil posredovan kako drugače.</p>
               <p>Kar se tiče vprašanja glede zamenjav v vodstvu družbe TEŠ, jaz tukaj ne bi
               komentiral, ali je to zdaj v vlogi reševanja problematike in zagotavljanja uspešnega
               poslovanja. Vsekakor upam in računam, da je temu tako. Je pa vsa odgovornost, ki je s
               tem povezana, na poslovodstvu družbe, ki ima tudi svoja pravila in kodekse, kakšne
               osebe so primerne in usposobljene za to, da te vodilne funkcije v družbi opravljajo.
               Hvala lepa.</p>
            </sp>
            <sp xml:id="SDZ7-Redna-14-2015-12-14.sp137">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Danijel Krivec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp138">

               <speaker>DANIJEL KRIVEC (PS SDS):</speaker>

               <p>Hvala ministru za prvi del odgovora.</p>
               <p>Nisem pa dobil odgovora, ali je NIP 6 potrjen na pristojnih organih – TEŠ, HSE in
               ostalih; ali je verificiran. Moram reči, da z NIP 6 ne razpolagamo, smo pa
               razpolagali z vsemi prejšnjimi NIP-i, ki so bili dejansko potrjeni na teh organih.
               Vseeno pričakujem, da ta dokument lahko pridobimo. Bila pa je tudi skupna seja Odbora
               za gospodarstvo in Odbora za infrastrukturo, okolje in prostor, kjer so bili sprejeti
               nekateri sklepi, ki so nalagali ministrstvu, da nam določena poročila tudi v povezavi
               z odvisnimi družbami HSE poda; glede dolgoročnega vzdržnega obratovanja Dravskih
               elektrarn, Soških elektrarn in ostalih odvisnih družb v povezavi s HSE. Seveda vse v
               povezavi z obvladovanjem tveganj na projektu bloka 6. Takrat je bilo tudi na odborih
               predlagano, da nam ministrstvo oziroma vlada do konca leta poroča o eventualni
               načrtovani ureditvi energetskih stebrov v okviru energetskega koncepta; seveda v tej
               povezavi tudi glede vseh projektov, ki so vezani na to vzdržnost bloka 6 in
               investicije.</p>
               <p>Omenili ste že kršenje te poroštvene pogodbe in tudi zamenjavo na tem vodstvenem
               mestu. Kot sem vam prebral, v enem od magnetogramov na odboru ste sami omenili, da so
               določene poteze povezane tudi s tem, da se zamenja vodstvo TEŠ. Zato sem tudi to
               vprašanje postavil. Vi sicer pravite, da je to stvar poslovodstva oziroma nadzornega
               sveta, vendar menim, da glede na to, da je država praktično 100-odstotni lastnik,
               mora vseeno imeti neko stališče do takšnih zamenjav, kar ste tudi s svojo razpravo na
               odboru potrdili.</p>
            </sp>
            <sp xml:id="SDZ7-Redna-14-2015-12-14.sp139">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Za dopolnitev odgovora dajem besedo ministru za infrastrukturo dr. Petru Gašperšiču,
               izvolite.</p>
            </sp>
            <sp xml:id="SDZ7-Redna-14-2015-12-14.sp140">

               <speaker>DR. PETER GAŠPERŠIČ:</speaker>

               <p>Hvala za besedo.</p>
               <p>Dokument NIP 6 je bil sprejet in potrjen na vseh organih družbe HSE, tudi s strani
               nadzornega sveta, po naših informacijah. To je zadnji dokončni dokument, s katerim
               smo bili seznanjeni. Kar se tiče ostalih zavez in poročanja glede vzdržnega
               poslovanja, trenutno nimam informacije, da bi bila v teku kakšna poročila. Bomo pa to
               preverili in tudi ustrezno izvedli ta poročanja, če se zdaj že iztekajo ti roki. Kar
               se tiče pa zamenjav, je naše mnenje to, da je to v pristojnosti in odgovornosti
               uprave, ki je te poteze tudi izvedla. Hvala lepa.</p>
            </sp>
            <sp xml:id="SDZ7-Redna-14-2015-12-14.sp141">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa Ljudmila Novak bo postavila poslansko vprašanje ministrici za izobraževanje,
               znanost in šport dr. Maji Makovec Brenčič, izvolite.</p>
            </sp>
            <sp xml:id="SDZ7-Redna-14-2015-12-14.sp142">

               <speaker>LJUDMILA NOVAK (PS NSi):</speaker>

               <p>Spoštovana gospa ministrica, ministra, kolegice in kolegi!</p>
               <p>Dobro leto je minilo od odločbe Ustavnega sodišče Republike Slovenije, ki je v
               postopku za oceno odločilo, da je prvi stavek drugega odstavka 86. člena Zakona o
               organizaciji in financiranju vzgoje in izobraževanja v delu, ki se nanaša na javno
               veljavne programe osnovnošolskega izobraževanja, v neskladju z Ustavo. Ustavno
               sodišče je določilo, da mora Državni zbor ugotovljeno protiustavnost odpraviti v roku
               enega leta od objave te odločbe v Uradnem listu Republike Slovenije. Preprosteje
               povedano, po mnenju Ustavnega sodišča Republike Slovenije ni prav, da različne šole,
               ki izvajajo javno veljaven osnovnošolski program, niso financirane v enakem deležu
               oziroma program ni 100-odstotno financiran.</p>
               <p>Zanima me:</p>
               <p>Na kakšen način in kdaj boste Državnemu zboru predlagali zakonsko rešitev, s katero
               boste omenjeno neustavnost odpravili?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp143">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministrici za izobraževanje, znanost in šport dr. Maji Makovec Brenčič,
               da poda odgovor; izvolite.</p>
            </sp>
            <sp xml:id="SDZ7-Redna-14-2015-12-14.sp144">

               <speaker>DR. MAJA MAKOVEC BRENČIČ:</speaker>

               <p>Spoštovana predsedujoča; spoštovana gospa poslanka, hvala za vaše vprašanje!</p>
               <p>Zasebne šole, ki izvajajo javno veljavni program, so v skladu z Ustavo in Zakonom o
               organizaciji in financiranju vzgoje in izobraževanja razumljene kot šole, ki bogatijo
               šolski prostor. Njihovi programi predstavljajo vsebinsko in programsko dopolnitev
               šolskega prostora, tudi izbirnost. S sprejetjem zakonodaje leta 1996 so bile šole, ki
               so obstale že pred tem časom, tudi sistemsko umeščene v vzgojno-izobraževalni sistem
               Republike Slovenije. Po tem sprejetem zakonodajnem dopolnilu so bile ustanovljene še
               tri osnovne in tri srednje šole ter več vrtcev. Številne družbene spremembe, ki so
               nastopile v zadnjih letih, so tudi v mednarodnem prostoru – torej ne samo pri nas,
               ampak tudi širše – začele aktualizirati vprašanje razmerja med javnim in zasebnim
               šolstvom. Pa ne samo z vidika uresničevanja temeljnega poslanstva, predvsem ciljev
               vzgoje in izobraževanja, ampak predvsem kakovosti; torej primerljivosti,
               izvedljivosti in predvsem družbenih sprememb. Da je odprtih vprašanj vse več,
               dokazujejo tudi mednarodne študije, ki so nastale v zadnjih 10 letih, kot na primer
               študija OECD iz leta 2012, ki je del PISA oziroma OECD-jevih primerjalnih študij, ki
               jih tudi kontinuirano privzemamo v Sloveniji. Ta opozarja na spremembe družbenega
               okolja in tudi na druge dimenzije, ki jih je treba upoštevati pri analiziranju
               obravnavanega področja, še posebej z vidika tradicije, razvoja posameznih šolskih
               sistemov in različnih dejavnikov, ki vplivajo na umestitev samega šolstva v
               nacionalne izobraževalne sisteme; torej zasebnega dela in še posebej v zadnjem času
               tudi same opredelitve. Ne gre samo za vprašanje financiranja, kot je odpirala tudi
               odločba in tudi podala svoje mnenje oziroma usmeritev, ampak govorimo tudi o
               programih – kdo je pravzaprav lastnik programa, na kakšen način ta program nastaja,
               kakšni so materialni oziroma drugi pogoji, na primer lastništvo prostorov, in seveda
               še drugi dejavniki. Ne samo tisti, ki povezujejo financiranje z vidika javnega
               oziroma zasebnega.</p>
               <p>Prav tako je nedavno študija Izobraževanje v tem trenutku, govorimo o tako imenovanem
               Education at a Glance, podala odpiranje vprašanj glede dostopnosti, kakovosti,
               pravice do izbire in pravičnosti v celotnem izobraževalnem sistemu. Ne govorimo o
               posamičnih državah, ampak primerjalno v Evropi in širše. V temu duhu je tudi naša
               Bela knjiga premišljala oziroma različni avtorji navajajo razmisleke tudi o tem
               vidiku in vključujejo razmisleke tako zasebno kot javno. Še ena zelo pomembna
               usmeritev je nastala v zadnjem času in to je Unescova deklaracija, kjer smo vse
               članice potrdile koncept izobraževanja 2020–2030, ki spet kliče po teh razmislekih,
               torej celovitem urejanju vprašanj, dostopnosti, pravice do izbire, različnosti in na
               drugi strani bogatenja šolskega prostora s kakovostnimi in standardno zagotovljenimi
               izvedbami. Torej ne gledamo na ta del samo v finančnem, konkretnem vidiku. Ob
               urejanju vprašanj financiranja zasebnih šol, ki že obstajajo in so svojo kakovost
               dokazale in tudi delujejo v duhu standardov, ki so v tem trenutku primerljivi, želimo
               povezati tudi druga vprašanja, ki se vežejo na morebitna prihajanja oziroma morebitna
               ustanavljanja novih zasebnih šol, kot so: sprejemanje programov, uveljavljanje
               programov, opredeljevanje zagotavljanja kakovosti pri izvajanju programov – to je
               seveda eden od ključnih delov, katerega tudi navajajo te študije, ki sem jih prej
               opredelila; vpis v razvid ter zagotavljanje kadrovskih in materialnih oziroma drugih
               pogojev.</p>
               <p>In predloge te celovitejše ureditve, torej spoštovanje ustavne odločbe in seveda na
               drugi strani širši razmislek o tem, kako lahko v teh družbenih procesih, spremembah
               družbenih zaznav in dejanskih dogajanj – vzemimo tudi migracijske tokove, ki zdaj
               odpirajo tudi novo dimenzijo v šolstvu –, pripraviti celovit predlog v naslednjih
               mesecih ter do sredine 2016 tudi uveljaviti skozi postopek tako imenovano Zofko-B
               (ZOFVI-B), ki se bo dotikala še drugih vrst vprašanj.</p>
            </sp>
            <sp xml:id="SDZ7-Redna-14-2015-12-14.sp145">

               <speaker>PODPREDSEDNICA MAG. BOJANA MURŠIČ:</speaker>

               <p>Gospa Ljudmila Novak, imate besedo, da zahtevate dopolnitev odgovora, izvolite.</p>
            </sp>
            <sp xml:id="SDZ7-Redna-14-2015-12-14.sp146">

               <speaker>LJUDMILA NOVAK (PS NSi):</speaker>

               <p>V Sloveniji imamo tri zasebne osnovne šole, torej 0,7 %; in vsekakor ne morejo
               ogrožati javnega šolstva, kot večkrat slišimo poudarke nekaterih. In lahko rečemo, da
               so se te šole dobro izkazale glede kvalitete, glede vzgojnih programov in tudi starši
               so z njimi zadovoljni. In zato je več kot utemeljeno, da država plača program, torej
               javno veljavni osnovnošolski program, ker vemo, da je osnovna šola obvezna. In to
               financiranje gre za plače, prejemke učiteljev, materialne stroške za izvajanje
               programa; ne gre pa za investicije, investicijsko vzdrževanje, nove naložbe in
               opremo.</p>
               <p>Kakorkoli pogledamo, država ima profit oziroma ima manj stroškov z izobraževanjem, če
               delujejo takšne zasebne osnovne šole, ki so pa hkrati tudi kvalitetne. Tudi starši
               imajo večjo možnost izbire, tudi konkurenčnost se povečuje; seveda pa moramo biti v
               prihodnosti previdni, da ne bo kdorkoli imel takšnih zahtev za obvezno osnovnošolsko
               izobraževanje v nasprotju z našo kulturo, etiko, načeli in tako naprej.</p>
               <p>Sprašujem pa tudi glede na to, da očitno ta odločba ne bo izpolnjena v enem letu:</p>
               <p>Ali boste zagotovili tudi finančna sredstva za nazaj?</p>
               <p>Ker pravite, da boste šele naslednje leto dali v proceduro novi predlog, ali boste
               zagotovili sredstva za nazaj, saj vemo, da gre tu za približno 300 tisoč evrov
               dodatnega denarja letno.</p>
            </sp>
            <sp xml:id="SDZ7-Redna-14-2015-12-14.sp147">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministrici za izobraževanje, znanost in šport dr. Maji Makovec Brenčič
               za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp148">

               <speaker>DR. MAJA MAKOVEC BRENČIČ:</speaker>

               <p>Najlepša hvala.</p>
               <p>Seveda bomo preučili tudi ta del ob pripravi celovitejšega predloga, zato tudi
               skušamo že zdaj usklajevati ta vidik standardov kakovosti, kaj vse to pomeni na koncu
               tudi za finančno izvajanje; in primerljivost izvajanja, za kar mislim, da je ključni
               del zagotavljanja teh standardov in izvedbe. Kar se tiče sprejetja ustavne odločbe,
               vemo, da imamo ravno v našem resornem ministrstvu še eno od ustavnih odločb iz leta
               2011, ki še nikoli ni bila izvedena; čeprav je bilo veliko poskusov tudi priprave
               zakonodaje. Zato se bomo tudi do tega vprašanja financiranja opredeljevali v skladu s
               pravnimi normami in zahtevami, ki izhajajo iz odločbe.</p>
            </sp>
            <sp xml:id="SDZ7-Redna-14-2015-12-14.sp149">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospa Ljudmila Novak, imate besedo, da zahtevate, da se na naslednji seji Državnega
               zbora opravi razprava o odgovoru na vaše vprašanje.</p>
            </sp>
            <sp xml:id="SDZ7-Redna-14-2015-12-14.sp150">

               <speaker>LJUDMILA NOVAK (PS NSi):</speaker>

               <p>Ja, ves čas sem mislila, da bom podala to zahtevo.</p>
               <p>Bom pa zaenkrat rekla, da vam verjamem na besedo, in ker vemo, da bomo v kratkem tudi
               o tej tematiki razpravljali v okviru zakonodajnega predloga, zato ne bom podala te
               zahteve. Zaenkrat vam verjamem na besedo in upam, da boste moje zaupanje upravičili.
            </p>
            </sp>
            <sp xml:id="SDZ7-Redna-14-2015-12-14.sp151">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Marko Pogačnik, ki bo postavil poslansko vprašanje ministru za
               finance dr. Dušanu Mramorju, izvolite.</p>
            </sp>
            <sp xml:id="SDZ7-Redna-14-2015-12-14.sp152">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Spoštovani minister!</p>
               <p>Želim vam zastaviti vprašanje v zvezi z delnicami Pozavarovalnice Save, ki so v lasti
               Nove Kreditne banke Maribor. Časnik Finance je v prejšnjem tednu pisal, da namerava
               Republika Slovenija od Nove Kreditne banke Maribor kupiti približno malo več kot
               2-odstotni delež Pozavarovalnice Save.</p>
               <p>Zanima me:</p>
               <p>Ali ta informacija drži?</p>
               <p>Ali drži informacija, da naj bi bila kupnina, ki približno po današnji borzni ceni
               znaša malo več kakor 5 milijonov evrov, res plačana tudi iz proračuna?</p>
               <p>Kje so razlogi in zaradi česa država razmišlja o nakupu tega deleža?</p>
            </sp>
            <sp xml:id="SDZ7-Redna-14-2015-12-14.sp153">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministru za finance dr. Dušanu Mramorju, da poda odgovor. Izvolite.</p>
            </sp>
            <sp xml:id="SDZ7-Redna-14-2015-12-14.sp154">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Sava RE oziroma Pozavarovalnica Sava d. d. je skladno s Strategijo upravljanja
               kapitalskih naložb države, kot vemo, klasificirana kot pomembna naložba, kar pomeni,
               da mora država v njej ohraniti 25 % plus eno delnico. Poleg tega strategija določa,
               da za to naložbo velja pogoj razpršenosti lastništva oziroma da mora SDH v tem
               primeru zagotoviti izpolnjevanje pogojev razpršenega lastništva zasebnih lastnikov,
               in sicer do višine skupnega deleža kapitalskih naložb države. Samo toliko v
               vednost.</p>
               <p>Vsa upravljavska upravičenja, vezana na konkretno družbo, izvaja Slovenski državni
               holding, ki mora upoštevati usmeritve iz odloka o Strategiji upravljanja kapitalskih
               naložb v lasti države. Poleg tega pa še letni načrt upravljanja z naložbami in načelo
               gospodarnosti pri kakršnemkoli pridobivanju ali razpolaganju z naložbami. Ker delnica
               Pozavarovalnice Sava kotira na borzi, več informacij ne morem podati. Jaz enostavno
               na to vaše vprašanje ne smem odgovoriti.</p>
            </sp>
            <sp xml:id="SDZ7-Redna-14-2015-12-14.sp155">

               <speaker>PODPREDSEDNICA MAG. BOJANA MURŠIČ:</speaker>

               <p>Mag. Marko Pogačnik, imate zahtevo za dopolnitev odgovora. Izvolite.</p>
            </sp>
            <sp xml:id="SDZ7-Redna-14-2015-12-14.sp156">

               <speaker>MAG. MARKO POGAČNIK (PS SDS):</speaker>

               <p>Hvala.</p>
               <p>Nova Kreditna banka Maribor naj bi prodala ta 2-odstotni delež teh delnic. Časnik
               Finance je veliko pisal v člankih o tem. Tudi zame osebno bi bilo recimo
               presenečenje, če ta informacija drži. Drži predvsem zaradi tega, da naj bi država to
               kupnino namenila iz proračuna. Vemo, da SDH razpolaga oziroma ima v lasti že 25 %
               plus eno delnico Pozavarovalnice Sava oziroma Sava RE. Sava RE je tudi v Strategiji
               upravljanja državnega premoženja opredeljena kot pomembna naložba. Jaz osebno ne
               vidim niti enega tehtnega razloga, da naj bi se delež v tej družbi povečeval. V letu
               2013 je bilo tudi obljubljeno oziroma dano izhodišče, da naj bi bila delnica te
               družbe uvrščena na borzo in da naj bi se postopoma začela priprava na prodajo.
               Mislim, spoštovani minister, da bi bilo teh 5 milijonov evrov v primeru, če bi se
               odločili za ta nakup, dejansko vprašanje smiselnosti in smotrnosti porabe
               davkoplačevalskega oziroma proračunskega denarja. Drugače bi bilo, če bi bila dana
               lastniška struktura 24 %, da bi branili neke statutarne prage ali kaj podobnega. In v
               danem trenutku bi bilo to res presenečenje.</p>
               <p>Da bi se sklicevali na to informacijo, ki ste mi jo zdaj dali, se mi zdi, da bi bilo
               recimo po eni strani smešno, da ne morete odgovoriti zaradi tega, ker obstaja borza.
               Se mi zdi, da ne želite odgovoriti na to vprašanje; ne vem pa, kje so razlogi.
               Prepričan sem, da bi bil ta denar negospodaren in nesmotrno uporabljen v primeru, da
               bi se država res odločila za ta / izklop mikrofona/</p>
            </sp>
            <sp xml:id="SDZ7-Redna-14-2015-12-14.sp157">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministru za finance dr. Dušanu Mramorju za dopolnitev odgovora,
               izvolite.</p>
            </sp>
            <sp xml:id="SDZ7-Redna-14-2015-12-14.sp158">

               <speaker>DR. DUŠAN MRAMOR:</speaker>

               <p>Ne, da ne želim, ampak v primeru tega konkretnega vprašanja ne morem niti potrditi
               niti zanikati tovrstne informacije. Ta bi se skladno z Zakonom o trgu finančnih
               instrumentov smatrala kot nedovoljeno podajanje notranjih informacij in bi lahko
               vplivala na ceno. Jaz vam v skladu z zakonom ne morem odgovoriti.</p>
            </sp>
            <sp xml:id="SDZ7-Redna-14-2015-12-14.sp159">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Tomaž Lisec bo postavil poslansko vprašanje ministrici za izobraževanje,
               znanost in šport dr. Maji Makovec Brenčič. Izvolite.</p>
            </sp>
            <sp xml:id="SDZ7-Redna-14-2015-12-14.sp160">

               <speaker>TOMAŽ LISEC (PS SDS):</speaker>

               <p>Hvala, podpredsednica, za dano besedo. Spoštovana ministrica, kolegi in kolegice, lep
               pozdrav!</p>
               <p>Kot član Odbora za izobraževanje sem v preteklih dneh pogledal koalicijsko pogodbo iz
               vašega resorja, ki je sicer bolj nek splošen dokument, brez nekih obvezujočih
               terminskih in vsebinskih delov, kar pa seveda tudi ni vaša krivda, kajti vi ste
               četrta ministrica za izobraževanje v tej vladi; dve redni ministrici in predsednik
               Vlade, ki je bil dvakrat v. d. Ko pa pogledam Normativni delovni program Vlade
               Republike Slovenije za leto 2014 in leto 2015, sem upal, da bo z vašim prihodom na
               ministrstvo vso to zastalo delo v preteklem letu in tudi v tem letu dobilo nek
               pospešek. Na žalost ugotavljam, da ste sprejeli en pomemben zakon, ki ga bomo na tej
               seji Državnega zbora sprejemali, vse ostalo pa na žalost – vsaj po mojih
               informacijah, pa upam, da bom danes dobil drugačne odgovore – stoji. Če pogledamo te
               normativne programe, stojijo: Zakon o športu, Zakon o visokem šolstvu, Zakon o
               raziskovalni in razvojni dejavnosti, Zakon o gimnazijah. Kot je že prej kolegica
               Novak rekla, imamo odločbo Ustavnega sodišča iz decembra lanskega leta, ki govori, da
               moramo izenačiti 100-odstotno financiranje osnovnošolskih zasebnih in javnih
               programov. Skratka, dela je dovolj ne samo na vašem resorju, vpeti ste tudi v
               nekatere druge zakone, ki so potrebni medresorskega usklajevanja; pa tudi tam nimam
               občutka, da se stvari premikajo z hitrim tempom.</p>
               <p>Zato me zanima:</p>
               <p>Koliko zaposlenih je na vašem ministrstvu?</p>
               <p>Kje in kateri so glavni razlogi za nesprejetje posameznih pomembnih zakonov?</p>
               <p>Kdaj lahko pričakujemo vsebinske odločitve glede posameznih zakonov, kot na primer,
               ali bomo sprejeli oziroma boste sprejeli Zakon o visokem šolstvu posebej in Zakon o
               raziskovalni dejavnosti posebej?</p>
               <p>Kdaj in kakšne zakone lahko pričakujemo v letu 2016, če že vemo, da očitno v letu
               2015 dveh tretjin zakonov ne bomo zagledali v Državnem zboru?</p>
               <p>In ključno vprašanje, ki ga ponavljam tudi na ostalih resorjih, je:</p>
               <p>Kakšna je po vašem mnenju odgovornost uradnikov za vestno oziroma nevestno
               opravljanje njihove službene dolžnosti?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp161">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministrici za izobraževanje, znanost in šport dr. Maji Makovec Brenčič
               za podajo odgovora; izvolite.</p>
            </sp>
            <sp xml:id="SDZ7-Redna-14-2015-12-14.sp162">

               <speaker>DR. MAJA MAKOVEC BRENČIČ:</speaker>

               <p>Najlepša hvala, predsedujoča.</p>
               <p>Spoštovani poslanec gospod Lisec, bom kar neposredno odgovarjala na vse izpostavljene
               zakone. Zakon o športu – za 15. 12. je sklican strokovni svet, na katerem se bomo
               dokončno dogovorili še o nekaj vsebinskih in tehničnih podrobnostih. Do konca leta
               imajo naši kolegi nalogo, da je objavljen na E-demokraciji. Praktično ga lahko
               pričakujete v nekaj dneh v javno razpravo.</p>
               <p>Zakon oziroma novelacija Zakona o visokem šolstvu, ki sledi tisti prej omenjeni
               odločbi leta 2011, je v pripravah. Skupaj z delovno skupino, z vsemi deležniki in
               vsemi predstavniki so razrešili večino vprašanj, povezanih s prehodom na
               institucionalno akreditacijo in internacionalizacijo. Odprta so še vprašanja na
               področju financiranja, prav vizavi izvajanju ustavne odločbe. Ta del usklajujemo tudi
               še do konca decembra in prvih dneh januarja. Pričakujemo, da moramo v prvi polovici
               2016 z novelacijo zaokrožiti. Želimo pa priti s predlogom, ki je kar se da v konsenzu
               in ki predvsem spoštuje ustavno odločbo. Veste pa, da so finančni, javnofinančni
               okvirji drugačni, kot so bili leta 2011, ko je bila ustavna odločba definirana. Zakon
               o raziskovalni in razvojni dejavnosti – v teh dneh se prvič sreča delovna skupina,
               osnutek zakona je na ministrstvu pripravljen, usklajevali ga bomo spet segmentno po
               posameznih sklopih, ki so še posebej ostali odprti tudi v pripravi predhodnih
               predlogov zakonov.</p>
               <p>Na E-demokraciji pa imate že ZOFVI v tistem delu, ki se dotika vseh sklepov odbora,
               ki so bili sprejeti v zadnjem obdobju, predvsem kar se tiče področja nasilja,
               kazenskega dela in sodelovanja učiteljev oziroma učiteljic v teh postopkih; na drugi
               strani pa tudi ureditve evidenc in razvidov. To je ključno, da lahko tudi v
               naslednjem šolskem letu ustrezno nadaljujemo s pripravo in izvajanjem vseh
               vzgojno-izobraževalnih procesov. Pripravlja pa se drugi del ZOFVI, to je ZOFVI-B v
               našem resorju, ki bo obravnaval to, kar sem že predhodno razložila, kar se tiče
               ustavne odločbe: javno – zasebno, imenovanje ravnateljev in delovnega časa. To so tri
               ključna področja, ki niso enostavna za urejanje in potrebujejo tudi širši pogled ter
               tudi širši konsenz glede tega, na kakšen način smotrno, postopno in hkrati umirjeno
               predvsem zadnji dve vsebini umestiti v zakonodajni okvir. Tisto, kar še sledi, pa je
               področje Zakona o izvajanju mednarodnih programov s področja vzgoje in izobraževanja.
               Tudi to že najdete na E-demokraciji. Gre za enega redkih primerov v Evropi. Žal v
               Sloveniji tega področja nimamo formalnopravno ustrezno urejenega. Pravzaprav urejamo
               tisto, kar na nek način poteka in hkrati dajemo s tem tudi jurisdikcijo, temu rečemo,
               mednarodnega ogledala Slovenije; tudi na področju šolstva oziroma privzemanja
               veljavnosti programov, ki so sicer že akreditirani v tujini ali imajo neko ustrezno
               primerljivost po kakovosti.</p>
               <p>Kar se tiče področja informacijskega dela, kjer sicer ne gre za zakonodajni del, gre
               pa za enega od ključnih dokumentov, to je digitalna strategija Slovenije, vključno s
               kibernetsko varnostjo. Ta del je tudi v usklajevanju z DG Connect, torej evropskim
               delom, ki predstavlja tudi enega od izjemno pomembnih dokumentov razvoja, ki ga tudi
               pokriva to ministrstvo. Gre pa še za kup drugih izstopajočih področij, ki se bodisi
               urejajo s pravilniki bodisi urejajo s področji, ki se dotikajo izvedbe zakonov, ki so
               bili predhodno sprejeti. Če se spomnite, smo v juliju tudi sprejemali spremembo ZOFVI
               na področju 20, 30, 40. Gre za potencialno možnost šolam, da vključujejo tudi
               ustrezen učiteljski kader na način, da lahko lažje izvajajo dodatna področja, kot je
               razširjeni program. Toliko kot povzetek. Hvala.</p>
            </sp>
            <sp xml:id="SDZ7-Redna-14-2015-12-14.sp163">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Tomaž Lisec, imate besedo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp164">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Resnično upam, da bodo Zakon o športu, Zakon o visokem šolstvu in Zakon o
               raziskovalni in razvojni dejavnosti pred nami še pred koncem junija, ker verjetno oba
               veva, da za takšno vprašanje, kot je financiranje visokega šolstva, prične se 1.
               septembra oziroma 1. oktobra. Na vas je sicer, da v proračunih zagotovite sredstva že
               v dejanskih proračunih, čeprav tukaj imam občutek, ko sem gledal proračun za leto
               2016, me je zelo strah, da ti zakoni ne bodo začeli veljati s 1. 8., 1. 9. oziroma 1.
               10. 2012(?), kajti ne verjamem, da imate v proračunu zagotovljena sredstva za te
               zakone.</p>
               <p>Posebej pri Zakonu o raziskovalni dejavnosti in Zakonu o visokem šolstvu me
               zanima:</p>
               <p>Kako vaš terminski plan sledi finančni konstrukciji, torej proračunu vašega
               ministrstva?</p>
               <p>Ali pripravljate še kakšne druge zakone v letu 2016?</p>
               <p>Po mojih informacijah naj bi bil nujno potreben sprememb tudi Zakon o gimnazijah.
               Tista točka, ki nas v Poslanski skupini SDS zelo zanima – Zakon o poklicnem in
               strokovnem izobraževanju ter Zakon o usmerjanju otrok s posebnimi potrebami.</p>
               <p>Pričakujem eno konkretno leto 2016, ker želim, da pospešite vaše zadeve, po možnosti
               tudi reorganizirate ministrstvo in, spoštovani, končno sprejmete odločitve. Kot sem
               že enkrat rekel, bolj se boste pogovarjali z deležniki, bolj boste vsak sebi; kar pa
               verjetno ni intenca dobrega ministra. Hvala.</p>
            </sp>
            <sp xml:id="SDZ7-Redna-14-2015-12-14.sp165">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem ministrici za izobraževanje, znanost in šport dr. Maji Makovec Brenčič
               za dopolnitev odgovora, izvolite.</p>
            </sp>
            <sp xml:id="SDZ7-Redna-14-2015-12-14.sp166">

               <speaker>DR. MAJA MAKOVEC BRENČIČ:</speaker>

               <p>Najlepša hvala.</p>
               <p>Nisem navedla ostalih predlaganih zakonov na normativnem programu. Ste jih pa sami že
               omenili, predvsem tistega, ki se tiče poklicnega izobraževanja. Tukaj je v pripravi
               zakon o vajeništvu. Moram pojasniti, da delovne skupine tudi v povezavi z
               gospodarstvom, z vsemi vključenimi deležniki, tudi poslanskimi skupinami delujejo, da
               je priprava na osnovi, kot smo jo tudi napovedali v tem parlamentu. Držali se bomo
               časovnice, ker je to ključno tudi za razvoj povezovanja gospodarstva in šolstva. Kar
               se pa se tiče ZVis, novelacij in pričakovanega proračuna, pa je stanje tako, da smo
               prvič zagotovili po dolgem času, da z indeksom 106 dvigujemo financiranje na področju
               znanosti in visokega šolstva. To je prvi znak za trend navzgor in s tem praktično
               posredno glede na primerljive makroekonomske kriterije sledimo tudi v resnici ne
               neposredno, ker okviri so bili seveda 2011 malce drugačni, rasti tega sektorja, kot
               bi morala potekati že sicer. Mislim, da s tem tudi dajemo pravi znak, da posredno, ne
               glede na to, da ustavna odločba še ni prevedena v zakon, s tem že sledimo dejansko
               večji stabilnosti in predvsem razvojnosti tega sektorja. To je prvo od teh napovedi v
               zadnjem času in tudi lahko rečem, da so deležniki to zelo konstruktivno sprejeli.
            </p>
            </sp>
            <sp xml:id="SDZ7-Redna-14-2015-12-14.sp167">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Matjaž Hanžek bo postavil poslansko vprašanje ministrici za izobraževanje,
               znanost in šport dr. Maji Makovec Brenčič. Izvolite.</p>
            </sp>
            <sp xml:id="SDZ7-Redna-14-2015-12-14.sp168">

               <speaker>MATJAŽ HANŽEK (PS ZL):</speaker>

               <p>Hvala lepa. Spoštovana ministrica!</p>
               <p>Iz medijev smo izvedeli, kar so potrdili tudi predstavniki Romov, da se je izteklo
               financiranje projekta Skupaj do znanja, ki vsebinsko zajema romske vrtce oziroma
               inkubatorje po Sloveniji. Razen Občine Krško, ki je v nujnem in v omejenem obsegu
               prevzela financiranje aktivnosti predšolske vzgoje romskih otrok; ne pa tudi drugih
               dejavnosti, se zdi, da se je s tem dejansko ustavilo financiranje aktivnosti, ki so
               za našo družbo, kaj šele za romsko skupnost, nujne in ključne. Če poslušamo slovensko
               politiko, ki ne glede na barvo, se zdi, da vsi podpirajo čim hitrejše vključevanje
               Romov v slovensko družbo; a načelna drža in izjave niso dovolj. Treba je odpraviti
               mnogo različnih ovir, ki to načelno strinjanje materializirajo – zaposlitev,
               bivanjski pogoji, izobrazba in še mnogo kaj. Predvsem pa je skupno vsem, da je
               zgodnje vključevanje romskih otrok v predšolsko vzgojo ključnega pomena. Ukinjanje
               vrtcev za romske otroke pa zanesljivo temu ne bo pripomoglo. Potrebno bo redno
               financiranje iz državnega proračuna in ne le preko občasnih projektov ali prepuščanje
               dobri volji in omejenim financam občine. To narekuje tudi Zakon o vrtcih, ki v svojem
               29. členu govori, da se iz državnega proračuna zagotavljajo sredstva za oddelke
               vrtcev v bolnišnicah, za otroke s posebnimi potrebami, za oddelke z italijanskim in
               madžarskim jezikom ter za oddelke otrok Romov. Opozarjam tudi, da je že v programu
               ukrepov bivše bivše vlade v letih 2010–2015 obljubljen prenos romskih predšolskih
               vsebin v reden sistem financiranja preko proračuna, a se to ni zgodilo do sedaj.</p>
               <p>Zato vas sprašujem:</p>
               <p>Koliko romskih predšolskih otrok je s 1. decembrom 2015 ostalo brez dostopa do
               predšolske vzgoje?</p>
               <p>Kdo je odgovoren, da razpisi niso upoštevali, da se šolsko leto izteče 31. 8.; nova
               finančna perspektiva EU pa se začne izvajati s 1. januarjem 2016?</p>
               <p>Ali in kdaj bo država izpolnila zakonske obveznosti rednega sistemskega financiranja
               predšolskih izobraževalnih vsebin za otroke romske narodnosti?</p>
               <p>Kako poteka financiranje ostalih po 21. členu Zakona o vrtcih omenjenih skupin?</p>
               <p>Hvala lepa.</p>
            </sp>
            <sp xml:id="SDZ7-Redna-14-2015-12-14.sp169">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo ministrica dr. Maja Makovec Brenčič.</p>
            </sp>
            <sp xml:id="SDZ7-Redna-14-2015-12-14.sp170">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovani gospod poslanec Hanžek, spoštovani vsi!</p>
               <p>MIZŠ je od leta 2008 financiral štiri projekte iz Evropskega socialnega sklada, in
               sicer na področju namenjenega učinkovitejšemu vključevanju otrok in učencev Romov v
               sistem vzgoje in izobraževanja. In skupna vrednost je bila 7 milijonov evrov. Iz teh
               sredstev se je tudi financiralo delo romskih pomočnikov, delo izobraženih Romov, ki
               so nudili učno pomoč in aktivnosti v samih romskih naseljih. Osnovni namen
               sodelovanja v tem našem resornem delu je dvig socialnega in kulturnega kapitala Romov
               ter tudi učinkovitejšega povezovanja s širšo okolico. Moram tudi povedati, da so to
               tudi projekti, ki so bili nagrajeni s strani Evropske unije in tudi prepoznani kot
               primeri boljšega vključevanja Romov; govorim o evropskih primerjavah.</p>
               <p>Obseg sredstev in s tem aktivnosti, ki smo jih na ta način zagotovili, celo presega
               tiste možnosti, ki bi jih kakorkoli lahko imeli znotraj nacionalnega proračuna; in
               zato s temi projekti nadaljujemo. Nadaljujemo 1. 1. 2016. Drži pa, da je vmesni čas
               teh nekaj mesecev ostalo odprtih, ker ni bilo moč začeti črpati sredstev iz
               evropskega sklada oziroma iz kohezijskih virov pred tem. To je bila sicer naša želja
               in močna pobuda tudi do Službe Vlade za razvoj in evropsko kohezijsko politiko, ampak
               glede na izvajanje perspektive je dejansko ta premostitev potrebna. Konkretno v enem
               od primerov, ki ste ga navajali in izvedeli iz medijev, sodelujemo z občino in bomo
               tudi z občino dosegli premostitev rešitve tega problema. In tukaj bi se tudi rada
               zahvalila lokalnim skupnostim, ki z nami res intenzivno sodelujejo pri problematiki
               vključevanja oziroma pri aktivnostih in izvajanju procesov vključevanja Romov,
               predvsem otrok, in povezovanja le-teh s širšo okolico ter vključevanja v
               vzgojno-izobraževalne procese.</p>
               <p>Poudarila bi, da so vsi ti projekti v skladu s Strategijo za učinkovitejše
               vključevanja učencev Romov v sistem vzgoje in izobraževanja Republike Slovenije in da
               je bila leta 2011 tudi ta strategija že dopolnjena. Izhodiščna je iz leta 2004 in
               tudi sprejeta na Strokovnem svetu za splošno izobraževanje, kar pomeni, da je podmena
               učnega procesa dana tudi s strokovnimi gledišči. Tisto, kar je bilo dodano, je
               koncept predšolske vzgoje in čimprejšnjega vključevanja romskih otrok. In zato bo
               tudi ta projekt, ki je bil omenjen, zagotovo eden ključnih projektov integriranja in
               hkrati aktivnega vključevanja ne le znotraj samega sistema, ampak tudi predvsem in
               najprej znotraj romskih naselij. To je bila tudi želja romske skupnosti, da vzporedno
               peljemo aktivnosti. En del aktivnosti v njihovem osrčju osnovnega, dnevnega življenja
               in na drugi strani znotraj celovitega šolskega sistema. Naj tudi povem, da je v tem
               trenutku financiranje vseh ranljivih skupin, ne govorim samo o romskih, ampak tudi
               širše. V tem trenutku konkretno, kjer so vključeni romski otroci, gre za 6 javnih
               vrtcev in 8 oddelkov. Potem so še druge ranljive skupine, ki jih tudi sistematično s
               pogodbami, torej integralno, financiramo tudi z namenom sistemskega vključevanja. Pri
               tem so ranljive skupine tudi bolnišnični oddelki in tako naprej, kjer so tudi lahko
               romski otroci vključeni, če se to dogodi za potrebno.</p>
               <p>Vrtci, kot so recimo omenjeni Kerinov Grm, so bili oblikovani po sprejetju strategije
               iz tega razloga, da bi integracije izvajali na več nivojih. Torej eno je romsko –
               romski način življenja, romsko naselje. Tukaj smo spoštovali, kot že omenjeno,
               skupnost in tudi sodelovanje z romskimi mamami ter na drugi strani skušali
               integrirati vsa ta življenja tudi skozi tako imenovane inkubatorje. Veste, da smo
               financirali 8 inkubatorjev tudi v pretekli perspektivi; in s tem bomo tudi
               nadaljevali v prihodnjem obdobju. Tisto, kar mislim, da je ključno pri tem in kar
               tudi projekt Skupaj do znanja namenja, je večja pozornost celovitejšemu vključevanju
               in krepitvi socialnega in kulturnega kapitala; predvsem z namenom, da lahko lažje
               poteka tudi izvajanje našega pravilnika, predvsem 31. člena Pravilnika o normativih
               za opravljanje dejavnosti predšolske vzgoje, ki se izključno nanaša na romske otroke.
            </p>
            </sp>
            <sp xml:id="SDZ7-Redna-14-2015-12-14.sp171">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Hanžek, izvolite, imate zahtevo za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp172">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Spoštovana ministrica, hvala za izčrpen odgovor, ampak tisto, kar sem vprašal, pač
               nisem dobil. Vse ostalo se strinjam z vami, zelo dobro ste povedali in tudi ti
               projekti so krasni in dobri. Samo ena stvar je, če v zakonu piše, da se te dejavnosti
               financirajo iz državnega proračuna, mi pa vidimo, da se pri romskih otrocih financira
               iz proračuna EU, ki je ali ni; to pomeni, da ta ureditev ni v skladu z Romi.</p>
               <p>Drugo, mi niste odgovorili, zanima me, kako poteka financiranje za ostale skupine. Ne
               me zdaj narobe razumeti, da bi tudi ostale morale biti enako.</p>
               <p>Ali so vsi enako financirani?</p>
               <p>Mislim, da mora biti tu sistemski vir državni proračun. Kje država dobi, je vseeno.
               Ne more biti financiranje odvisno od tega, ali bo Evropska unija dala, ali bo dala
               malo več, ali malo manj. Otroke bomo pač takrat pustili doma. Ravno tako, če bi imeli
               osnovne šole, ker tako približno bomo rekli – nismo dobili denarja iz Evropske unije,
               bodo pa od septembra do 31. decembra otroci pač ostali doma. Nisem dobil števila,
               koliko otrok je ostalo brez dostopa do predšolske vzgoje. Tudi če mi ne poveste,
               koliko otrok je ostalo, ni problem. To bi pa le rad vedel.</p>
               <p>Ali razmišljate v vladi oziroma na vašem ministrstvu, najbrž v povezavi z
               Ministrstvom za delo, družino in enake možnosti, kako te stvari razrešiti?</p>
               <p>Hvala lepa.</p>
            </sp>
            <sp xml:id="SDZ7-Redna-14-2015-12-14.sp173">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo ministrica dr. Maja Makovec Brenčič.</p>
            </sp>
            <sp xml:id="SDZ7-Redna-14-2015-12-14.sp174">

               <speaker>DR. MAJA MAKOVEC BRENČIČ:</speaker>

               <p>Naj pojasnim. Gre za oboje vrst financiranja, gre za integralni del in gre za del, ki
               prihaja iz Evropske unije. Zato sem tudi opredelila pogodbeno financiranje za
               ranljive skupine, ker to je bilo vaše širše vprašanje. In te zajemajo že imenovanih 6
               javnih vrtcev, kjer se vključujejo tudi romski otroci; 9 vrtcev, ki imajo v regijskih
               bolnišnicah organiziranih 11 bolnišničnih oddelkov. V Vrtcu Vodmat financiramo
               bolnišnični vrtec, ki deluje tudi v okviru Univerzitetnega kliničnega centra.
               Sklenjenih imamo 7 pogodb z vrtci, ki vključujejo otroke obeh narodnostnih skupnosti.
               To so štirikrat dvojezični vrtci in trikrat vrtci za pripadnike italijanske narodne
               skupnosti. To je tisti del, ki je sistemski del, in dopolnjujemo ta del z evropskimi
               viri. Strinjam se s tem, da lahko projekt je ali ni; vendar verjemite, ko načrtujemo
               politiko črpanja finančnih virov nove perspektive, imajo prednost še posebej ranljive
               skupine. To je tudi evropska strategija in naša strategija sledi tudi usmerjanju same
               strategije, ki smo jo v letu 2011 vendarle dopolnili; verjetno v največji meri prav
               na področju izobraževanja oziroma vključevanja otrok in širše tudi Romov. Ne govorimo
               samo o vrtčevskem delu, govorimo tudi o delu vključevanja do najvišje visokošolske
               ravni. Tudi s tistimi rezultati smo lahko zadovoljni, saj je vse več romskih otrok,
               celo tistih, ki z željo pristopa do končne diplome, torej do visokošolskega
               študija.</p>
               <p>Ti podatki krepijo vedenje o tem, da imamo te sistemske projekte na eni strani in
               integralno financiranje na drugi strani kot povezano celoto. Tudi sicer gledamo to
               kot celovit sistem razvoja in bomo to zelo intenzivno počeli tudi naprej. Sicer pa
               delujemo tudi zelo dobro in sodelujemo z uradom, ki skrbi za izvajanje te strategije.
               Lahko rečem, da z vidika šolstva tudi zelo lepo, konstruktivno in tudi s pobudami, ki
               prihajajo iz lokalne srenje, sodelujemo tudi z romsko skupnostjo. In mislim, da je to
               tisti pravi način, da odkrijemo, kje lahko z določenimi instrumenti pomagamo bolje,
               še bolj učinkovito. Gre pa za širši sistem socialnega in kulturnega kapitala,
               vključevanja, integriranja, ki pa se ne more vedno zgoditi čez noč. Torej kombinacija
               integralnih in evropskih virov in tudi večina evropskih držav to počne na ta način.
            </p>
            </sp>
            <sp xml:id="SDZ7-Redna-14-2015-12-14.sp175">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Andrej Šircelj bo postavil vprašanje ministru za zunanje zadeve Karlu Viktorju
               Erjavcu. Prosim, da se zaradi opravičene odsotnosti ministra opredelite do načina
               odgovora. Izvolite.</p>
            </sp>
            <sp xml:id="SDZ7-Redna-14-2015-12-14.sp176">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik.</p>
               <p>Sprašujem ministra Erjavca, ministra za zunanje zadeve:</p>
               <p>Kakšna je vloga Ministrstva za zunanje zadeve in s tem tudi Vlade Republike Slovenije
               pri odgovorih na vprašanja, ki se nanašajo na trenutno stanje v Evropski uniji in v
               Evropi nasploh?</p>
               <p>Na eni strani smo priča migrantski krizi in tukaj lahko ugotovimo, da je Evropska
               unija zaenkrat ni dokončno rešila. Vprašanje je, ali jo uspešno rešuje. Na drugi
               strani imamo tudi turbulentno stanje na področju članstva v Evropski uniji. Medtem ko
               je Evropska unija ali pa vsaj nekateri njeni vidni predstavniki v poletju tega leta,
               pred šestimi meseci tako rekoč izključevala iz Evropske unije eno državo, če ne
               sprejme finančnih ukrepov, to je bila Grčija; imamo na drugi strani danes Veliko
               Britanijo oziroma Združeno kraljestvo, ki se pripravlja na referendum o tem, ali bo
               še članica Evropske unije ali ne. Na tretji strani imamo varnostne težave predvsem v
               zvezi s terorizmom, ki se je v najbolj brutalni obliki zgodil pred časom v Parizu.
               Tudi grožnje v drugih državah niso zanemarljive. In ob vseh teh težavah, ki jih ima
               Evropska unija, se na eni strani snujejo ideje o mini schengnu; na drugi strani o
               spremembah ustave o Evropski uniji; na tretji strani tudi o tem, kako dejansko še
               ohraniti Evropsko unijo v takšni obliki, kakršna je danes.</p>
               <p>Ker v Evropi potekajo številni sestanki na različnih ravneh, me zanima strategija,
               vizija, stališča Slovenije o teh vprašanjih; predvsem iz zornega kota tega, da
               Slovenija zadrži ustrezno mesto v Evropi in ustrezno mesto v Evropski uniji. Predvsem
               zato, da bi, prvič, Slovenci in Slovenke vedeli, kam jo vodi ta vlada in, drugič, da
               bi imeli zagotovljeno gotovost in varnost. Zaradi tega sprašujem ministra za zunanje
               zadeve o tem vprašanju in bi prosil v zvezi s tem za pisni odgovor.</p>
            </sp>
            <sp xml:id="SDZ7-Redna-14-2015-12-14.sp177">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert bo postavila vprašanje ministru za pravosodje mag. Goranu
               Klemenčiču; izvolite.</p>
            </sp>
            <sp xml:id="SDZ7-Redna-14-2015-12-14.sp178">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči. Spoštovani minister!</p>
               <p>Med obveznosti ministra sodi tudi tako imenovana nadzorna funkcija bodisi nad
               pravosodno upravo bodisi nad poslovanjem državnega tožilstva, delovanjem sodišč. V
               preteklosti ste, ko ste bili na funkciji predsednika Komisije za preprečevanje
               korupcije, imeli večkrat veliko povedati, kar se tiče nesprejemljivega zavlačevanja
               postopkov in s tem povezano transparentnostjo. Pa poglejmo, kakšna je realnost.
               Organi oziroma njihovi nosilci, ki so v bistvu najbolj poklicani k temu, da
               spoštujejo Ustavo in zakonodajo, to kršijo in za to nihče ne prevzame odgovornosti.
               Pa nekaj konkretnih podatkov. Generalni državni tožilec mora v skladu z zakonom vsako
               leto,poslati v Državni zbor skupno letno poročilo. To naj bi bilo v Državnem zboru
               najkasneje 15. aprila. Dokument je zelo pomemben tudi z vidika analize učinkovitosti
               dela. Državni tožilec to zakonsko določbo krši praktično že redno; letos smo dobili
               samo delno poročilo pravočasno, ostalega kasneje. Tako smo šele meseca decembra, to
               je zdaj, konec leta, ko bi bilo praktično na vrsti že novo poročilo, obravnavali
               poročilo o delu državnega tožilstva za leto 2014. Podobno se je dogajalo tudi pri
               Sodnem svetu, ko je imel še po zakonu funkcijo, da pripravi poročilo o uspešnosti in
               učinkovitosti sodišč. Tako je takratni predsednik Sodnega sveta, to je dr. Miro
               Cerar, kršil zakon, saj teh poročil ni posredoval pravočasno. Tudi letošnje poročilo
               smo v Državni zbor praktično dobili zadnji dan, tik pred iztekom roka, kar tudi kaže,
               da ne gre ravno za neko dobro organizacijo oziroma pripravljenost, da to poročilo
               pride pravočasno.</p>
               <p>Zato vas sprašujem:</p>
               <p>Kaj konkretno boste storili, da predstojniki tako pomembnih organov ne bodo ravnali
               oblastno, kršili zakonodaje in se obnašali povsem neodgovorno do zakonodajne veje
               oblasti?</p>
               <p>Še toliko bolj, ker gre za področja, kjer ti isti ljudje od državljanov zahtevajo
               spoštovanje in sankcionirajo kršitve.</p>
               <p>Hvala za odgovor.</p>
            </sp>
            <sp xml:id="SDZ7-Redna-14-2015-12-14.sp179">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovoril bo minister mag. Goran Klemenčič, izvolite.</p>
            </sp>
            <sp xml:id="SDZ7-Redna-14-2015-12-14.sp180">

               <speaker>MAG. GORAN KLEMENČIČ:</speaker>

               <p>Hvala lepa za besedo, spoštovani podpredsednik Državnega zbora. Spoštovana poslanka
               Anja Bah Žibert, spoštovani poslanke in poslanci! Hvala za vprašanje.</p>
               <p>Moram tudi za javnost in za ostale povedati, da sem vesel, da ste mi ga postavili.
               Vprašanje, kot je bilo napovedano, je tako ohlapno in široko, da moram reči, da sem
               bil do zadnjega trenutka na trnih, kaj me boste sploh vprašali. Vaše pisno vprašanje
               je namreč bilo: Ministra, pristojnega za področje pravosodja, bom vprašala glede
               spoštovanja rokov, ki jih določajo zakoni za področje pravosodja. Teh rokov je, preko
               palca, okrog 9 tisoč. In jaz vem iz vaših prejšnjih razprav, da vi zelo spoštujete
               mojo strokovnost, ampak za 9 tisoč rokov pa ne morem povedati. Zato bom z veseljem,
               če boste tako zahtevali, nadaljnja pojasnila podal tudi v pisni obliki; trenutno pa
               lahko samo poskušam odgovoriti iz glave, po domače povedano, na nekatera vaša
               vprašanja.</p>
               <p>Mislim, da nekateri roki so bili prekoračeni, niso bili prekoračeni na način, da bi
               bilo treba biti plat zvona; ker so bili za roke podani tudi razlogi, čeprav bi morali
               vsi skupaj težiti k temu, da se absolutno spoštujejo. Konkretno pri poročilu
               državnega tožilstva, ne morete si tukaj lastiti mnenja, da ste recimo bili z njim
               zadovoljni ali nezadovoljni. Tudi ministrstvo, jaz kot minister sem na
               Državnotožilskem svetu povedal, da s prvotnim osnutkom poročila nisem v celoti
               zadovoljen, zato ga je državno tožilstvo šele, kot ste rekli, prejšnji teden
               obravnavalo. Soglasno je pristojni odbor na pobudo koalicije in ob sodelovanju
               opozicije zahteval dopolnitev poročila. Dejstvo je tudi, da ima državno tožilstvo
               velike težave z informacijskim sistemom in s pripravo poročila. Me pa veseli, ker
               lahko to priložnost uporabim tudi za to, da bo prvič po sprejetju Zakona o državnem
               tožilstvu, ki je bil sprejet pred mnogimi leti, pod mojim ministrovanjem naslednji
               teden objavljen v Uradnem listu pravilnik o letnih poročilih in o načrtih dela, ki ga
               zakonodaja že dolgo časa predpisuje; pa ga noben minister do zdaj ni sprejel. Ta bo
               natančneje določal, kakšna naj bo oblika letnega poročila, ravno zato da bo bolj
               sporočilen tako za poslanke in poslance kot za splošno javnost in seveda tudi za
               Ministrstvo za pravosodje.</p>
               <p>Kar se tiče samega sodstva, mislim, da je zadnje poročilo, ki ga je pripravilo
               Vrhovno sodišče, bilo, ne mislim, vem, da je bilo priloženo do časa, v časovnih rokih
               in je bilo tudi precej kvalitetno v smislu analize in tako naprej. Ali smo z vsebino
               zadovoljni ali ne, je drugo vprašanje. Ampak samo poročilo, mislim, da smo se tukaj
               strinjali tako predstavniki izvršilne veje oblasti kot tako rekoč opozicija in
               pozicija v smislu samega dejstva poročila. Mislim, da je bilo pozitivno sprejeto, ker
               je bilo pač precej sporočilno in podrobno. Tudi tukaj bi rad rekel, da bomo prvič še
               pred koncem letošnjega leta sprejeli poseben pravilnik o tako imenovanih časovnih
               standardih, ki jih že spet, mislim, da 4 leta določa Zakon o sodiščih, pa tudi noben
               minister vključno z ministri prejšnjih vlad, tudi vaših vlad, niso sprejeli
               tovrstnega pravilnika. Gre namreč za določitev časovnih standardov za to, koliko časa
               naj bi posamezna faza različnih postopkov od kazenskih, nepravdnih, gospodarskih in
               tako naprej trajala. Ti časovni standardi – trenutno jih usklajujemo z Vrhovnim
               sodiščem – bodo tudi javno objavljen in vsak državljan Republike Slovenije bo imel
               možnost v bistvu ob vložitvi nekega pravnega sredstva vedeti, kakšno je povprečno
               trajaje, kdaj bo prvič dobil vabilo na sodišče, če bo obravnava preklicana, kdaj
               lahko v povprečju pričakuje drugo in tako naprej. To bo postalo prvič v Republiki
               Sloveniji neko merilo tudi učinkovitosti dela sodišč, v smislu tega kvantitativnega
               dela.</p>
               <p>Kako je s Sodnim svetom, ne vem, dogajalo se je pred mnogimi leti. Strinjam se,
               strinjam se absolutno s tem in vem ali pa domnevam, da boste v dopolnitvi tudi mene
               spomnili, da sem kot predsednik KPK zamujal s poročanjem Državnemu zboru. Strinjam
               se, da je te stvari treba jemati resno, vendar poročila vedno pridejo in vesel sem
               tudi, da za razliko od preteklih let, zdaj Državni zbor redno obravnava. Spomnim se
               namreč nekega mandata med letom 2004 in 2008, ko je morala civilna družba hoditi
               okoli parlamenta in brati poročila Varuha človekovih pravic zato, ker ga Državni zbor
               nekaj let ni obravnaval. Hvala lepa.</p>
            </sp>
            <sp xml:id="SDZ7-Redna-14-2015-12-14.sp181">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert, zahtevate dopolnitev odgovora?</p>
            </sp>
            <sp xml:id="SDZ7-Redna-14-2015-12-14.sp182">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Po vaši stari navadi ste zopet govorili o drugih stvareh in nekih drugih vladah. Jaz
               sem vas vprašala za vaše delo. Še enkrat poudarjam, tožilstvo ni pravočasno
               pripravilo poročila. To, da imajo težave z informacijskim sistemom, smo že poslušali
               prejšnje leto za prejšnje poročilo, zdaj je to drugo isto in jaz več temu enostavno
               ne verjamem. Kar se tiče poročila sodstva, glejte zadnji dan je prišlo. Če je iz
               tistega, kar ste govorili v preteklosti o transparentnosti in pomembnosti, to za vas
               sprejemljivo, potem imate pač dvojna merila. Ampak minister, med temi kršitelji ste
               se znašli tudi vi sami, pa vam bom povedala, ne tisto, kar ste mislili, da bom
               govorila, tisto je že znana zgodba, gre za vprašanje izvajanje Zakona o ugotavljanju
               vzajemnosti. Namreč ta zakon določa, da je treba poročilo v Državni zbor poslati
               dvakrat letno. Dvakrat letno. Pod vašo oblastjo, se pravi pod vašim ministrstvom, ste
               to naredili prvič in to nekaj dni nazaj. Najhuje in najbolj nesprejemljivo pa je, da
               ste v obrazložitev za zamudo zapisali, da je pač ta del zakona nesmiseln, da
               predstavlja administrativno oviro. Zdaj pa se postavite v vlogo državljana.</p>
               <p>Ali to pomeni, da od zdaj naprej vsak državljan, se mu nekaj v zakonu ne bo zdelo
               pametno in vredno upoštevati, enostavno reče, da je to administrativna ovira in da je
               nespametna?</p>
               <p>Hvala lepa.</p>
            </sp>
            <sp xml:id="SDZ7-Redna-14-2015-12-14.sp183">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovoril bo minister mag. Goran Klemenčič.</p>
            </sp>
            <sp xml:id="SDZ7-Redna-14-2015-12-14.sp184">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Ne drži, gospa poslanka, da sem govoril o vsem drugem, najprej sem odgovoril na vaše
               vprašanje, potem pa sem vaše vprašanje postavil tudi v kontekst drugih vlad.</p>
               <p>Kar se pa tiče konkretnega vprašanja, ki ste ga vprašali, je pa sledeče; ker mi pač
               vnaprej niste postavili odgovora, bom poskušal vendarle odgovoriti. Zakon o
               ugotavljanju vzajemnosti, glejte, zadnje poročilo drži. V zakonu piše, da mora
               Ministrstvo za pravosodje v imenu Vlade oziroma Vlada poročati Državnemu zboru
               dvakrat letno. Zadnje poročilo, mislim, se je zaključilo konec leta 2012. Konec leta
               2012, jaz se ne spomnim, da bi bil minister od 1. 1. 2013, ne spomnim se. Ampak sem
               postal to pred časom in bil sem po dveh ministrih vključno z enim sem bil enak v
               Janševi pa v Bratuškovi Vladi, ki je potem spet poslal poročilo. Takoj, ko smo
               ugotovili, da smo ga dolžni pošiljati, smo ga tudi poslali. Se pravi v 1 letu smo
               poslali namesto dveh eno poročilo, prej pa dve leti sploh ni bilo poročanja. Poslali
               smo poročilo ravno zato, ker v preteklosti poročanja ni bilo, smo v to poročanje
               zajeli v bistvu še obdobje od 1. 1. 2013 ali nekaj takega. Kot rečeno, vam bom z
               veseljem pisno odgovoril. Spomnim se pa natančno, zato ker me je na to opozorila
               državna sekretarka, ne drži, da smo to opravičili z dejstvom, češ, da je ta določba
               nesmiselna. Tega v vladnem gradivu ni bilo, tako ste vi rekli na odboru, ko se je
               razpravljalo. V vladnem gradivu smo pa v interesu popolne transparentnosti zapisali:
               gre za zakon, ki je bil sprejet leta 1990, gre za zakon, ki je bil sprejet takrat, ko
               se je Slovenija priključevala Evropski uniji in smo se vsi bali, da bodo tujci
               pokupili vso slovensko zemljo. Spomnite se španskega kompromisa pa trnjeve poti
               takratnega ministra, spet se opravičujem, ker bom stopil korak nazaj pa vendarle,
               ministra Peterleta in tako naprej. Vsi smo se bali, kaj se bo zgodilo, in zato je bil
               določen zakon, da mora Državni zbor dvakrat letno zvedeti, koliko zemlje so tujci v
               Sloveniji kupili. V trenutku, ko smo stopili v EU, v trenutku, ko smo mi vstopili v
               EU, je ta zakon za državljane članic EU postal irelevanten in zato ste dobili tudi
               poročilo, ki je izjemno kratko, čeprav se nanaša na par let, in je nesmiselno, po
               našem mnenju, nesmiselno, da Državni zbor s takšno birokracijo obremenjujemo, ker se
               poroča o nekaj številkah. To je bil zakon, ki je bil sprejet pred vstopom v Evropsko
               unijo. Bo pa seveda Državni zbor o tem odločal, mi smo samo, kot rečeno, napisali,
               da, nikakor ne, da nismo poročali zato, ker je to nesmiselno, ampak zato, da je
               dejansko nekako nespodobno Državni zbor s takšnimi poročili obremenjevati. Dokler pa
               to velja, bomo pa to absolutno spoštovali. In takoj, ko sem jaz ugotovil, da to ni
               bilo spoštovano, smo vam poročilo tudi podali. Kot rečeno, je bilo pa zadnje poročilo
               konec leta 2012 poslano.</p>
            </sp>
            <sp xml:id="SDZ7-Redna-14-2015-12-14.sp185">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert zahtevate razpravo v Državnem zboru.</p>
            </sp>
            <sp xml:id="SDZ7-Redna-14-2015-12-14.sp186">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Minister ne bo držalo. Zadnje poročilo je bilo obravnavano konec leta 2013 in je bilo
               seveda za leto 2012. Vi ste nastopil 2014, od takrat bi mogli imeti praktično že
               tretje poročilo. Tako da vaš odgovor seveda ne pije vodo in ravno zato, ker ne pije
               vodo in ne pijejo tudi številne druge vaše izjave, predlagam, da se o kršitvah
               zakonskih rokov opravi v tem Državnem zboru razprava.</p>
               <p>In še nekaj, minister, zapisano je bilo, da je zadeva nesmiselna in predstavlja
               nepotrebno administrativno obremenitev in zato naj bi prišlo do spremembe zakona.
               Vendar zakon še velja in nihče v tej državi ne more predno je spremenjen zakon, ga
               interpretirati tako, kot da je nekaj nesmiselno in nepotrebno. Sicer državljankam in
               državljanom dajete vedeti, ne spoštujte zakonov, saj se bodo enkrat tako spremenili.
               Hvala lepa.</p>
            </sp>
            <sp xml:id="SDZ7-Redna-14-2015-12-14.sp187">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>O vašem predlogu bo Državni zbor odločal jutri v okviru glasovanj.</p>
               <p>Gospod Bojan Podkrajšek bo postavil vprašanje ministru za finance dr. Dušanu Mramorju
               ter ministru za javno upravo Borisu Koprivnikarju.</p>
            </sp>
            <sp xml:id="SDZ7-Redna-14-2015-12-14.sp188">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik, hvala za dano besede. Cenjena ministra za finance in javno
               upravo, kolegice in kolegi!</p>
               <p>Seveda živimo v času, ko smo dober teden nazaj sprejeli proračun Republike Slovenije
               za leto 2016 in 2017. Živimo v času, ko seveda so vsi župani nezadovoljni z
               glavarino, ki jim je bila dodeljena, seveda vsem slovenskim občinam. Živimo v času,
               ko je v zdravstvu vse narobe. Živimo v času, ko je več institucij nezadovoljnih,
               predvsem s finančnim kolačem, ki jim je bil odrezan s tema dvema proračunoma. Seveda
               imam predvsem v mislih našo slovensko policijo. Me pa, spoštovana ministra, jaz
               mislim, da sem že nekaj mesecev nazaj eno vprašanje postavljal spoštovanemu ministru
               za javno upravo, glede ukrepov, kje pa je država oziroma vlada, vsa ministrstva,
               pogledala tudi na drugi strani, kje se pa da, po domače rečeno, prišparati. Vemo, da
               imamo mnogo agencij po Sloveniji, ki prav gotovo vse, se strinjam, to je moja ocena,
               nimajo pravega namena, pa trošijo denar. Imamo v Sloveniji veliko objektov, ki so v
               državni lasti, državne službe pa imamo v najemu v objektih, ki so v zasebni lasti, pa
               plačujemo velike najemnine. Seveda skozi ta proračun teh dveh let ugotavljamo, da bo
               manj investicij, tudi v preteklosti je bilo manj investicij, službe so še vedno vse
               povsod iste. To imam v mislih kakšno ministrstvo pa tudi službe, ki so pod tem
               ministrstvom.</p>
               <p>Zato, spoštovana ministra za finance in za javno upravo v Republiki Sloveniji, vaju
               sprašujem po ukrepih, ki ste jih do sedaj predvideli oziroma po rezultatih teh
               ukrepov, predvsem po ukrepih, ki jih predvidevate v prihodnje.</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-14-2015-12-14.sp189">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, minister za finance, izvolite.</p>
            </sp>
            <sp xml:id="SDZ7-Redna-14-2015-12-14.sp190">

               <speaker>DR. DUŠAN MRAMOR:</speaker>

               <p>Hvala lepa, spoštovani poslanec gospod Bojan Podkrajšek.</p>
               <p>Rad bi ponovil, kar sem ponovil že kot enega izmed izzivov ob sprejemanju proračuna,
               kjer sem dejal, da so želje in zahteve posameznih uporabnikov proračunskih sredstev
               daleč preko tistega, kar je možno v dani situaciji. V zvezi z zmožnostmi seveda
               moramo še naprej kljub boljšim gospodarskim napovedim sprejemati ukrepe, ki
               zmanjšujejo izdatke proračunov države, saj moramo strukturni deficit, primanjkljaj do
               leta 2020 odpraviti, se prvi, spraviti na nič. V zvezi s tem ciljem je bil tudi
               načrtovan državni proračun, ki zmanjšuje izdatke za 3,3 % v letu 2016 v primerjavi z
               letom 2015, in skupaj proračuni sektorja Države za pol odstotka iz 18,3 na 18,2
               milijarde evrov. Hkrati se tudi zmanjšuje delež v bruto domačem proizvodu izdatkov
               državnega proračuna iz 25,6 na 23,9 % in za celotni javni sektor iz 47,7 na 45,8 %.
               To je pač zdaj smer, kjer se zmanjšujejo izdatki, ključni izdatek so plače. In v
               zvezi s plačami je leto 2016 bilo relativno zapleteno in smo se dogovorili za ukrepe
               na področju plač in drugih izdatkov zaposlenim, ker je bilo treba to urediti zaradi
               prenehanja ukrepov, ki so veljali prej. Mi smo si prizadevali v pogajanjih s
               sindikati doseči nov dogovor na področju stroškov dela, ki bi omogočil ustrezno
               zadržanje rasti na tem področju. Seveda, če tega ne bi bilo, bi bil porast stroškov
               dela približno 10 % za cel javni sektor v letu 2016. Dogovor, ki je bil dosežen, je
               bil 3,47 % povečanje rasti mase plač in stroškov dela, ker je bilo nekoliko več, kot
               je bilo v proračunu načrtovano. Načrtovana je bila približno 2,8 % rast, to razliko v
               višini 0,67 % mase sredstev za stroške dela bodo uporabniki pokrili v okviru svojih
               finančnih načrtov s premišljenim in racionalnim delovanjem na vseh področjih. Poleg
               ukrepov na področju stroškov dela je Vlada sprejela ukrepe za povečanje učinkovitosti
               in organizacijo izvajanja postopkov javnega naročanja in drugih ukrepov, o katerih bo
               več govoril minister Koprivnikar. Vsi ti ukrepi skupaj so pač privedli do te velike
               slike zmanjšanje izdatkov, ki je proračunih ne samo države, tudi posameznih drugih
               delov javnih blagajn za leto 2016.</p>
               <p>Sedaj bi pa kar prosil ministra Koprivnikarja.</p>
            </sp>
            <sp xml:id="SDZ7-Redna-14-2015-12-14.sp191">

               <speaker>PODPREDSEDNIK PRIMOŽ HAINZ:</speaker>

               <p>Izvolite, gospod Boris Koprivnikar.</p>
            </sp>
            <sp xml:id="SDZ7-Redna-14-2015-12-14.sp192">

               <speaker>BORIS KOPRIVNIKAR:</speaker>

               <p>Spoštovani poslanec, v sto sekundah vam težko povem, kaj vse je ta Vlada naredila za
               zmanjšanje stroškov. Bom poskusil samo našteti. Obratne dražbe so se uvedle, 7 %
               prihranek. Elektronsko javno naročanje. Združevanje javnih naročil tako v zdravstvu
               kot na drugem področju in jih še širimo. Usposabljanje javnih naročnikov na tem
               področju in seveda tudi sprejem novega zakona, ki začne veljati z aprilom.
               Centraliziramo informatiko, infrastrukturo, finančne in kadrovske vire. Tukaj
               pričakujemo v treh letih 20 milijonov dodatnega prihranka. Ravno v nedeljo zvečer,
               včeraj zvečer, smo zagnali državni računalniški oblak, na katerem bomo tudi
               združevali aplikacije in tako zniževali stroške. Centraliziramo ravnanje s stvarnim
               premoženjem, točno na tisto, na kar ste najavili, samo v letu 2015 direktnih
               prihrankov milijon in pol, zaradi tega, ker v večji meri uporabljamo lastne prostore
               in manj najemne. Uredili smo evidence, pripravljamo selitvene načrte. Umestili smo
               organe na določene lokacije, kjer lahko bolj učinkovito delujejo in ustvarili še
               približno 1,5 milojona dodatnega prihodka z odprodajo nepotrebnega državnega
               premoženja. In pa nenazadnje tudi za področje občin smo sprejeli 22 ukrepov, 11 jih
               je realiziranih, 11 jih je še v realizaciji in zaradi tega pričakujemo, da bomo tudi
               na tem področju lahko dosegli bistveno večje prihranke, pripravljena je funkcijska
               analiza, s katero smo izmerili učinkovitost javnega sektorja in opredelili strategijo
               razvoja javne uprave, ki v 9 ciljih točno določa terminsko, katere ukrepe za bolj
               racionalno delovanje bo potrebno izvesti.</p>
            </sp>
            <sp xml:id="SDZ7-Redna-14-2015-12-14.sp193">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Bojan Podkrajšek, zahteva za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp194">

               <speaker>BOJAN PODKRAJŠEK (PS SDS):</speaker>

               <p>Hvala za vajin trud, za vajin odgovor. Je pa dejstvo, spoštovani finančni minister,
               vi znate to, ker ste tudi strokovnjak na tem področju, iti čisto v detajle. Je pa
               dejstvo, da en pokazatelj, kot državljan Republike Slovenije sem se zamislil, ko je
               bila vaša vlada na obisku na Gorenjskem. Jaz mislim, da se v celi zgodovini v
               Republiki Sloveniji ni zgodilo, da bi, ko pride vlada v eno regijo, župani se temu
               uprli. Deloval sem več mandatov v lokalni skupnosti. Jaz moram priznati, pa ni bilo
               pomembno, ali je bila leva ali desna vlada. Ko pride predsednik vlade, ko pridejo
               ministri v neko regijo, jaz mislim, da so bile priprave en teden ali še celo več
               časa. Iz tega tudi izhajam in jaz ne krivim vaju oba, niti nista ustanavljala nekih
               služb, ki jih je treba prečesati v tem obdobju, ne krivim vaju za današnjo situacijo
               v celoti, je pa dejstvo, zanima me, država je zadolžena preko 30 milijard. Država
               plačuje preko milijon evrov obresti. Se pravi, z vsemi temi številkami se dejansko
               obeša na naše gospodarstvo. Me pa skrbi, zato bi iskreno želel, seveda pohvalim ves
               trud, ki je bil vložen v to smer, verjetno bo pa treba na tem področju še postoriti
               mnogo, vložiti mnogo truda in časa, da bodo ti rezultati bistveno drugačni. Še enkrat
               imam v mislih našo policijo. Mnenja sem, da je veliko segmentov, postavk v državnem
               proračunu, ki bi jih lahko zmanjšali, pa damo za našo ljubo policijo. Hvala.</p>
            </sp>
            <sp xml:id="SDZ7-Redna-14-2015-12-14.sp195">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovoril bo?</p>
               <p>Gospod Boris Koprivnikar, izvolite.</p>
            </sp>
            <sp xml:id="SDZ7-Redna-14-2015-12-14.sp196">

               <speaker>BORIS KOPRIVNIKAR:</speaker>

               <p>Ravnokar sva se sporazumela, da bom poskušal jaz na to odgovoriti.</p>
               <p>Sami ste povedali, da se vse to prenaša na gospodarstvo, in hkrati v isti sapi povemo
               tudi, da bi bilo treba povečati javne izdatke. In naloga vlade, moram reči, je zelo
               zahtevna, je v tem, da poskuša med temi javnimi izdatki na nek način uravnotežiti,
               ker je premalokrat javno povedano, da vloga vlade ni da daje ali jemlje, ampak da
               razporeja tisto, kar je dejansko s področja davkov in ostalih prispevkov možno
               pobrati.</p>
               <p>Glede udeležbe županov na srečanju na Gorenjskem, meni je zelo žal, da se župani tega
               srečanja niso udeležili. Hkrati nam je dalo pa to priložnost, da smo z nekaterimi
               župani, predvsem s kranjskim, lahko natančno določili oblike sodelovanja, ki bodo
               dobre tako za občino kot tudi za državo. In naj ob tem povem, da je vedno težko
               poslušati, ko rečemo, da verjetno obstajajo nekje področja, iz katerih bi bilo mogoče
               vzeti, da bi dali tistim, za katere se trenutno smatra, da so bolj potrebna. Nihče pa
               teh področij dejansko ne imenuje. In verjemite mi, da se na vladni strani tako ob
               pripravi proračuna kot tudi ob vsaki posamezni odločitvi zelo premišljeno, zelo
               poglobljeno tudi sprašujemo, kje je mogoče kaj racionalizirati, prej sem vam naštel
               nekaj teh podatkov, in kje je mogoče kaj vzeti. Omenili ste agencije, v letošnjem
               letu je bila izvedena ureditev pogodb, ureditev premoženja agencije, pripravljena je
               bila funkcijska analiza in za vsako posebej se bomo vprašali in smo že vprašali
               resorna ministrstva, ali je nujno potrebno, pa vendar, agencij je 16 in jih ni
               neomejeno mnogo, torej je to eno od manjših področij. Kar se pa tiče policistov,
               medicinskih sester, vojakov, javnih uslužbencev, učiteljev in tako naprej se pa
               ponovno vračam na tezo, da je zahtevna naloga vlade, da poskuša uravnotežiti
               prispevek za te sisteme, od katerih so vsi ključni na način, da tudi na podlagi
               podatkov ne ulice, ampak na podlagi podatkov ugotavlja, kje so morda tiste anomalije,
               tiste nepravičnosti, ki jih je treba odpraviti tudi skozi spremenjene načine
               financiranja. Za lokalne skupnosti je pa ta vlada ponudila intenziven dialog in
               konkretne ukrepe, s katerimi lahko in že zmanjšuje stroške dela lokalne skupnosti, je
               pa seveda tudi na županih, na lokalnih skupnostih, da ta ponujena orodja, kot so
               javna naročila, kot so brezplačna uporaba aplikacije, ki jih je dala država, kot je
               recimo ustanavljanje pravobranilstva, za kar je dala možnost, da ta orodja lokalne
               skupnosti tudi uporabijo. Ker če pogledate, kako so se javne finance gibale v
               preteklih letih, lahko ugotovimo zelo enostavno dejstvo, da se je državni proračun
               skrčil za 8 %, proračuni lokalnih skupnosti so se pa vključno tudi s številom
               zaposlenih povečali za 9 %. To kaže nekje tudi na sporočilo, da moramo vsi skupaj
               racionalizirati svoje delovanje in je ta zaveza medsebojno tudi v smislu
               državotvornosti potrebna.</p>
            </sp>
            <sp xml:id="SDZ7-Redna-14-2015-12-14.sp197">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Podkrajšek, zahtevate razpravo v Državnem zboru?</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp198">

               <speaker>BOJAN PODKRAJŠEK (PS SDS):</speaker>

               <p>Ja, hvala še enkrat za dano besedo. Najprej hvala obema ministroma za dani odgovor.
               Ker se mi to vprašanje zdi izjemno pomembno za nadaljnji razvoj Republike Slovenije,
               predlagam Državnem zboru, da ga uvrsti na svojo točko dnevnega reda. Hvala.</p>
            </sp>
            <sp xml:id="SDZ7-Redna-14-2015-12-14.sp199">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo postavil vprašanje ministru za zunanje zadeve gospodu Karlu
               Viktorju Erjavcu. Glede na to, da je gospod Karl odsoten, prosim, da se opredelite
               tudi do načina odgovora.</p>
            </sp>
            <sp xml:id="SDZ7-Redna-14-2015-12-14.sp200">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Od gospoda Karla Erjavca bi želel, da mi odgovori na moje vprašanje na naslednji
               redni seji.</p>
               <p>Vprašanje pa zadeva aktualno dogajanje predvsem na Bližnjem vzhodu. Po terorističnih
               napadih na Pariz je Francija članice Evropske unije prosila za vojaško pomoč. Po
               besedah francoskega obrambnega ministra Le Driana naj bi Franciji lahko pomagale na
               dva načina; lahko se bodisi vključijo neposredno v bojne operacije v Siriji in v
               Iraku, in to je nek pristop, ki ga je izbrala Nemčija, lahko pa razbremenijo Francoze
               na kakšnih drugih njihovih posredovanjih in vojaških operacijah, no in za takšen
               pristop se je odločila naša Vlada, ki je povečala število vojakov pripadnikov
               Slovenske vojske na misiji v Maliju. Države, ki so se odzvale na poziv Francije, se
               pravi tudi Slovenija, so s tem podprle francosko bombardiranje Sirije in Iraka
               oziroma v širšem smislu tudi zahodni imperializem in bodo v temu procesu soodgovorne
               za vse civilne žrtve, ki so nastale in ki še nastajajo in ki bodo nastajale. Sokrive
               bodo tudi za morebitne incidente, če na temu mestu spomnim na turško sestrelitev
               ruskega letala, lovskega bombnika nad sirskim ozemljem in v sirskemu zračnemu
               prostoru. No in zaradi vsega naštetega bi morala pred odločitvijo za vojaško pomoč
               Franciji vsaka vlada presneto dobro razmisliti, kakšne bodo posledice francoskih
               napadov in intervencionizma za prihodnost tako Sirije kot Bližnjega vzhoda nasploh. V
               temu kontekstu posledic naj spomnim na neko drugo odločitev, in sicer na predhodnega
               ministra za zunanje zadeve, železnega Dimitrija Rupla in njegov podpis Vilenske
               izjave. S to izjavo je takrat Slovenija podprla napad na Irak, in to še preden so
               Američani predložili kakršne koli dokaze o orožju za množično uničevanje. Seveda se
               je tudi kasneje pri teh dokazih izkazalo, da so popolnoma izmišljeni. Posledice te
               nepremišljene agresije in intervencije na Irak čutimo še danes. Iraška država je de
               facto razpadla, na njenem pogorišču se je vzpela Islamska država, celotna regija pa
               je padla v neko begunsko krizo, ki pljuska tudi v Evropo. In trdno sem prepričan, da
               slovenski državljani nočejo, da vlada s takšnimi odločitvami podpisuje bianco menico
               za imperialistično rovarjenje po celotni regiji.</p>
               <p>Zaradi tega me od gospoda Erjavca zanima troje:</p>
               <p>Prvič. Če mu je francoska vlada predstavila cilje njenih operacij v Iraku in
               Siriji?</p>
               <p>Drugič. Katere grupacije v Siriji bo Francija bombardirala oziroma katere bo
               podprla?</p>
               <p>In še tretjič. kako bo francosko bombardiranje prispevalo k miru v Siriji in na
               Bližnjem vzhodu?</p>
               <p>Za odgovor zunanjega ministra se že vnaprej zahvaljujem. Hvala.</p>
            </sp>
            <sp xml:id="SDZ7-Redna-14-2015-12-14.sp201">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Žan Mahnič bo postavil vprašanje ministru za finance dr. Dušanu Mramorju. </p>
            </sp>
            <sp xml:id="SDZ7-Redna-14-2015-12-14.sp202">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Spoštovani gospod minister, kolegice in kolegi!</p>
               <p>Lansko leto je potekal vrh zveze Nato v Walesu, kjer se je Slovenija skupaj z
               ostalimi državami članicami iz zveze Nato zavezala, da bodo leta 2020 zaradi
               spremenjene varnostne situacije v svetu, namreč dokumenti Evropske unije in zveze
               Nato, če jih pogledamo, še 3 leta nazaj so govorili, kako smo nek paradiž, kako nam
               nihče nič ne more, kako smo varni v tem svojem okolju, da ni nobene krize in vsega, v
               samo dveh letih se je to spremenilo, so se zaradi tega zavezali, da bodo do leta 2020
               izdatke za obrambo dvignili vsi na 2 % BDP. Znotraj tega pa bodo 20 % namenili za
               investicije in razvoj. Če zdaj pogledamo stanje našega proračuna, konkretno proračuna
               za obrambo, mi namenjamo 0,97 % v letošnjem letu. Prihodnje leto bo ta številka še za
               0,03 % točke manjša, to se pravi bo 0,94 % BDP. Kar se tiče same strukture obrambnega
               proračuna smo pa najslabši izmed 28 držav članic zveze Nato, čez 5 let oziroma čez 4
               leta naj bi namenjali za investicije in razvoj znotraj obrambnega proračuna 20 %,
               danes namenjamo manj kot 3 % in smo, kot sem že dajal, na samem repu držav.</p>
               <p>Na Odboru za obrambo smo se že večkrat pogovarjali o tem in prišli do nekih
               zaključkov oziroma jaz sem osebno prišel do nekih zaključkov, da niti ni problem na
               general štabu Slovenske vojske, da niti ni problem na Ministrstvu za obrambo, da niti
               ni problem na sami ministrici, ampak da je problem očitno na predsedniku Vlade in pa
               na finančnem ministru, ki očitno smatrata varnost oziroma konkretno obrambo in tukaj
               Slovensko vojsko, Civilno zaščito kot nekaj nebodigatreba. Po zadnjih dveh, treh
               mesecih vidimo, da je daleč od tega, da temu ni tako, naj samo spomnim na izjavo
               premiera Cerarja, ki jo je dal generalnemu sekretarju zveze Nato Jensu Stoltenbergu,
               ki je letos julija obiskal Slovenijo: "Prihodnje leto ne bomo več nižali obrambnega
               proračuna, ostal bo na isti ravni, to se pravi 0,97 %, potem pa se bo za 0,04 % točke
               vsako leto zviševal." Kakšna je realnost? Vemo, da se slovenski BDP viša, nominalno
               smo sicer obrambni proračun zvišali za 5 milijonov evrov, sicer na ta račun, da smo
               plačevanje članarin mednarodnim organizacijam iz Ministrstva za zunanje zadeve
               prenesli na Ministrstvo za obrambno, ampak to v Natu ne šteje, ker gledajo procent
               BDP, ki ga namenjamo za obrambo, le-ta se je pa nižal.</p>
               <p>Gospod minister, zato me zanima:</p>
               <p>Kako boste vse te zadeve prihodnje leto 8 in 9. julija pojasnili na vrhu zveze Nato,
               ki bo potekal v Varšavi?</p>
               <p>Kaj ste se zmenili včeraj?</p>
               <p>Ali boste povečali število … / izklop mikrofona/</p>
            </sp>
            <sp xml:id="SDZ7-Redna-14-2015-12-14.sp203">

               <speaker>PREDSEDNIK DR. MILAN BRGLEZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-14-2015-12-14.sp204">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Spoštovani poslanec gospod Žan Mahnič, obrambni resor je v preteklem obdobju skupaj s
               preostalimi deležniki delil usodo finančne in gospodarske krize. Pravzaprav je nosil
               precejšnjo, precej večjo težo te finančne gospodarske krize kot drugi sektorji, ki se
               je po letu 2010 odražalo tudi v zniževanju obrambnih izdatkov. Ti so se iz 1,65 % BDP
               v letu 2010 znižali na 0,95 % BDP v letu 2015. V nominalnih zneskih to pomeni
               zmanjšanje iz 582 milijonov evrov v letu 2010 na 367 milijonov evrov v letu 2015. To
               se pravi, obramba je nosila precejšen delež krize. V sprejetih proračunih za leto
               2016 in 2017 se ustavlja trend padanja obrambnih izdatkov v nominalnem obsegu.
               Neposredno se to odraža z višanjem integralnih sredstev pristojnega resorja,
               namenjenih ohranjanju zmogljivosti za obrambo, ta v letu 2016 znaša 331,7 milijona
               evrov. Indeks, glede na rebalans leta 2015, je 102,41. Pri tem moramo vedeti, da ima
               cel državni poračun od 2016 zmanjšanje za 3,31 %. V letu 2017 dobrih 333 milijonov
               evrov, indeks spet 102,81, se pravi višji glede na 2015. Posledično se zvišuje tudi
               delež finančnega načrta Ministrstva za obrambo v odnosu do državnega proračuna. V
               letu 2015 je bil delež finančnega načrta v državnem proračunu 3,4 %, leta 2016 in
               2017 pa 3,65 %, ker ostali izdatki padajo. To sicer še ne pomeni rasti obrambnih
               izdatkov v celotnem BDP, kot ste tudi sami ugotovili, pomeni pa zaustavitev
               dosedanjega trenda zniževanja le-teh, hkrati lahko predstavlja dobro izhodiščno
               osnovo za njihovo rast v naslednjem srednjeročnem obdobju. Vlada RS si bo tudi v
               naslednjem srednjeročnem obdobju prizadevala ohranjati sedanji trend, to pomeni
               ustavitev padanja obrambnih izdatkov oziroma bo v skladu z državnimi javnofinančnimi
               možnostmi stremela k njihovemu postopnemu zviševanju.</p>
               <p>Spraševali ste, kaj je bil dogovor včeraj, da bomo že za leto 2017, ko bomo delali
               spremembo proračuna za 2017, upoštevali novo varnostno situacijo. Pri tem je treba
               upoštevati, da je Republika Slovenija kot članica EU in Evropske monetarne unije
               zavezana k spoštovanju skupnih pravil pri gibanju tako v javnih financah kot na
               širšem makroekonomskem področju. Pravila za javne finance, se poleg državnega
               proračuna nanašajo še na vse ostale institucionalne enote, ki se razvrščajo v sektor
               Država. Kot veste smo pač rekli, da bomo odpravili strukturni deficit v petih letih,
               in seveda imamo tukaj omejitve. Vse spremembe ki so, so spremembe na meji, se pravi,
               če smo zdaj ustavili nominalno zniževanje in smo začeli z nominalnim zviševanjem do
               obrambnega proračuna, seveda je zdaj nov trend navzgor in zagotovo bomo tukaj do
               maksimuma, kolikor bo možno, upoštevali te zaveze, ki jih imamo pri Natu. Hvala
               lepa.</p>
            </sp>
            <sp xml:id="SDZ7-Redna-14-2015-12-14.sp205">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Žan Mahnič, zahteva za dopolnitev odgovora, izvolite.</p>
            </sp>
            <sp xml:id="SDZ7-Redna-14-2015-12-14.sp206">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Gospod minister, vse te številke, ki ste mi jih vi našteli, jih praktično poznamo, če
               le odpremo proračun. Niste pa mi odgovorili na tisto bistvo, kaj bosta vidva s
               premierjem oziroma kaj bo premier prihodnje leto dejal na vrhu zveze Nato v Varšavi,
               glede na to, da je bilo obljubljeno, da se proračun ne bo zniževal. In še enkrat, v
               Natu nominalno ne šteje in tudi v Natu vedo, da je tistih 5 milijonov, kolikor ste
               zvišali obrambni proračun, da ste ga zvišali na račun članarin. Od tega Nato nima
               nič, od tega Slovenska vojska nima nič.</p>
               <p>In če pogledava proračun za 2017, se pa še znižuje, nominalno govorim. In ob
               predpostavki, da bo BDP šel navzgor, bo zopet problem. Prejšnji teden sem gostil
               tukaj vojaške atašeje, in mene je bilo sram, da me nek britanski polkovnik,
               predstavljajte si, da bi nek slovenski polkovnik šel v britanski parlament in tam
               poslance zasliševal, kaj si vi mislite, kaj se vi greste, da samo jemljete iz Nata,
               dajete nič nazaj. Jutri gostimo tukaj črnogorsko obrambno ministrico, verjetno ste
               zadnje tedne brali članke v povezavi Slovenije in Nato. Jaz vam odkrito povem, če bi
               šlo zdaj za to, da Nato izbira, ali vzame Slovenijo med svoje vrste ali vzame Črno
               Goro, izvisimo na celi črti. Zaradi tega, ker smo obljubili konkretne stvari, med
               drugim čakajo v Natu že od leta 2006, 2007, da bomo ustanovili to motorizirano
               bataljonsko bojno skupino, ponudili smo jim celo dve, ampak ker je bilo treba
               izkoristiti te patrie, da ste uničili Janeza Janšo, ste s tem še uničili Slovensko
               vojsko. Mi nimamo nič za ponuditi. Pojdite si, gospod minister, pogledati v kakšno
               vojašnico, kakšna je vojaška oprema.</p>
               <p>Še enkrat sprašujem:</p>
               <p>Kakšni so vaši izgovori, da ne zvišuje obrambni proračun?</p>
            </sp>
            <sp xml:id="SDZ7-Redna-14-2015-12-14.sp207">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister dr. Dušan Mramor, izvolite.</p>
            </sp>
            <sp xml:id="SDZ7-Redna-14-2015-12-14.sp208">

               <speaker>DR. DUŠAN MRAMOR:</speaker>

               <p>Kot je bilo meni povedano, je bila zaveza z naše strani, da se nominalno ne bo več
               zmanjšal, in to je bila zaveza, ki jo je predsednik Vlade sprejel v letu 2016, kar se
               tudi zgodi, ker se nominalno povečuje in nominalno se povečuje tudi v letu 2017.
               Očitno so bile razmere takšne, ker je bil že pred nami zmanjšan proračun tako močno,
               da je bila ocena, da je treba na račun vojske, se pravi obrambe, ne zmanjševati
               ostalih delov javnega sektorja, recimo šolstva, zdravstva in tako naprej, v letih
               krize. Sedaj je seveda situacija drugačna in za leto 2017, kot sem rekel, ob
               spremembi proračuna, to je bil dogovor tudi včeraj, se bo obrambni proračun popravil,
               tako da bo pač rastel v deležu BDP.</p>
            </sp>
            <sp xml:id="SDZ7-Redna-14-2015-12-14.sp209">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Žan Mahnič, zahtevate razpravo na Državnem zboru?</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp210">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>V skladu s Poslovnikom predlagam, da Državni zbor opravi razpravo na to temo. Ko mi
               je minister odgovoril, sem na hitro pogledal na RTV, premier Cerar je Stoltenbergu
               dejal, da Slovenija v 2016 ne bo več krčila obrambnega proračuna, od leta 2017 naprej
               pa bo vsako leto obrambni proračun zviševala za 0,04 %. Tako da jaz dvomim, da je on
               imel v mislih nominalno za leto 2016, potem za naslednja leta bi imel pa kar
               procentualno oziroma odnosno do BDP. Ker vsi vemo, še enkrat, Nato ima tam
               razpredelnico in oni samo vidijo, aha, država je dvignila glede odnosov do BD, njih
               nominalno ne zanima, sploh pa ne, če dajemo za neke članarine. Mi se bomo morali v
               tem državnem zboru pogovoriti, če bo podprta zahteva za razpravo, če ne bo, bomo že
               sklicali Odbor za obrambo, ni noben problem, ampak ne bomo povabili ministrice za
               obrambo, bomo povabili finančnega ministra, bomo povabili predsednika Vlade, ker zdaj
               je bilo pa res dosti tega, sem tudi član Prlamentarne skupščine zveze Nato, lahko
               povedo tudi koalicijski poslanci, ko gremo na te summite, kakšnih vprašanj smo
               deležni, kakšnih očitkov smo deležni. Slovenija je postala čisto nek irelevanten
               partner zveze Nato, gledajo nas tukaj predvsem še zaradi nekih političnih razlogov.
               Če vam to ni več prioriteta, lahko opravimo razpravo, povejte nam, mi se pač nekje
               drugje vidimo, kaj jaz vem, kakšen nov pakt nastaja, varšavski ali kaj jaz vem, kam
               boste šli, med kakšne neuvrščene. Ampak, veste, ne nekaj obljubljati, potem pa tega
               ne uresničimo. Meni ni noben problem, če ste se pač odločili drugače, ampak potem
               tako povejte. Ne pa da, kakor se zdaj govori, da je takšno pomanjkanje sredstev, da v
               naslednjih dveh letih ne moremo niti osnovne opreme kupiti za vse vojake, da bi se
               kolikor toliko moderniziralo oziroma da bi vsaj vsi skupaj enako izgledali. V prvi
               polovici leta 2016 bo očitno potreba prizemljiti falcon, bo konec potovanj vlade, bo
               konec transporta človeških organov – s tem projektom se je hvalil prejšnji minister
               –, da ne govorim o tem, da bodo očitno zadeve prišle tako daleč, da bomo v drugi
               polovici leta 2016, zaradi takšnih finančnih sredstev prizemljili tudi helikopterje
               Slovenske vojske, ki so stari, ki so dotrajani, enega za drugim. Jaz upam, da se
               zavedamo, kaj to pomeni, predvsem z vidika reševanja v slovenskih gorah. Ampak vi
               boste nosili tista bremena, vi boste morali slovenski javnosti podati odgovore.
               Slovenska javnost vidi, kakšna je Slovenska vojska, da so dobro usposobljeni, ampak
               pri opremi se pa vse konča oziroma pod črto, pri finančnih sredstvih se vse konča.
               Teh je premalo in skrajni čas je, da se zavemo te situacije in dvignemo obrambni
               proračun.</p>
            </sp>
            <sp xml:id="SDZ7-Redna-14-2015-12-14.sp211">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>O vašem predlogu bo Državni zbor odločal jutri popoldne v okviru glasovanj.</p>
               <p>Dr. Franc Trček bo postavil vprašanje ministru za zunanje zadeve gospodu Karlu
               Viktorju Erjavcu. Glede na odsotnost ministra, prosim da se opredelite tudi do načina
               odgovora.</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp212">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani preostali!</p>
               <p>Minister Erjavec je maja letos skupaj z ministrico gospo Ireno Majcen prisilno
               premestil neposredno izvoljenega člana vodstva reprezentativnega sindikata slovenskih
               diplomatov, sindikalnega zaupnika Petra Goloba na drugo ministrstvo. S tem so se
               nekako znebili glasnega sindikalista in žvižgača, ki je javno opozarjal na
               klientelizem in tudi druge nepravilnosti na MZZ. Minister je zatrjeval, da je bila
               premestitev potrebna zaradi, citiram, "delovnih potreb na Ministrstvu za okolje in
               prostor", kar je glede na dejstvo 700 zaposlenih na MZZ, blago rečeno, smešno, saj je
               izbral ravno že prej omenjenega očitno motečega gospoda. Pri tej premestitvi ne gre
               za neko nepomembno kaprico, gre za zelo hud napad na sindikalne pravice oziroma
               kršitev temeljnih pravic delavstva, kot jih ureja recimo ratificirana konvencija
               Mednarodne organizacije dela številka 87, ki ob drugim določa, da imajo delavske
               organizacije pravico, citiram, "da svobodno izbirajo svoje predstavnike". Gospod
               minister je pravnik, je delal v uradu Varuha človekovih pravic, gotovo se zaveda, da
               kršite konvencije pomeni namerno kršitev temeljnih človekovih pravic. Ta vlada
               odkrito služi kapitalu in kaže mačehovski odnos do sindikatov, a bi se vendarle
               morala držati vsaj nekih osnovnih demokratičnih pravil in spoštovati ustavni red. O
               primeru se je izrekel tudi zagovornik načela enakosti, ki je v poizvedbi opozoril,
               citiram, "da so podana dejstva, ki izkazujejo sum neposredne diskriminacije,
               viktimizacije in morda tudi nadlegovanja pobudnika zaradi političnega prepričanja in
               članstva ter delovanja v sindikatu." Ugotovil je tudi sum, nadalje citiram,
               "neposredne diskriminacije in viktimizacije Sindikata slovenskih diplomatov". Zelo
               zaskrbljujoče so tudi njegove ugotovitve, da je problem, citiram, "klientelističnega
               zaposlovanja v javni upravi pereč in da so analize ugotovile, da je bil taisti
               problem v preteklosti velik tudi konkretno na samem Ministrstvu za zunanje zadeve,
               natančneje prav na diplomatski službi".</p>
               <p>Zato postavljam gospodu Erjavcu vprašanje:</p>
               <p>Zakaj šikanira sindikalista žvižgača?</p>
               <p>Kakšno sporočilo daje s tem Vlada Republike Slovenije prijaviteljem, žvižgačem?</p>
               <p>Namesto da bi izvrševala svojo dolžnost, da prijavitelje zavaruje, jih sama šikanira.
               V nadaljevanju pa bi rad tudi postavil vprašanje o nekoordinaciji dela diplomatskih
               predstavništev, ki se jasno kaže pogosto v izjavah določenih veleposlanikov, na
               primer v izjavi gospoda Kacina, veleposlanika pri Natu, ki je od vseh tam
               akreditiranih veleposlanikov, ko se še uradno ni vedelo ozadje turško-ruskega
               konflikta, zapleta, dal neko tako najbolj ostro napadajočo izjavo in upam, da mi bo
               gospod minister odgovoril ... / izklop mikrofona/</p>
            </sp>
            <sp xml:id="SDZ7-Redna-14-2015-12-14.sp213">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Na kakšen način bi radi imeli odgovor, gospod poslanec? Ustno. Hvala lepa. Prehajamo
               na drugi krog vprašanj poslancev.</p>
               <p>Gospod Matjaž Hanžek bo postavil vprašanje ministrici za okolje in prostor gospe
               Ireni Majcen.</p>
            </sp>
            <sp xml:id="SDZ7-Redna-14-2015-12-14.sp214">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Spoštovana ministrica, v začetku oktobra sem prejel vaš odgovor na moje pisno
               poslansko vprašanje na isto tematiko. V njem navajate, da se vaše ministrstvo izjemno
               dobro zaveda pomena nevladnih organizacij, ki delujejo na področju okolja. Podatke
               okoljskih nevladnih organizacij, združenih v mreži plan B za Slovenijo, kažejo, da so
               v letu 2013 okoljske nevladne organizacije dobile le 0,07 % vseh sredstev, ki so bila
               namenjena nevladnim organizacijam. V vašem pisnem odgovoru, ki je delno zavajajoč,
               navajate, da v letu 2016 za nevladne organizacije ministrstvo načrtuje 200 tisoč
               evrov, za leto 2017 pa 250 tisoč evrov sredstev, da je bil za leti 2015 in 2016
               objavljen javni razpis za sofinanciranje v višini 200 tisoč evrov, da ima Ministrstvo
               za javno upravo za sofinanciranje vsebinskih mrež vseh nevladnih organizacij v državi
               na voljo 6 milijonov evrov. Pri preverjanju informacij ugotavljam, da je Ministrstvo
               za javno upravo objavilo razpis, po katerem se lahko okoljske nevladne organizacije
               kandidirale za največ 265 tisoč evrov za obdobje štirih let, da razpis Ministrstva za
               okolje in prostor za leto 2015 in 2016 še vedno ni zaključen in zato iz tega naslova
               nevladne organizacije v letošnjem letu ne bodo dobile ničesar. Drugih javnih razpisov
               za nevladne organizacije v letošnjem letu ministrstvo ni objavilo.</p>
               <p>V Sloveniji deluje 55 okoljskih nevladnih organizacij s statusom delovanja v javnem
               interesu in številne druge manjše, ki so za varovanje okolja in narave prav tako
               pomembne. Načrtovana sredstva ne potrjujejo vaše trditve, da se vaše ministrstvo
               izjemno dobro zaveda pomena in vloge nevladnih organizacij. Hkrati je iz vašega
               odgovora razvidno, da se na pobudo okoljskih nevladnih organizacij niste odzvali s
               sistemskim reševanjem problema, ki bi zagotovil zadostna ter predvidljiva sredstva za
               daljše obdobje.</p>
               <p>Zato vas sprašujem:</p>
               <p>Kdaj boste pristopili k sistemskemu dolgoročnemu reševanju problema financiranja
               okoljskih nevladnih organizacij?</p>
               <p>Kako odgovarjate na predlog plana B, da se naj 1 % okoljskih taks po vzoru dobrih
               praks iz drugih držav nameni za financiranje delovanja nevladnih organizacij na
               področju varstva okolja in narave?</p>
               <p>Kaj nameravate storiti, da ne bodo nevladne organizacije v kratkem, v letih 2016,
               2017, prisiljene prenehati z delovanjem?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-14-2015-12-14.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo gospa Irena Majcen, ministrica za okolje in prostor.</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp216">

               <speaker>IRENA MAJCEN:</speaker>

               <p>Hvala, spoštovani predsedujoči. Spoštovani poslanke in poslanci! Spoštovani poslanec
               gospod Hanžek, hvala za vprašanje.</p>
               <p>Tako kot ste navedli, smo v našem pisnem odgovorili posredovali odgovor, ki govori
               seveda o tem, da smo na ministrstvu seznanjeni s položajem okoljskih nevladnih
               organizacij, ki so nam tudi predstavile, kako si same zamišljajo to reševanje. Seveda
               pa iz njihovih predlogov izhaja, da, recimo, s financiranjem sredstev, ki so
               namenjena za projekte programe Eko sklada, tako bi rekla, v kar precejšnji višini teh
               sredstev, priznam, ni mogoče rešiti tega položaja. Da se zavedamo, kako je težko s
               finančnimi sredstvi pokriti vse njihove potrebe, kaže to, da smo za leto 2016 in pa
               tudi za leto 2017, bom rekla, kot edino postavko povečali finančna sredstva za 100 %.
               Torej za leto 2016 je zagotovljenih 200 tisoč evrov, za leto 2017 pa 250 tisoče
               evrov.</p>
               <p>Jaz se zavedam, da so v preteklih letih te nevladne okoljske organizacije delovale pa
               po drugih sistemih, dobivale so tudi evropska sredstva, kar bo mogoče tudi sedaj,
               namreč Ministrstvo za javno upravo ima za krepitev zmogljivosti nevladnih organizacij
               predvsem za zagovorništvo in izvajanje javnih storitev v obdobju 2015–2019 razpis,
               seveda bodo tudi okoljske nevladne organizacije lahko kandidirale za ta sredstva. Kot
               je bilo v preteklosti, bo verjetno mogoče pridobiti kakšna evropska sredstva tudi
               skozi svoje naloge in delo, ki ga opravljajo. Namreč, okoljske dajatve, kot jih vi
               navajate oziroma da bi naj se iz naslova okoljskih dajatev nek delež dal za nevladne
               organizacije, so del integralnega proračuna ali pa so prihodek občin. Trenutno ne
               obstaja namenska postavka za okoljske dajatve, torej tega predloga ni mogoče
               operacionalizirati. Res pa je, da smo razpisali še dodatnih 200 tisoč evrov iz
               postavke podnebni sklad, gre za področje ozaveščanja in informiranja, zdaj je v teku
               izbira. Gre pa za vsebinska področja ozaveščanja, izobraževanja, usposabljanja za
               prehod na z viri gospodarno, zeleno in konkurenčno nizkoogljično družbo, nadalje gre
               za informiranje o koristi blaženja podnebnih sprememb in praktičnih vidikih izvajanja
               ukrepov ter spodbujanje ukrepanja, informiranje glede novega mednarodnega podnebnega
               sporazuma, ki je bil sprejet v Parizu, in ozaveščanje in informiranje ter
               izobraževanje za prilagajanje na podnebne spremembe. Namreč pravkar poteka izbira
               tistih projektov, ki bodo izpolnjevali te pogoje in jim bodo dodeljena finančna
               sredstva. Hvala.</p>
            </sp>
            <sp xml:id="SDZ7-Redna-14-2015-12-14.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek, izvolite, zahteva za dopolnitev odgovora.</p>
            </sp>
            <sp xml:id="SDZ7-Redna-14-2015-12-14.sp218">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Kot sem razbral iz vašega odgovora, se mi zdi, da v perspektivi ne bo mogoče začeti s
               kakšnim sistemskim dolgoročnim reševanjem problema okoljskih nevladnih organizacij.
               Tukaj govorimo, kot ste sami povedali, čeprav je šlo za 100 % povečanje, o 200.000
               evrih, to je v proračunu grozljivo malo, če samo razmišljamo v milijonih, ki jih je
               ta vlada mimogrede našla za britvičasto mrežo, ki med drugim uničuje, zelo uničuje
               okolje, uničuje gozdove, vodo, reke, da ne govorim o živalih. Za uničevanje okolja je
               mirno v desetinah milijonih država pripravljena, za nevladne okoljske organizacije,
               ki bi vas pa naj skrbele, bo pa namenjenih 200.000 evrov. Jaz tukaj skoraj ne vem,
               kaj naj vas vprašam, ker ste mi odgovorili, da je, vsaj tako sem ali me pa popravite,
               da dolgoročnega sistemskega financiranja ne bo, odstotek tak, ker je integralni
               proračun, tudi ne moremo računati.</p>
               <p>Morda pa bi lahko dodali:</p>
               <p>Če in kdaj razmišljate, da bi kako organizirali, da ne bi nevladne organizacije s
               področja okolja kmalu nehale delovati?</p>
               <p>Hvala lepa.</p>
            </sp>
            <sp xml:id="SDZ7-Redna-14-2015-12-14.sp219">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Irena Majcen, ministrica, izvolite.</p>
            </sp>
            <sp xml:id="SDZ7-Redna-14-2015-12-14.sp220">

               <speaker>IRENA MAJCEN:</speaker>

               <p>Hvala.</p>
               <p>Res je, da v tem naboru, ki ste ga sami izpostavili, manjkajo še ta razpisana
               finančna sredstva Ministrstva za javno upravo, ki govorijo o tem, da bo za
               nevladnike, predvsem za zagovorništvo in izvajanje javnih storitev v letu 2015–2019
               razpis in okoljske nevladne organizacije lahko kandidirajo tudi za ta sredstva. Res
               je tudi, da ministrstvo zagotavlja del sredstev, ki se tičejo nekaterih storitev, kot
               je najem prostorov za te nevladne organizacije. Je pa res, da se lahko v naslednjih
               letih, ampak priznam, da tega kot odgovor na to vprašanje ni moč podati zdaj,
               pripravi in se prediskutira še te takse, okoljske takse. Je pa res, da za pripravo
               takega odgovora pa tudi mi na ministrstvu potrebujemo več časa, predvsem zaradi
               sprememb, ki se dotikajo potem tudi zakonodaje. V smislu delovanja teh nevladnih
               okoljskih organizacij pa si upam trditi, da je njihova možnost pridobivanja finančnih
               sredstev tudi širša. Same organizacije so tudi v do zdaj, če gledam finančni vir
               našega ministrstva, torej je bil manjši kot zdaj, pa so te nevladne organizacije
               uspele delovati in se razvijati, to pomeni, da je seveda tudi v prihodnje potrebno te
               vire, ki so lahko seveda izven sistema Ministrstva za okolje in prostor, črpati in si
               zagotoviti boljše oziroma dobro sodelovanje. Hvala.</p>
            </sp>
            <sp xml:id="SDZ7-Redna-14-2015-12-14.sp221">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo postavil vprašanje ministru za finance dr. Dušanu Mramorju.</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp222">

               <speaker>LUKA MESEC (PS ZL):</speaker>

               <p>Hvala za besedo, predsedujoči.</p>
               <p>Spoštovani, gospod minister, jaz vam bom postavil poslansko vprašanje glede Adria
               Airways Tehnika. Zdaj vemo, da je bila 24. novembra sklenjena pogodba o prodaji tega
               podjetja poljskemu podjetju Linetech Holding. O prodaji sta odločala Slovenski
               državni holding in pa nemško državno podjetje Fraport, namreč polovični lastnik Adria
               Airways Tehnika je Aerodrom Ljubljana, ki je bil privatiziran lansko leto. S to
               odločitvijo pa je bil na žalost onemogočen notranji odkup, se pravi prevzem s strani
               zaposlenih. V Adrii Airways Tehnika, ki ima okoli 200 zaposlenih, je namreč kar 150
               zaposlenih prispevalo svoja lastna sredstva za delavskih odkup. In skupaj s
               sposojenimi sredstvi se ponudili za prevzem podjetja dobrih 5 milijonov evrov. Ampak
               v prodajnem procesu niso imeli možnost, da bi svojo ponudbo izboljšali in njihova
               ponudba ni bila pošteno obravnavana. SDH bi moral v tem primeru zaščititi javni
               interes, da se ohranijo visoka strokovna delovna mesta in znanje v Sloveniji. Tudi
               strategija upravljanja naložb SDH nalaga naslednje: prvič, da preveri možnost
               notranjega odkupa, in drugič, da v prodajno pogodbo vnese varovalke za delovna mesta
               in za ohranitev delovnih mest. Ampak na žalost moramo ugotoviti, da SDH te svoje
               naloge ni opravil. Ne samo, da ni preveril, da ni pošteno obravnaval ponudbe
               delavcev, še hujša kršitev je bila, da niti svet delavcev, niti sindikati v podjetju
               niso bili uradno seznanjeni s postopkom prodaje. Poleg tega pa se SDH ni odzval na
               seznam nefinančnih zavez, ki so jih predlagali predstavniki sindikata. S tem so bile
               kršene pravice zaposlenih po Zakonu o sodelovanju delavcev pri upravljanju, saj
               poslovodstvo ni organiziralo posvetovanja z delavci. Prejšnji teden je odstopil
               predstavnik delavcev v upravnem odboru, saj je prišlo do poskusa šikaniranja
               delavskega zaupnika, zaradi česar zaposleni v Adrii Airways Tehnika že zbirajo
               peticijo. Po zakonu o SDH je Ministrstvo za finance skrbnik javnega interesa. Kot
               minister pa sedite na sejah nadzornega odbora, da bi za ta javni interes skrbeli.</p>
               <p>Zato me zanimajo tri stvari:</p>
               <p>Prvič. Zakaj ponudba zaposlenih ni bila enakovredno obravnavana?</p>
               <p>Drugič. Katere varovalke v pogodbi, ki sta jo sklenili, varujejo delovna mesta in
               razvoj tega podjetja?</p>
               <p>Tretjič. Ali boste proučili in sankcionirali kršitve predpisov, ki so se zgodile v
               postopku prodaje?</p>
               <p>Hvala.</p>
            </sp>
            <sp xml:id="SDZ7-Redna-14-2015-12-14.sp223">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister dr. Dušan Mramor, izvolite.</p>
            </sp>
            <sp xml:id="SDZ7-Redna-14-2015-12-14.sp224">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Spoštovani poslanec gospod Luka Mesec, Zakon o Slovenskem državnem holdingu, ki velja
               od leta 2014 in upošteva vse smernice OECD za korporativno upravljanje družb v
               državni lasti določa, da Slovenski državni holding upravlja vse naložbe Republike
               Slovenije v skladu z načelom neodvisnosti. To pomeni, da se vlada oziroma ministrstva
               ne smejo vmešavati v njihovo poslovanje in odločitve. Skladno s tem načelom in na
               podlagi sklepa Državnega zbora iz leta 2013 o privatizaciji 15 družb v državni lasti
               je SDH izvedel tudi prodajo kapitalske naložbe v družbi Adrie Airways Tehnika.
               Konkretno gre za 52,15 % delež, ki je v lasti SDH. Glede na navedeno, vam kot
               minister za finance z vidika svojega delovnega področja ne morem podati neposrednega
               odgovora, ga pa je podal na konkretno vprašanje že predsednik uprave SDH gospod Marko
               Jazbec na skupni seji Odbora državnega zbora za finance in monetarno politiko ter
               Komisije za nadzor javnih financ, ki je obravnavala letno poročilo SDH o upravljanju
               naložb države za leto 2014. Na podlagi informacij SDH vam lahko posredno povem, da je
               SDH s sklenitvijo pogodbe o prodaji Adrie Airways Tehnike izpolnil določitev
               Državnega zbora. Prodajni postopek se je začel v januarju 2014. Tekom prodajnega
               postopka so interes za vstop v lastništvo družbe izkazali različni potencialni
               investitorji, med katerimi so bili tudi zaposleni v družbi, ki so svoj interes
               izkazali preko novo ustanovljene družbe Adrie Airways Tehnika Holding Projekt, d. o.
               o., Ljubljana. SDH in Aerodrom Ljubljana kot drug delničar družbe sta ob pomoči
               pravnih in finančnih svetovalcev postopek prodaje vodila v skladu s predpisi in na
               konkurenčen in pregleden in enakopraven način do vseh potencialnih investitorjev.
               Znotraj postopka sta zasledovala cilje maksimiranja kupnine, vračila posojila, ki sta
               ga v letu 2012 dala družbi ter pridobila lastnika, ter hkrati pridobi lastnika, ki bo
               podpiral njeno rast in nadaljnji razvoj in ohranil ključne funkcije v Sloveniji.
               Zaposleni so bili o prodajnem postopku enakopravno oziroma nediskriminatorno
               obravnavani. SDH je v postopku upošteval določila Strategije upravljanja kapitalskih
               naložb države glede proučitve interesa zaposlenih za notranje lastništvo družbe.
               Delodajalci niso le proučili interesa za notranje lastništvo zaposlenih v družbi,
               temveč tudi iniciativno skupino za odkup družbe in posledično Adria Airways Holding
               Projekt, d. o. o., kot potencialnega kupca v prodajnem postopku enakopravno
               obravnavali.</p>
               <p>V konkurenčnem postopku je bil od treh ponudnikov izbran tisti, ki je ponudil
               najvišjo kupnino za lastniški kapital in zagotovil takojšnje poplačilo posojila.
               Ponudba zaposlenih je bila med vsemi tremi ponudbami cenovno najslabša, prav tako
               družba, ki jo je v imenu zaposlenih nastopala kot kupec ni izkazala zadostnih
               finančnih zagotovil o zmožnosti financiranja transakcije. Prodajalca sta ocenila, da
               družba potrebuje povezovanje s strateškimi investitorji, ki bodo pomagali nadomestiti
               rizične kupce in pridobivati nove kvalitetnejše stranke. Povezovanje s strateškim
               investitorjem ji bo omogočilo konkurenčnejši položaj na trgu, kjer se v radiju, v
               katerem družba deluje, pojavlja več kot 40 ponudnikov tovrstnih storitev. Povezovanje
               s finančno močnejšim lastnikom ji bo tudi omogočilo lažji dostop do finančnih virov.
               Slovenski državni holding ocenjuje, da je postopek prodaje potekal konkurenčno,
               transparentno in enakopravno do vseh ponudnikov. Zagotovil je odgovornega lastnika,
               ki bo razvijal družbo Adria Airways Tehnika tudi in lahko bi rekli predvsem v prid
               njenih zaposlenih.</p>
            </sp>
            <sp xml:id="SDZ7-Redna-14-2015-12-14.sp225">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp226">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Gospod minister, od vas seveda ne zahtevamo, da se vmešavate v prodajne postopke, ker
               vemo, da se po zakonu ne smete. Zahtevamo pa, da preverite zakonitost teh postopkov
               in da v teh postopkih branite javni interes, ki pa je zapisan tako v Zakon o SDH kot
               v strategiji upravljanja. Recimo, kje je bil ta kršen, najprej sedmi odstavek
               razdelka 3.3 o strategiji upravljanja zahteva, da SDH preveri možnost notranjega
               odkupa, in ne samo to, SDH mora aktivno omogočiti notranji odkup. Se pravi, v skladu
               s tem predpisom bi SDH moral omogočiti delavcem, da izboljšajo svojo ponudbo, če jo
               je ovrednotil kot cenovno najslabšo, kot ste rekli.</p>
               <p>In me zanima:</p>
               <p>Ali je za vas korektno, da SDH tega ni storil?</p>
               <p>Se pravi, konkretno vprašanje, je korektno, da niso omogočili izboljšanja ponudbe.
               Potem dalje, ko pravite, da je bila ponudba cenovno najboljša. Strategija upravljanja
               zahteva med drugim tudi, da kupnina ne more biti edini cilj prodaje, ampak je treba
               upoštevati nefinančne cilje, kot sta zaposlenost in razvoj podjetja. Osmi odstavek
               zahteva, da SDH v pogodbo vnese varovalke, da sedež ostane v Sloveniji, da se
               zaposlenost ne zmanjša.</p>
               <p>In me tukaj čisto konkretno zanima:</p>
               <p>Katere nefinančne zveze so bile sprejete?</p>
               <p>Ali so bile določbe te usmeritve konzumirane?</p>
               <p>SDH se izgovarja, da ni mogel vključiti nefinančnih zahtev delavcev, ker so bili
               ponudniki v konfliktu interesov. Ampak v temu primeru je strategija upravljanja
               potemtakem s takšnim branjem neuporabna. Če hočejo delavci firmo odkupiti, ne smejo
               podajati zahtev z vidika delavcev, če hočejo podajati sindikalne zahteve, pa ne
               morejo odkupiti podjetja.</p>
               <p>In me zanima:</p>
               <p>Ali je ta predpis slab ali pa je pač praksa SDH tukaj takšna, kot je?</p>
            </sp>
            <sp xml:id="SDZ7-Redna-14-2015-12-14.sp227">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite</p>
            </sp>
            <sp xml:id="SDZ7-Redna-14-2015-12-14.sp228">

               <speaker>DR. DUŠAN MRAMOR:</speaker>

               <p>Zdaj detajlov glede pogodbe ne poznam, lahko pa zaprosimo SDH, da vam to posredujejo,
               če so bile kakšne zaveze tukaj notri sprejete. To bomo tudi naredili.</p>
               <p>Glede razvoja in zaposlenosti je pa ključno, kakšne finančne zmožnosti ima kupec. In
               to upoštevanje finančnih zmožnosti kupca in seveda razlika med tem, kakšne so bila
               finančne zmožnosti zaposlenih oziroma za notranji odkup, in kakšen je od tega kupca,
               ki je kupil, so bile očitno za SDH dovolj prepričljiv razlog, da je bil to eden od
               elementov, ki je navajal, da je ta kupec, ki mu je zdaj s prodajno pogodbo bilo
               podjetje prodano, finančno močnejši in s tem lahko zagotavlja boljši razvoj pa tudi
               strateški kupec kot pa bi zaposleni sami.</p>
            </sp>
            <sp xml:id="SDZ7-Redna-14-2015-12-14.sp229">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec, zahtevate razpravo v Državnem zboru?</p>
               <p>Izvolite.</p>
            </sp>
            <sp xml:id="SDZ7-Redna-14-2015-12-14.sp230">

               <speaker>LUKA MESEC (PS ZL):</speaker>

               <p>Bi prosil gospoda ministra, če lahko s strani SDH te odgovore priskrbi., Hkrati pa
               glede na to, da nismo prejeli odgovorov, ali so bile določbe Zakona o SDH v tem
               primeru upoštevane, ali je bil javni interes zaščiten, ali so bili delavci obveščeni,
               ali je prišlo do pravilnega postopka glede omogočanja zviševanja ponudbe s strani
               delavcev in tako dalje, predlagam, da Državni zbor o tem opravi razpravo. Namreč,
               Adria Airways Tehnika je podjetje, ki ima več kot 200 zaposlenih, je izjemno pomembno
               za slovensko letalsko panogo, posredno pa tudi za turizem, je firma z visoko dodano
               vrednostjo in z visoko kvalificiranimi delavci, zato na tem mestu ne moremo tako
               zlahka sprejeti, da enostavno prevlada logika maksimiziranja kupnine in da so ob tem
               lahko vse ostale določbe, tako Zakona o SDH kot Zakona o sodelovanju delavcev pri
               upravljanju, enostavno v prodajnih procesih povožene, zaposleni pa evidentno
               šikanirani. Zato predlagam, da se o tem pogovorimo.</p>
               <p>Ministra pa bi prosil, če lahko priskrbi podatke, predvsem o tem, katere nefinančne
               zaveze so v kupoprodajni pogodbi zajete, in da s strani ministrstva razloži oziroma
               pojasni, ali so bile vse postavke Zakona o SDH in strategije upravljanja v tem
               primeru upoštevane in ali je kot tak postopek bil izveden legalno in pravilno.
               Hvala.</p>
            </sp>
            <sp xml:id="SDZ7-Redna-14-2015-12-14.sp231">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>O vašem predlogu bo Državni zbor odločal jutri v okviru glasovanj.</p>
               <p>S tem smo končali z vprašanji.</p>
               <p>Predsedniku Vlade, ministricam in ministrom se zahvaljujem za podane odgovore.</p>
               <p>S tem prekinjam 1. točko dnevnega reda, ki jo bomo nadaljevali jutri, 15. decembra
               2015, ko bo Državni zbor v okviru glasovanj odločal o predlaganih sklepih. Prekinjam
               tudi 14. sejo Državnega zbora, ki jo bomo nadaljevali jutri ob 9. uri. Hvala
                  lepa. <title>(SEJA JE BILA PREKINJENA 14. DECEMBRA 2015 OB 17.27.)</title>
               </p>
            </sp>
         </div>
      </body>
   </text>
</TEI>
