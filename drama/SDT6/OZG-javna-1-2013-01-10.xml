<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="OZG-javna-1-2013-01-10">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za gospodarstvo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-03+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">A831CC78E4C226E7C1257D1F005A6AF9</idno>
               <idno type="custom" subtype="day">4F8EC868A31CDD80C1257AF40032634A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VI&amp;type=pmagdt&amp;uid=4F8EC868A31CDD80C1257AF40032634A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZG-javna-1-2013-01-10.OZG" n="1">
               <name>javna predstavitev mnenj</name>
               <date when="2013-01-10"/>
            </setting>
         </settingDesc>
         <particDesc>
            <listOrg>
               <org xml:id="OZG-javna-1-2013-01-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZG-javna-1-2013-01-10.OZG">
                        <orgName key="OZG">Odbor za gospodarstvo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR</stage>
            <stage type="title">ODBOR ZA GOSPODARSTVO</stage>
            <stage type="title">Javna predstavitev mnenj o Zakonu o spremembah in dopolnitvah Obrtnega
            zakona</stage>
            <stage type="date">(10. januar 2013)</stage>
            <stage type="chairman">Javno predstavitev mnenj je vodil Matjaž Han, predsednik Odbora za
            gospodarstvo.</stage>
            <stage type="time">Javna predstavitev mnenj se je pričela ob 11. uri. </stage>


            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Spoštovani, dober dan! Pričenjamo javno predstavitev mnenj o Predlogu zakona o
               spremembah in dopolnitvah Obrtnega zakona. Gre za drugo obravnavo, ki jo organizira
               Odbor za gospodarstvo kot matično delovno telo. Odbor je odločitev za organizacijo
               javne predstavitve mnenj sprejel na svoji 21. nujni seji, 6. decembra 2012, in sicer
               na predlog Gospodarske zbornice Slovenije, glasovanje na odboru je bilo soglasno.</p>
               <p>Vse navzoče poslanke in poslance Državnega zbora in vse ostale še enkrat lepo
               pozdravljam. Med nami pozdravljam tudi predstavnika Ministrstva za gospodarski razvoj
               in tehnologijo, državnega sekretarja mag. Uroša Rožiča z ekipo, direktorja
               Direktorata za notranji trg mag. Dušana Pšeničnika in sekretarko Adrijano Čegec. Lep
               pozdrav tudi tistim, ki so <q>"krivci"</q>, da je prišlo do te javne predstavitve mnenj,
               predstavnike Gospodarske zbornice Slovenije z Alenko Avberšek na čelu in tiste, ki se
               vas najbolj tiče ta zakon, predstavnike Obrtno-podjetniške zbornice Slovenije na čelu
               z gospodom predsednikom Obrtno-podjetniške zbornice Slovenije Alojzom Kovšco ter
               podpredsednikom, gospodom Janijem Kakerjem. Pozdravljam tudi vse predstavnike
               sredstev javnega obveščanja. In vse dobro vam želim v letu 2013! Upam, da ni
               prepozno.</p>
               <p>Namen današnje javne predstavitve mnenj je, kako pridobiti mnenja in stališča
               strokovne in širše javnosti k Predlogu zakona o spremembah in dopolnitvah Obrtnega
               zakona, ki bodo podlaga za njegovo obravnavo na našem matičnem delovnem telesu, to je
               Odboru za gospodarstvo. Javna predstavitev mnenj bo podala odgovore na vprašanja, ki
               smo si jih zastavili vsi skupaj in jih moram po proceduri in poslovniku tudi
               prebrati. Tako se opravičujem, če bom na začetku malo daljši.</p>
               <p>Prvo vprašaje: Ali bo predlagana sprememba zakona, ki odpravlja obvezno članstvo v
               Obrtno-podjetniški zbornici Slovenije, pripomogla k večji konkurenčnosti slovenskih
               obrtnikov, in to na kakšen način?</p>
               <p>Drugo vprašanje: Ali je odprava dosedanjega obveznega članstva v Obrtno-podjetniški
               zbornici Slovenije in uvedba prostovoljnega članstva v tej zbornici ustrezna rešitev?
                   Kakšni bodo pozitivni
               učinki odprave obveznega članstva? Kako bo odprava obveznega članstva v Obrtni
               zbornici vplivala na učinkovitost in dolgoročnost zastopanja interesov obrti in
               malega podjetništva? Ali se bo z odpravo obveznega članstva v Obrtni zbornici in s
               tem tudi članarine praktičen del poklicnega in strokovnega izobraževanja lahko še
               naprej nemoteno izvajalo? Kako se bo spodbujala domača in umetnostna obrt, ki ne bo
               več financirana iz članarine?</p>
               <p>Naslednje vprašanje: Ali je v predlogu sprememb zakona definicija opravljanja
               dejavnosti na obrtni način zastavljena pravilno? Ali je definicija zastavljena
               preširoko? Kako bi definicijo lahko izboljšali oziroma dopolnili? Ali je ohranitev
               obvezne pridobitve obrtnega dovoljenja kot pogoja za opravljanje določene obrtne
               dejavnosti, za katero se zahteva ustrezna poklicna usposobljena, smiselna ali
               predstavlja le nepotrebno dodatno administrativno oviro? Ali je vpis v obrtni
               register po uradni dolžnosti za fizične in pravne osebe, ki opravljajo obrtno
               dejavnost, za opravljanje katere se ne zahteva poklicne usposobljenosti, ustrezna
               rešitev? Ali je podelitev posameznih javnih pooblastil Obrtni zbornici z zakonom
               ustrezna rešitev? Ali je predlog spremembe zakona, da Obrtna zbornica Slovenije
               odpravi obvezno članstvo, ohrani pa status pravne osebe javnega prava ter se ji z
               zakonom podelijo določena javna pooblastila, tudi ustrezna rešitev?</p>
               <p>To so glavna vprašanja, seveda pa bomo lahko vprašanja in odgovore podali v razpravi.
               O razpravi bo pripravljen tudi magnetogramski zapis javne predstavitve, ki bo
               objavljen na spletnih straneh Državnega zbora in vam bo koristil v proceduri
               sprejemanja Obrtnega zakona.</p>
               <p>Pred začetkom moram podati še dve informaciji, ena je vsebinska, ena je pa bolj
               tehnična oziroma tehnični napotki. Prvič. Veste, da sem kot poslanec Državnega zbora
               dal pobudo na seji Državnega zbora lansko leto, da se Obrtni zakon, ki se ga
               obravnava danes, za en mesec premakne, zaradi edinega razloga, ki sem ga navedel, in
               sicer, ker je Obrtna zbornica dobila novo vodstvo z gospodom Kovšco na čelu in se mi
               je zdelo smotrno, da se novo vodstvo pogovarja o zakonu z ministrom Žerjavom. Ker
               verjetno nisem bil najbolj pravi predlagatelj, sem bil pač zavrnjen. Vendar,
               zanimivo, pred 20 minutami sem dobil na naš Odbor za gospodarstvo pobudo za umik
               točke dnevnega reda 6. seje Odbora za gospodarstvo, podpisane so vse koalicijske
               poslanske skupine. Tako glede na zahtevo, ki jo imam pred sabo, vas že vnaprej
               obveščam, da bo verjetno 17. januarja 2013, ko je predvidena seja Odbora za
               gospodarstvo, na matičnem delovnem telesu - seja bo, vendar bo glasovanje o umiku
               točke dnevnega reda. Tako verjetno v tem mesecu v Državnem zboru ne bomo odločali o
               tem zakonu, ampak več na matičnem delovnem telesu.</p>
               <p>Še nekaj tehničnih napotkov, spoštovani. Uvodno predstavitev predloga zakona bo v
               imenu predlagatelja zakona podal predstavnik Ministrstva za gospodarski razvoj in
               tehnologijo oziroma državni sekretar, gospod Rožič. Nato bo k besedi vabljen
               predstavnik Gospodarske zbornice Slovenije, gospa Avberšek, ki je bila tudi tista, ki
               je dala pobudo za to javno predstavitev mnenj, in za njo bo k besedi vabljen tudi
               predstavnik Obrtno-podjetniške zbornice Slovenije, gospod Kovšca, za njim pa še
               podpredsednik, ali pa če se bo podpredsednik potem v nadaljevanju javil, to je stvar
               tehnike in dogovora. Po uvodnih pojasnilih bo sledila razprava, vprašanja in
               komentarji udeleženk in udeležencev javne predstavitve mnenj. Tako se kar pogumno
               javljajte, ker bo nam, poslankam in poslancem, bistveno lažje potem sprejemati
               odločitve na matičnem delovnem telesu oziroma potem na plenarnem zasedanju.  Vse, ki bi radi razpravljali, in
               vas tudi vabim, zaradi lažjega dela prosim, da izpolnite prijavnice za razpravo
               <stage>(nekateri ste mi že prinesli)</stage>, ki jo imate na klopeh, in jo dajte tule za pult, tako
               da vas bomo lahko potem tudi vabili, kot ste prijavljeni, k besedi. Glede na to, da
               me je gospod državni sekretar zaradi obilice dela - in verjamem, da ga ima v teh
               časih - prosil, da bi 15 minut do 14. ure zapustil to javno predstavitev mnenj,
               pričakujem, da bomo do 14. ure končali to sejo. Seveda pa ne bom omejeval nikogar v
               razpravi. Odmor ni predviden. Obveščam pa vas tudi, da si med potekom predstavitve
               mnenj v avli pred dvorano lahko postrežete, v scenariju piše, s pijačo, jaz pa vem,
               da Državni zbor nima denarja in je samo voda. Tam so pa na voljo tudi pisni
               prispevki, ki smo jih dobili pred to predstavitvijo, tako da si jih lahko tudi
               vzamete.</p>
               <p>Tako sem svoje delo sem v prvi fazi opravil in lahko preidemo na uvodno predstavitev
               predloga zakona. Kot sem dejal, vabim gospoda državnega sekretarja mag. Uroša Rožiča,
               da nam predstavi predlog zakona, in potem tako, kot sem prej napovedal. Izvolite.</p>
            </sp>
            <sp who="SDT6:RožičUroš">

               <speaker>MAG. UROŠ ROŽIČ:</speaker>

               <p>Spoštovani gospod predsednik odbora, spoštovane poslanke in poslanci, spoštovani
               predsednik Obrtno-podjetniške zbornice, spoštovani predstavniki javnosti in ostalih
               zbornic!</p>
               <p>Vlada je 17. oktobra v Državni zbor poslala Predlog sprememb Obrtnega zakona. Bila je
               opravljena prva obravnava na plenarni seji Državnega zbora in predvidena je druga
               obravnava na seji Odbora za gospodarstvo. Odbor za gospodarstvo, tako kot je
               predsednik tudi povedal, je predlagal javno predstavitev mnenj, ki jo opravljamo
               danes. Je pa dva dneva nazaj obravnavo opravila že Komisija Državnega sveta in je
               predlog sprememb Obrtnega zakona soglasno podprla, z dopolnilom, da je treba
               upoštevati amandmaje Trgovinske zbornice. Vendar, če poskušamo nekako pogledati, kaj
               ta zakon prinaša, je nekaj ključnih področij, pa bi samo te na začetku tudi
               izpostavil.</p>
               <p>Prva je seveda odločitev, da se obvezno članstvo v Obrtni zbornici spremeni v
               prostovoljno članstvo. Ta sprememba sledi referendumski volji članov
               Obrtno-podjetniške zbornice, ki so z 69% izglasovali, da želijo imeti prostovoljno
               članstvo, tako kot ostale gospodarske zbornice.</p>
               <p>Druga bistvena sprememba je sprememba definicije obrti. To je tudi eno od vprašanj,
               ki naj bi jih ta javna razprava podala. Torej, predlaga se drugačno definicijo obrti,
               kot jo danes poznamo.</p>
               <p>Tretji sklop sprememb se pa nanaša na javna pooblastila Obrtno-podjetniške zbornice.
               Tu gre predvsem za tri dodatna javna pooblastila, in sicer uvedba prijave fizičnih in
               pravnih oseb, ki čezmejno opravljajo obrtno dejavnost, ureditev postopka priznavanja
               poklicnih kvalifikacij in izdajanje tako imenovanih EU potrdil.</p>
               <p>Na ministrstvu smo v času pred to javno razpravo pridobili dva sklopa amandmajev
               oziroma tri sklope amandmajev, da sem bolj natančen. En sklop amandmajev so
               pravno-tehnične narave, ki jih je podala Zakonodajno-pravna služba Državnega zbora.
               Drugi sklop so amandmaji, ki jih je podala Obrtno-podjetniška zbornica, tretji sklop
               so pa amandmaji, ki sta jih podali Gospodarska zbornica Slovenije in Trgovinska
               zbornica Slovenije. Vse te amandmaje bomo v roku tudi pogledali, predelali in tudi na
               podlagi današnje javne predstavitve mnenj oblikovali ustrezen paket amandmajev in jih
               tudi predložili. Amandmaji se v glavnem nanašajo, torej Gospodarske in Trgovinske
               zbornice, na temo obrti, torej, kako definirati obrt drugače, kot je v predlogu.
               Predpostavljam, da bosta to zbornici tudi danes predstavili.  Nadalje se nanašajo na nov koncept obrtnega
               registra in na javna pooblastila. Obrtno-podjetniška zbornica predlaga amandmaje v
               smeri določenih prehodnih obdobij in tudi v sami definiciji obrti, Zakonodajno-pravna
               služba pa amandmaje, ki so, kot sem rekel, pravno-tehnične narave. Tako bomo danes
               verjetno proti koncu javne razprave se tudi do teh amandmajev opredelili in potem
               tudi poskušali v roku oblikovati stališča ministrstva do teh amandmajev.</p>
               <p>Toliko za začetek, da ne bom jemal preveč časa, glede na to, da vas je veliko in
               verjetno vsak želi predstaviti svoje mnenje o tem zakonu. Z veseljem pa bomo seveda
               poslušali in vse dobre rešitve tudi poskušali upoštevati. Hvala zaenkrat.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Državni sekretar, lepa hvala za uvodna pojasnila. Seveda je pa vaš namen, da danes
               poslušate obrtnike in predstavnike gospodarstva.</p>
               <p>K besedi vabim predstavnike Gospodarske zbornice Slovenije. Alenka Avberšek, imate
               besedo.</p>
            </sp>
            <sp who="SDT6:AvberšekAlenka">

               <speaker>ALENKA AVBERŠEK:</speaker>

               <p>Spoštovani predsednik Odbora za gospodarstvo Državnega zbora, spoštovane poslanke in
               poslanci, spoštovani predsednik Obrtno-podjetniške zbornice Slovenije, funkcionarji
               Obrtno-podjetniške zbornice, kolegice in kolegi ter ostali gostje! Hvala za
               priložnost, da lahko javno predstavimo mnenje Gospodarske zbornice Slovenije,
               gospodarstva, o noveli Obrtnega zakona.</p>
               <p>Gospodarska zbornica Slovenije podpira spremembe Obrtnega zakona, ki ukinjajo
               anomalije dosedanjega sistema, izpostavlja pa nujnost določenih dopolnitev. Naj
               poudarimo, da se zavzemamo za pametno regulacijo obrtne dejavnosti, ne za
               deregulacijo, za odpravo administrativnih ovir obrtnikov, vseh malih subjektov in ne
               za nova bremena ter primerljive pogoje zborničnega delovanja. Naj uvodoma kategorično
               zavrnem mnenje, ki je prisotno v javnosti, da GZS, njeno vodstvo ali celo posamezniki
               delujemo zlonamerno, proti Obrtno-podjetniški zbornici, da delujemo protislovno, ker
               da zastopamo zgolj velike in da želimo le prevzeti več manjših članov. Kdo jih ne bi,
               če so na trgu, ampak z bistveno dopolnitvijo. Naj spomnimo, da imamo od leta 2006, ko
               smo prešli v prostovoljno članstvo, preko 90% malih članov in da se zaradi njih, ki
               jih zastopamo najmanj toliko kot ostale, med drugim vključujemo tudi v razprave o
               Obrtnem zakonu, ne od danes in ne od včeraj. Ta zakon namreč močno zadeva tudi naše
               člane. V tem letu 2006, prelomnem za GZS, se je namreč z uredbo k Obrtnemu zakonu
               zgodila širitev obrtnih in obrti podobnih dejavnosti, da bi okrepila podjetniški del
               Obrtno-podjetniške zbornice, s tem pa je bistveno posegla v podjetja, ki so ostala
               ali postala naši prostovoljni člani.</p>
               <p>Dileme, ki po mnenju Gospodarske zbornice terjajo spremembe novele zakona, zadevajo
               preširoko pojmovanje obrti, avtomatizem vpisa v obrtni register in monopol v zvezi z
               novimi javnimi pooblastili, ki jih zakon dodeljuje Obrtno-podjetniški zbornici.
               Opredeljujemo se tudi do obrtnega dovoljenja kot administrativne ovire, ki je izziv,
               po našem mnenju, za spremembo zakonodaje v prihodnje.</p>
               <p>Utemeljitve. Gospodarska zbornica Slovenije nikakor ne ugovarja nujnosti
               reprezentativnega zastopnika malih poslovnih subjektov, podjetnikov, obrti, vendar
               pojem obrti vidimo v okvirih razumne, ne preširoke definicije obrti, tako kot v
               primerljivih državah, kjer obrt zakonsko regulirajo z jasnim namenom, da zaščitijo
               obrtnike in potrošnike pred šušmarji, da spodbujajo žlahtnost obrtniške kvalitete in
               da zaščitijo stanovske interese obrtniškega ceha, z vsem spoštovanjem, ki ga je treba
               dvigniti do tega sektorja tudi v naši državi. V nasprotju s tem pa ugovarjamo
               obveznemu članstvu, ki ne odraža varstva obrti v Sloveniji, kakor je razvidno iz
               obrtnega registra.  Kaj imajo
               v njem iskati velika podjetja, hoteli, igralnice. Na primer HIT, trgovina kot
               Autocommerce. Veliki gradbinci, že izginuli SCT in tisti, ki so danes še živi. Kje so
               te? Družba za razvoj in izvajanje ekoloških, energetskih projektov, mlekarne,
               Gorenje, Kovinoplastika Lož, gozdna gospodarstva, Unior Zreče in številna druga
               podjetja, ki zagotovo ne sodijo v obrtni ceh. Za te nesmisle je kriva zgodovina in
               dosedanja zakonska definicija obrti, ki ni izhajala iz obrtnika in obratovalnice,
               ampak iz definicije razosebljenega načina dela po kateri je obrtni izdelek na primer
               tudi črnokalski viadukt, ponos slovenskega inženirstva in gradbene stroke. Zakaj po
               definiciji načina dela obrtnega, je zgrajen na podlagi individualnega naročila, ker
               pri njem ne gre za serijsko proizvodnjo, delovni proces pa ni povsem avtomatiziran.
               Iz drugih razlogov so v obrtnem registru HIT, ker ima pralnico perila, Gorenje, ker
               ima servis aparatov, ker montira kuhinje, ker brez obrtnega dovoljenja z njimi ne
               more konkurirati na javnih naročilih, Unior, ker ima kovačnico, Esotech in tudi
               veliko invalidsko podjetje, s 700 zaposlenimi, ker imajo inštalaterje. Zato seveda
               pozdravljamo definicijo obrti v 4. členu novele zakona, ki pravi, da ne gre za obrt,
               če jo opravlja gospodarski subjekt, ki ima organizirane posamezne poslovne funkcije
               kot zaokrožene faze delovnega procesa, finančno, nabavno, prodajno, proizvodnjo
               funkcijo. Ta člen lahko ali bo bistveno prispeval k temu, da bomo imeli med seboj
               čiste račune. Več kot podpiramo tudi črtanje obrti podobnih dejavnosti, vendar ne na
               način, ki lahko z novo definicijo uveljavljanja, definicijo obrti uveljavlja nove
               pasti in formule za prostovoljno obvezno članstvo. Novela namreč dopušča, opušča
               dosedanji princip, da se vsaj z uredbo taksativno določi katere dejavnosti ob obrtnem
               načinu dela lahko pridejo v poštev kot obrtne. Po novem tretjem odstavku 5. člena
               novele zakona bi bila namreč obrt lahko skoraj da vse, razen nekaterih taksativno
               naštetih izjem, kot so finančno posredništvo, poslovanje z nepremičninami, pravno
               svetovanje in druge. Kdo in zakaj utemeljuje, da v obrt sodi na primer tudi cestni,
               tovorni ali potniški promet, ki se že sedaj lahko opravlja le kot obrti podobna
               dejavnost, če ga opravljajo fizične osebe. Ob vseh licencah in strokovnih
               preverjanjih, ki jih mora imeti, se spreminja v obrtno dejavnost. Če naj ne bi rabila
               obrtnega dovoljena, zakaj bi to bila obrt? Podobno velja tudi za
               znanstveno-raziskovalne, tehnične dejavnosti, na primer laboratorije, ki se lahko
               opravljajo individualno, brez ločenih poslovnih funkcij, ne v serijah in nikakor ne
               morejo biti obrt. Nesmisel, ki ga je potrebno v noveli spremeniti. Gospodarska
               zbornica torej z amandmajem predlaga ustrezne spremembe, da bi morale biti
               dejavnosti, ki ob obrtnem načinu dela lahko pridejo v poštev kot obrtne dejavnosti
               naštete taksativno v dokumentu povezanem z zakonom na primeren način, ki je
               uresničljiv v praksi. Kot varovalo pa bi bilo potrebno v zakon vnesti dodaten
               pozitiven indic, da gre za obrt takrat, ko je pri obrti osebni angažma v proizvodnji
               ali storitvi pomembnejši od delovnih sredstev ali kapitala, ob tem pa bi bilo treba v
               zakonu po našem mnenju vsaj primeroma našteti, da so kot obrtne mišljene dejavnosti
               kot so čevljarstvo, krojaštvo, mizarstvo, kamnoseštvo, urarstvo, popravila
               elektrotehničnih aparatov, vozil in podobno.</p>
               <p>Naš poudarek drugi je naslednji. Za gospodarsko zbornico, za gospodarske subjekte je
               nesprejemljivo opisovanje nečlanov po uradni dolžnosti v obrtni register pri
               obrtno-podjetniški zbornici kljub možnosti, ki jo ponuja zakon, ugovora po 12. členu
               novele, da se s tem ne strinja. Ta Vlada močno podpira odpravo administrativnih ovir
               in bremen. Naj bo tudi v tem primeru tako. Rešitev je preprosta. Zaradi statističnega
               spremljanja obrti naj se subjekt ob vpisu pri  IPES ali na Even točki izreče ali dela na obrtni način ali
               ne. Verjetno so pri tem potrebne tudi določene kontrole, mehanizmi, ampak vendarle
               naj bo to njegovo osebno izjasnjevanje, ne ugovor naknadne narave.</p>
               <p>Tretjič. Kot že rečeno, ugovarjamo v zvezi z novimi javnimi pooblastili za izdajo EU
               potrdil ter postopka priznavanja poklicnih kvalifikacij tujim državljanom in postopka
               v zvezi s prijavo začasnih storitev v členih 26 in 27 novele, v zvezi s katerimi
               predlagamo, da bi morala biti ta javna pooblastila na enak način preko javnega
               razpisa dostopna tudi drugim reprezentativnim gospodarskim zbornicam. Več o tem zakaj
               je to potrebno, iz prakse moje kolegice v nadaljevanju.</p>
               <p>Četrtič. Ne z namenom, da rušimo novelo zakona, ampak v razmislek za naprej
               izpostavljamo dileme anahronizma obrtnega dovoljenja. Dovolite, da posebej poudarimo,
               da ko diskutiramo o tem, se gospodarska zbornica nikakor ne zavzema za deregulacijo
               dejavnosti obrtne ali neobrtne, tam kjer to zahtevajo razlogi varovanja zdravja,
               premoženja in okolja. Prej nasprotno, električne instalacije, gradnja predorov,
               izdelava medicinskih pripomočkov, gradnja žerjavov, dimnikarstvo in še kaj, so
               dejavnosti, ki poleg vrste drugih pogojev zahtevajo tudi poklicno usposobljenost, pa
               naj si gre za obrtni ali neobrtni način dela v obrtni delavnici ali v veliki delniški
               družbi. Obrtno dovoljenje verjetno ni edino ali pravo orodje, da bi to zagotovili.
               Obrtno dovoljenje je po našem mnenju v takšni konstalaciji, v takšni vsebini kot je
               danes ena od birokratskih ovir brez prave dodane vrednosti. Zakaj? Obrtno dovoljenje
               ni kaj več kot papir s katerim uradnik na obrtni zbornici čim bližje podjetju, ki se
               vključuje, pri njegovi izdaji lahko preveri le izpolnjevanje poklicnega pogoja na
               podlagi že obstoječih dokumentov, javnih listin, spričeval o pridobljenih znanjih,
               kompetencah, tudi poklicni kvalifikaciji. Hkrati pa obrtno dovoljenje ni to kar pravi
               zakon še po starem dokazilu o izpolnjevanju pogojev za opravljanje dejavnosti. Ne
               izkazuje izpolnjevanje vrste drugih pogojev, ki jih določajo področna zakonodaja.
               Uporabno dovoljenje za poslovne prostore, tehnične zahteve za proizvode ugotavljanja
               skladnosti, varnostne zahteve, uredbe reach, HACCP sistem in podobno. Če je argument
               za izdajo obrtnega dovoljenja tudi ta, da ga lahko obrtna zbornica tudi odvzame, če
               ugotovi hujšo kršitev dobrih poslovnih običajev ali nestrokovnosti pri opravljanju
               dejavnosti ta ne vzdrži resne presoje. To ni delovalo v obveznem članstvu, še manj je
               to možno objektivno tudi v prostovoljnem. Če bi to bilo mogoče, potem bi brez
               obrtnega dovoljenja ostali Vegrad, SCT in še kdo drug, ki so bili izrazit primer
               slabe poslovne prakse. Nadzor, ki ga vodi obrtna zbornica ali katerakoli druga
               zbornica za prostovoljne člane nikakor ni prava aktivnost, ker člani pričakujejo od
               prostovoljnega članstva povsem kaj drugega. Ni tudi ras, da obrtno dovoljenje
               zagotavlja posebno pravno varnost, ki je ni mogoče nadomestiti z naknadnim
               inšpekcijskim nadzorom. Če se bo na primer <stage>/nerazumljivo/</stage> obrtnih dejavnosti, ki bodo
               zahtevale določen minimalni poklicni pogoj skrčil, ker so pogoji podrobno opredeljeni
               že v področnih zakonih, se bo na primer kot obrtna dejavnost med drugim črtala tudi
               proizvodnje spodbujevalnikov srčnega utripa. Kljub temu se bo ta za zdravje ljudi
               zahtevan dejavnost tudi po novem še vedno lahko opravljala kot obrt brez obrtnega
               dovoljenja, če ne bo zajeta med izjemami v 4. členu novele. Za obrtno proizvodnjo
               visokotehnoloških aparatov bo zadostoval zgolj inšpekcijski nadzor. Verjetno gre za
               nesmisel. Ta in še druga dejstva so po našem razlog za resen razmislek  o pravi vlogi obrtnega dovoljenja,
               ki bi moralo prerasti v licenco za mojstrsko odličnost. Razmislek torej za prihodnje
               spremembe.</p>
               <p>Naj končam z mislijo, da bi se s to novelo prehodov prostovoljno članstvo
               obrtno-podjetniška zbornica v bistvu transformirala v kvazi javno agencijo za nadzor
               svojih članov in ne članov, za preprečevanje šušmarstva, ki pa to po vsebini ne more
               biti in si jo kot reprezentativna zbornica niti ne zasluži, rabi nekaj bistveno več.
               In še paradoks, če ne bi bila v konfliktu interesov, da ne bi bila v konfliktu
               interesov bi najbolje delovala brez enega samega člana. Tudi vemo, da to verjetno ni
               namera ne zakonodajalca, še manj pa želja obrtno-podjetniške zbornice.</p>
               <p>Aktualni zakon je po našem mnenju potrebno dopolniti vsaj z tremi amandmaji, ki
               prevzemajo naše pripombe, uskladili smo jih med GZS in TZS, ker želimo, da jih po
               obravnavi na resornem ministrstvu povzamete tudi poslanci koalicije in opozicije. V
               naslednjih korakih pa bomo aktiven sogovornik tudi v pripravi celovite zbornične
               zakonodaje, ki se mora lotevati v že navedenih in tudi drugih tem o celovitem
               organiziranju tako kot ga poznajo v primerljivih državah kjer je gospodarstvo
               bistveno bolj uspešno kot je naše. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa.</p>
               <p>Najprej opravičilo za medklic, ker je bila predstavnica gospodarske zbornice kar
               občutno daljša kot 7 minut, sem se odločil, da prvim govornikom, tistim, ki so bili
               pobudniki za ta sklic malo spregledam skozi prste in tako bom tudi naredil
               predsedniku obrtne zbornice, če bo imel daljši govor. Potem vas pa vse razpravljavce
               prosim, da vas bom resnično omejeval na 7 minut, ne zato, da si ne želimo v Državnem
               zboru poslušati, ampak imam že 20 prijavljenih, tako da lahko sami izračunate koliko
               dolgo bo trajala ta razprava in hvala bogu. Z gospodom sekretarjem sva se dogovorila,
               da se bo sam javil kadar bo želel, da bo treba odreagirati oziroma odgovoriti na
               kakšna vprašanja. Hvala lepa.</p>
               <p>Naslednji, ki ima besedo predsednik Obrtne zbornice Slovenije gospod Alojz
               Kovšca.</p>
            </sp>
            <sp who="SDT6:KovšcaAlojz">

               <speaker>ALOJZ KOVŠCA:</speaker>

               <p>Spoštovani gospod predsednik, spoštovane poslanke in poslanci, spoštovani
               predstavniki ministrstva! Hvala lepa za besedo in priložnost, da povem tudi svoje
               stališče.</p>
               <p>Uvodoma bi rad povedal, da bom precej krajši. Obrtniki smo vajeni bolj delati kot
               govoriti. Vzel pa bi si nekaj pravice, da popravim nekaj nomotehničnih pa tudi
               vsebinskih izhodišč. Večkrat se je tu zareklo, da predstavljam Obrtno zbornico
               Slovenije, kar ni res. Jaz sem predsednik Obrtno-podjetniške zbornice Slovenije, to
               ni zgolj zbornica rokodelcev, ampak je zbornica obrtnikov in podjetnikov v katere
               štejemo mala mikro in mala podjetja.</p>
               <p>Drugo kar bi rad povedal, da se večkrat skozi razpravo vleče izraz cef, ta je zamrl s
               srednjim vekom, kamor bi nas verjetno nadaljevanje razprave v takšnem tonu lahko
               pripeljalo. Mi tam že dolgo nismo in kar zadeva obrtne storitve se opravljajo tudi z
               vrhunsko tehnologijo.</p>
               <p>Naslednje kar bi rad popravil je, da je predstavnik Ministrstva za gospodarstvo
               povedal, da komisija Državnega sveta za gospodarstvo, obrt, turizem in finance
               soglasno podpira tako amandmaje kot samo novelo zakona. Jaz se opravičujem, ampak
               podpira jo tisti del komisije, ki je bil prisoten ob glasovanju, jaz sam tam nisem
               bil, naj ostane zapisano za zgodovino, da tega nisem podprl. Hvala lepa. Se
               opravičujem.</p>
               <p>Kar se zadeva referendumsko voljo, ki jo je prav tako interpretiral predstavnik
               predlagatelja zakona bi rad povedal sledeče, da je na referendumu sodelovalo 12%
               članstva in da je od teh 12% članstva 67%, pardon, se opravičujem, bom čisto
               natančnem, od skupno 51.318 članov se je referenduma udeležilo 9320, to 18%, od teh
               18% oziroma 9.320 članov jih je 6.448 glasovalo proti obveznemu članstvu in 2.856 za.
               Torej, da se uporablja podatek, da je 69% članov proti obveznemu članstvu, preprosto
               ne drži. Gre za podatek, da je 69% od 18% bilo proti.  Ampak, nadaljujmo. Predvsem bi se rad skoncentriral na
               to, da bi povedal, da se trenutno na torišču obrtnega zakona vodi dosti širši
               družbeni konflikt in ta družbeni konflikt je konflikt med neoliberalno strujo, ki
               poskuša vse deregulirati in bolj zmerno strujo, ki poskuša inštitucije, ki so se že
               izkazale kot učinkovite in družbi potrebni ohraniti. Gre za erozijo zastopniškega
               sistema in prenašanje kompetence zastopanja na zelo ozek krog organizacij oziroma
               celo na sfero politike. Tako mi razumemo zdajšnje spremembe zakonodaje, pa ne samo na
               področju obrti, tudi kje drugje.</p>
               <p>Govoril bi rad o tem ali bo predlagana sprememba zakona, ki odpravlja obvezno
               članstvo v Obrtno-podjetniški zbornici Slovenije pripomogla k večji konkurenčnosti
               slovenskih obrtnikov in na kakšen način. To je esencialno vprašanje, ki bi ta morali
               reševati s tem zakonom. Ukinitev obveznega članstva v obrtno-podjetniški zbornici, še
               enkrat ponavljam, obrtno-podjetniški ne v obrtni, nikakor ne more biti dejavnik, ki
               bi lahko pripomogel k večji konkurenčnosti slovenskih obrtnikov, zagotovo pa bi bila
               posledica uničenja obrtno-podjetniškega zborničnega sistema upad oziroma bistveno
               zmanjšana konkurenčnost slovenskih obrtnikov. Slovenski obrtniki in podjetniki s tem
               ne bi imel več lastnega zagovornika svojih interesov, ki je na eni strani tako vpet v
               ta del gospodarstva, ki ga pozna in sproti prepoznava specifiko dela, tega dela
               gospodarstva, pozna njegove potrebe, pozna težave, anomalije, ki se sproti
               pojavljajo, na drugi strani pa je to zmožen ustrezno predstaviti oziroma artikulirati
               in v obliki zakonodajnih pobud in iniciativ predstaviti vsakokratni oblasti in v
               odnosu do nje zastopati interese tega segmenta gospodarstva. Obrtniki, ki bodo
               eventualno izstopili iz obrtno-podjetniškega zborničnega sistema bodo slabše ali pa
               sploh ne obveščeni o spreminjajočih se pogojih poslovanja, o spreminjajočih se
               razmerah na trgu, o spreminjajočih se predpisih in zakonodaji, o novih tehnologih in
               strokovnih rešitvah. To pa bo posledično zagotovo pomenilo slabše in počasnejše
               prilagajanje tržnih razmeram, vse našteto pa vodi v zmanjševanja konkurenčne
               prednosti teh članov.</p>
               <p>Gospe in gospodje, državni organi bi brez spremljanja in opozarjanja s strani
               obrtno-podjetniške zbornice nevede ali pa z določenim namenom lahko sprejemali
               predpise in zakone, ki bodo nepotrebno obremenjevali malo gospodarstvo, pojavilo bi
               se več administrativnih in drugih ovir. Za primer naj samo povem, da je v dosedanjem
               delovanju obrtno-podjetniške zbornice Slovenije skozi predloge, ki jih imenujemo
               zahteve slovenske obrti in jih vsako leto prezentiramo Vladi Republike Slovenije,
               bilo implementirano zelo veliko zakonskih rešitev, ki so v veliki meri zmanjšala
               administrativne ovire, predvidela negativna gibanja in jih je potem vlada lahko tudi
               preprečila in s temi rešitvami smo v veliki meri doprinesli konkurenčnosti malih
               gospodarskih subjektov. Obrtna-podjetniška zbornica je tista, ki pristojne organe
               opozarja, daje pozitivne predloge za izboljšanje oziroma lažje poslovanje predvsem
               mikro, malih in srednjih podjetij. Obrtniki in podjetniki, ki bodo izstopili iz
               zborničnega sistema, bodo zaradi slabše informiranosti in osveščenosti bolj podvrženi
               sankcioniranju s strani inšpektorjev, to je dejstvo, pojavom nelojalne konkurence,
               predvsem izvajalcev iz drugih držav. Na to posebno opozarjamo.</p>
               <p>Dovolite mi, da se samo na kratko ozrem na obrtno dovoljenje. Obrtno dovoljenje
               recipročno pomeni enake pogoje za prisotnost slovenskih gospodarskih subjektov na
               slovenskem trgu in tujih gospodarskih subjektov na slovenskem trgu. Če se primerjamo
               z državami okoli nas in želimo ohraniti podobno ali enako ureditev in s tem omogočiti
               konkurenčni nastop svojim podjetnikom na tujih trgih in izključiti nelojalno
               konkurenco iz drugih držav, potem obrtno dovoljenje mora ostati in ni zgolj
               administrativna ovira.</p>
               <p>Neplačevanje sedanje članarine nikakor ne more pomeniti povečanje konkurenčnosti
               slovenskega obrtnika, saj ga bo kot nečlana to lahko pahnilo v bistveno višje stroške
               in vprašljivo bo zastopanje njegovih interesov pred državnimi organi in varovanje
               njegovih interesov. Dovolite mi kratek komentar tudi tukaj. Obrtniki in podjetniki,
               člani Obrtno-podjetniške zbornice Slovenije za svojo članarino dobijo zastopanje,
               informiranje in svetovanje. Vse to dobijo tudi na prostem trgu, seveda za dokaj
               različno ceno.  Da je delovanje
               Obrtno-podjetniške zbornice tukaj v preteklosti bilo kakovostno naj povem s primerom,
               da je bila moja Obrtno-podjetniška zbornica od strani tržnega inšpektorja skoraj
               oglobljena oziroma opozorjena, da naj svetovanj za svoje člane ne izvajamo po nižji
               ceni, kot za zunanje uporabnike. Kar pomeni, da svojim obrtnikom pa le nekaj smo
               dali. Dejstvo, da je Obrtno-podjetniška zbornica edina zbornica, kjer se interesi
               obrti medsebojno ne izključujejo kot je to na primer pri Gospodarski zbornici, kjer
               prevladujejo interesi velikih, to je tistih, ki prispevajo večji delež v njen
               proračun. Ne znamo si predstavljati kako lahko ista organizacijo, enakovredno,
               enakopravno in pošteno zastopa interese gospodarskih subjektov, ki so si v veliki
               meri poslovnega procesa v medsebojno nasprotujočih odnosih. Prej je bil omenjen
               primer Vegrada. Za Vegrad naj povem, da kar zadeva obrtno delovanje Vegrada ni bilo
               vzroka za odvzem obrtnega dovoljenja, kar zadeva pa splošno gospodarsko delovanje
               Vegrada, pa so bili mnogi tehtni vzroki, da bi tudi Gospodarska zbornica lahko
               posredovala in svojemu članu takšno delovanje na vsak način odsvetovala. Oškodovani
               so bili mali gospodarski subjekti.</p>
               <p>Naj povem še en primer, ki se mi zdi zelo pomemben, in sicer je to dogajanje iz
               preteklega obdobja zelo kratko nazaj sprejem zakona o pokojninskem in invalidskem
               zavarovanju, kjer se predstavniki velikih gospodarskih asociacij niso prav veliko
               angažirali na zmanjševanju finančnega bremena, ki bi ga ta zakon v obliki višjih
               prispevkov prinesel malim gospodarskim subjektom. Na podlagi dela in truda
               Obrtno-podjetniške zbornice Slovenije je bilo uvedeno postopno dviganje prispevkov in
               sicer zmanjšano za zelo, zelo veliko nominalno mero.</p>
               <p>Samo nekaj iz statistike iz leta 2012, potem pa mislim, da mi bo že časa zmanjkalo,
               ampak opravili smo na Obrtno-podjetniški zbornici Slovenije več kot 15 tisoč
               individualnih svetovanj s področja gospodarskega, delovnega in civilnega prava,
               davčne zakonodaje, računovodstva in financ, napotovanja delavcev na delo v tujino,
               varstva okolja in varstva in zdravja pri delu ter drugih področjih, ki pomembno
               vplivajo na poslovanje mikro, malih podjetij. Če štejemo še območne
               obrtno-podjetniške zbornice lahko številko vsaj podvojimo. Organizirali smo 416
               izobraževalnih dogodkov z več kot 10 tisoč udeleženci, soorganizirali smo dva večja
               sejma v Sloveniji - ljubljanski Obrtno-podjetniški sejem, Mednarodni sejem obrti in
               podjetnosti. Naši člani so sodelovali na devetih mednarodnih poslovnih srečanjih,
               skupno 118 podjetij.</p>
               <p>Gospe in gospodje, če zreduciramo vlogo Obrtno-podjetniške zbornice na to, da zastopa
               zgolj rokodelce, kakor je to z nekaterimi amandmaji komplementarnih organizacij
               predvideno, potem ne vem kdo bo zastopal interese teh, ki jih je doslej zastopala
               Obrtno-podjetniška zbornica Slovenije. Organizirali in izvedli smo tudi pet
               skupinskih predstavitev na mednarodnih sejmih v tujini, skupno s 55 člani. Velika
               večina uspešnih gospodarstev v razvitih evropskih državah ima urejeno obvezno
               članstvo v obrtno-podjetniških zbornicah, na primer Nemčija, Avstrija. Nemčija in
               Avstrija imata tudi najmanjši delež mladih med brezposelnimi. Obrtno-podjetniška
               zbornica že ves čas promovira in stimulira izobraževanje mladih za osnovne
               produkcijske poklice in samostojen vstop na trg dela. Kaj to pomeni, to pomeni, da
               smo mi skrbniki, ki poskušamo mlade osamosvojiti po 18. letu starosti, prenesti breme
               izobraževanja s pleč staršev na breme mladih in jih usmeriti v poklice, ki so
               družbeno produktivni.</p>
               <p>Kar pa zadeva podobne regulative in primernost regulacije v sami Republiki Sloveniji
               in drugih državah. Glede obveznega članstva v Obrtno-podjetniški zbornici Sloveniji
               se je izreklo tudi Ustavno sodišče in ob tem ni imelo nobenih zadržkov. Kar pa zadeva
               primerjanje z ostalimi državami Evropske unije, še enkrat ponavljam, najuspešnejša
               gospodarstva Evropske unije z najmanjšimi težavami trenutno in tudi daljno ročno
               gledano imajo regulirano obvezno članstvo v obrtno-podjetniških zbornicah. In ne samo
               to. Po deregulaciji, ki je bila na pohodu v  Evropski uniji se ustvarja mnenje, da je ta deregulacija prinesla več
               škode kot koristi in se po naših informacijah tudi na nivoju evropske komisije mnenje
               počasi spreminja. In mi smo tisti, ki lahko te negativne efekte še prestrežemo preden
               bi uspeli priti v stanje, da jih moramo naknadno popravljati. Mi nismo proti
               deregulaciji, daleč od tega, ampak smo proti nesmotrni deregulaciji in smo proti
               takšni vrsti deregulaciji, ki je krinka za konkurenčni boj med predstavniškimi
               organizacijami za deleže članstva.</p>
               <p>V Sloveniji po propadu velikega števila večjih podjetij pravzaprav skoraj edino
               upanje za ustavitev krize in gospodarski razvoj uspešno poslovanje in razvoj mikro,
               malih in srednjih podjetij. Velika gradbena operativa nam je praktično izginila. Kar
               zadeva domačo industrijo pa vidimo kakšno stanje je. Torej bi morala biti skrb za
               pospešen in skladen razvoj tega pomembnega dela gospodarstva v Sloveniji tako rekoč
               nacionalni interes. V času krize razformirati organizacijo, ki je navkljub temu, da
               je doživela dokaj negativno javno podobo zaradi nekaterih napak vodstva same
               organizacije, razformirati takšno organizacijo, kaznovati celoten sistem in ohromiti
               sistem, ki je v preteklosti dokazano dobro deloval in je imel več pozitivnih kot
               negativnih efektov, je pravzaprav politična avantura, ki se bo rezultirala na
               gospodarskem področju, konec koncev bodo pa plačali davkoplačevalci. Sedanji člani,
               ki so do sedaj vrsto storitev prejemali za članarino, bodo morali v prihodnje večino
               teh storitev plačati, kar bo zagotovo izničilo pričakovani finančni učinek, ki naj bi
               bil posledica ukinitve obvezne članarine. Gospe in gospodje, izvedli smo v zadnjem
               času, pred zelo kratkim časom tudi neko anketo v kateri se 73% naših članov
               izjasnjuje, da bi ostali člani Obrtno-podjetniške zbornice Slovenije, če bi bila
               članarina enaka 0. To ilustrira, da je finančni del tisti, ki bo prevladal pri
               odločitvi ali bi nekdo ostal ali ne bi ostal član. Kratkoročno trdim, da bi marsikdo
               v Republiki Sloveniji tudi ne vplačeval pokojninsko in invalidsko blagajno in bi raje
               riskiral, če bi bilo to možno in če bi bilo to na prostovoljni osnovi. 83% naših
               članov se je pa izjasnilo, da v primeru izstopa iz obrtno-podjetniške zbornice ne bi
               vstopili v nobeno drugo gospodarsko asociacijo. Zdaj pa se meni postavlja vprašanje
               koga pravzaprav ščiti tisti, ki pravi, da ga obrtna zbornica zlorablja kot
               gospodarski subjekt. Recimo bobu bob. Gre za soočenje dveh ekonomskih, ideoloških in
               političnih pogledov, zelo liberalnega in bolj tradicionalnega katerega zastopamo mi.
               Čas ekonomske krize zagotovo ni čas za tovrstne eksperimente. Razumel sem to
               kašljanje, bi si pa dovolil samo še, če dovolite eno izjavo, jaz se vedno učim na
               napakah drugih, če je možno, ampak učim se pa tudi na dobrih dejanjih in pametnih
               razmišljanjih drugih, pa bi tukaj prebral eno izjavo, če mi dovolite, prebral sem jo
               v intervjuju z revijo Menedžer in je bila podana v začetku lanskega leta. Gre pa
               tako: <q>"Nikakor ne želimo oslabiti moč obrtno-podjetniške ali kmetijsko-gospodarske s
               tem, da bi jima želeli, da kar tako padeta v prostovoljno članstvo. V situaciji v
               kakršni je danes malo gospodarstvo bi to zanje pomenilo bistveno težjo, če ne
               brezizhodno situacijo kot za Gospodarsko zbornico Slovenije pred petimi leti. Na
               Gospodarski zbornici Sloveniji se zavzemamo, da bi imele vse zbornice obvezno
               članstvo, vendar s prostovoljno odločitvijo kam se podjetja včlanijo. Zbornice morajo
               ostati in biti še vidnejši in reprezentativen, argumentiran in kredibilen neodvisen
               sogovornik vladi in sindikatom. Če kdaj, to potrebujemo sedaj."</q> Vizionarska izjava,
               avtorica Alenka Avberšek, pod to se podpiše. Hvala lepa<gap n="..."/><stage>/Aplavz/</stage><gap n=".."/></p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa. Jaz vendarle predlagam, da si ne ploskamo, da se raje pogovarjamo z
               argumenti. Gospod predsednik, ste bili pa daljši kot gospodarska zbornica. Zdaj pa še
               drugi. Podpredsednik Obrtno-podjetniške zbornice Slovenije gospod Jani Kaker. Potem
               gremo pa v razpravo.</p>
            </sp>
            <sp who="SDT6:KakerJani">

               <speaker>JANI KAKER:</speaker>

               <p>Hvala, predsednik. Poslanke, poslanci, predstavniki zbornic in pa predstavniki vlade, lep pozdrav vsem
               skupaj!</p>
               <p>Jaz bom pa res bistveno krajši, na hitro, bom pa mogoče malo bolj argumentirano iz
               prakse, ker dejansko izhajam iz prakse in bom poskušal tako se tudi obnašati.</p>
               <p>Moja tema je ali je odprava dosedanjega obveznega članstva v Obrtni zbornici
               Slovenije in uvedba prostovoljnega članstva v Obrtni zbornici Slovenije ustrezna
               rešitev. Po naši presoji to vsekakor ni. Pozitiven učinek obveznega članstva v OZS je
               zgolj navidezen, zaradi znižanja stroška neplačevanja članarine, ki pa dejansko
               predstavlja od 0 do 50 evrov, od 0 do 50 evrov, dobro ste slišali. So člani, ki ne
               plačujejo nič in so naši člani. Po programu to so člani, ki so majhni obrtniki,
               majhni predstavniki obrtne zbornice in tisti ne plačujejo nič. Večina, ki ne dosegajo
               8000 evrov letnega prihodka in tako naprej do 50. Ampak, tistih je v malem številu. V
               največjem številu predstavljajo naši člani tisti, ki plačujejo po 20 evrov, to so v
               glavnem samozaposleni, mi imamo dobrih 52 tisoč članov. Gospa Alenka Avberšek, upam,
               da imate podatek koliko jih je pri vas, ampak do te točke v nadaljevanju, pa mislim,
               da bistveno manj. In od teh je več kot 30 tisoč članov obveznih članov, ki so
               samozaposleni.</p>
               <p>Prednostni, ki jo bodo ti člani izgubili zaradi izstopa iz obrtno-podjetniškega
               zborničnega sistema, so vredni bistveno več, kolikor znaša povprečna letna članarina
               Obrtne zbornice Slovenije. Že kar naš zadnji dosežek pri uveljaviti pokojninske
               reforme, kjer so naši strokovni sodelavci dosegli bistveno znižanje prispevnih
               stopenj za vseh 8 razredov, ki ga je podala vlada, in sicer iz 68% na manj kot 30% v
               bodočih letih. Ali pa če vam karikiram v zneskih, to je mesečno v določenih razredih
               tudi preko 800 evrov. Torej, če plačuje član 50 evrov članarine na mesec, je to
               dvoletna članarina, vsak mesec, gospe poslanke in poslanci in predstavniki zbornic,
               to je tisto kar mi delamo konkretno za naše člane in bomo tudi v bodoče delali. In
               zaradi tega je pomembno, da so naši člani, ker jih zastopamo pred državo, pred
               sindikati, pred zunanjimi vplivi. Velike firme imate za to inštitucije, ki to delajo
               za vas oziroma službe. Samozaposleni, ki jih je več kot 30.000, ki so naši člani,
               takšnih služb nimajo in jih nekdo mora reprezentativno predstavljati napram državi in
               delovanju vlade. Navedene ugotovitve potrjujejo tudi dejstva, da člani v tistih
               evropskih državah kjer je bilo obvezno članstvo v obrtni zbornici v preteklosti
               ukinjeno, že ugotavljajo nujnosti nove postavitve zborničnega sistema, ki bo skrbel
               za razvoj obrti in malega podjetništva in bo verodostojen predstavnik malega
               gospodarstva. Poglejmo si primer Madžarske, Slovaške, kjer so ukinili obvezno
               članstvo, prišlo do razpada in razsutja drobnega gospodarstva bistvenega člena. V
               vseh največjih sistemih in najboljših gospodarstvih v Evropi kot je Avstrija,
               Nemčija, Švica, Francija je obvezno članstvo in njihovi predstavniki nam pišejo, se
               sestajamo z njimi in nas prepričujejo, da je to nujno in obvezno tudi za našo državo,
               če hočemo ohraniti napredek gospodarstva in obrti. Na to kažejo tudi rezultati naše
               ankete, ki jo je že prej omenil naš predsednik, pa da se ne bom ponavljal.</p>
               <p>In če gremo naprej. Gospa Alenka Avberšek je prej navedla kar precej primerov od
               srčnih spodbujevalnikov do ne vem kakšnih, ki so naši člani. Gospa Alenka Avberšek,
               očitno zelo slabo 
               poznate,kateri so naši člani in zakaj so naši člani. Ni več razlika samostojni
               podjetniki in d.o.o.-ji, ampak d.o.o.-ji so naši člani v tistih primerih, kjer imajo
               registrirano tudi obrtno dejavnost in enostavno, če nočejo biti naši člani, to
               dejavnost izpišejo in jo ne bodo opravljali in ne bodo rabili obrtnega dovoljenja. To
               je njihova odločitev. Mi na to ne moremo vplivati. In še nekaj, jaz sem šel vse
               postopke od velikih firm, ko sem bil zaposlen, do obrtništva in moja tradicija moje
               družine, 1920. leta je že moj ded opravil mojstrski izpit za mizarsko dejavnost. In
               moj oče in moji kolegi, ostali, so postavljali to zbornico na prostovoljnem nivoju in
               smo jo pripeljali tako daleč, da je institucija vredna zaupanja. Seveda so se v
               bližnji preteklosti zgodile nepravilnosti. Zaradi tega smo tu drugi ljudje, drugo
               vodstvo, ki hočemo to zbornico postaviti na tisto mesto kateri je pripadalo pred
               desetletjem. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, podpredsednik. Zdaj pa gremo v razpravo. 7 minut. Jaz vas bom, ko bo 7
               minut, samo, ali bo to kašelj ali bo pa to medklic, opozoril da ste prekoračili
               čas.</p>
               <p>Najprej se je k besedi javil gospod Janez Renko, zbornica elektronske in elektro
               industrije, predstavnik Gospodarske zbornice Slovenije. Izvolite.</p>
            </sp>
            <sp who="SDT6:RenkoJanez">

               <speaker>JANEZ RENKO:</speaker>

               <p>Lep dober dan vsem skupaj! Spoštovani predsednik, spoštovane poslanke in poslanci,
               državni sekretar, vsi ostali prisotni! Res mi je v veliko čast, da sem dobil
               priložnost, da spregovorim na današnji javni predstavitvi mnenj in ko sem prvi po
               taki, rečem zelo, upam si trditi tudi čustveni predstavitvi dveh predstavnikov obrtne
               zbornice. Ker sem sam v gospodarski zbornici šel skozi podoben postopek, ki jih na
               nek način razumem, vendar si ne morem kaj, da na zadevo ne reagiram. Zelo pozitivno.
               Ne nazadnje smo v domu demokracije, replike so dovoljene, tiste prave, ne bi se
               strinjal s tem, kar je rekel gospod Kovšca. Zelo mi je žal, da ga ni zdaj tukaj, da
               bi to slišal. To se bo vedelo iz magnetograma. Kar zadeva domačo industrijo, pa
               vidimo v kakšnem stanju je. Prehajam iz elektronske-elektro industrije in se s tem
               preprosto ne morem strinjati. Ta industrija vleče slovensko gospodarstvo in znotraj
               tega, upam si trditi, tudi marsikatero majno in mikro podjetje, ki je član obrtne
               zbornice in bi bilo zelo dobro, če bi to presojo, kaj in komu kako dobro gre,
               prepustili številkam in dejstvom, ker nam bo tam pri tem lažje za vse člane zdajšnje,
               bodoče, da rečem tiste, ki bodo člani pri vas, ki so člani in bodo in upam, ostali
               tudi pri nas.</p>
               <p>Sedaj pa k temi zaradi katere sem danes tukaj. Najprej kratko o elektronski
               elektroindustriji v Sloveniji, ki ima neposredno več kot 30 tisoč zaposlenih, ki
               letno ustvarijo 3,9 milijarde prihodka, od tega 3,5 v izvozu. Izdelki, sistemi in z
               izdelki povezane storitve so tradicionalno močno regulirano področje, tako da z
               vidika standardov varnosti in zdravje ljudi, varnosti premoženja in tudi kar je zelo
               pomembno, varovanje okolja in vplivov izdelkov na okolje, ta industrija seveda na nek
               način vodi v tem področju. V ta okvir seveda sodijo predpisi za izdelke, ki urejajo
               kriterije za omejevanje uporabe nevarnih snovi in ravnanje recimo z elektronsko,
               električno opremo in tudi zahteve za energetsko in okoljsko učinkovitost. Velika
               večina izdelkov in naprav in sistemov dejansko sodi v nabor tako imenovanih zelenih
               tehnologij. V Sloveniji ta industrija te zahteve izpolnjuje, sicer na mednarodnih
               trgih ne bi imela več kupcev. In potrebno je razumeti, da tekmo na globalnih trgih
               dobivajo verige, zato mi nikjer v ničemer ne ločujemo med velikimi in malimi. Skupni
               napori rojevajo uspehe na mednarodnih trgih.  Med slovenskimi proizvajalci opreme so tudi podjetja, zlasti mala in
               srednja, ki v svoji dejavnosti poleg proizvodnje, pokrivajo še načrtovanje, montažo
               in vzdrževanje svoje opreme za končnega kupca, tako za kupce v zasebnem, kot javnem
               sektorju. V preteklosti se je dogajalo, da so od teh podjetij zahtevali dokaze o
               usposobljenosti za izvajanje montaže in vzdrževanja preko obveznega vpisa v obrtni
               register in pridobitve obrtnega dovoljenja, in to ne glede na evidentno
               usposobljenost tehničnega kadra, ki je te dejavnosti izvajal na terenu. To so
               podjetja čutila, kot anomalijo, vsem je znano kako smo te zadeve reševali,
               razreševali in kaj se je pri tem dogajalo. Podoben temu fenomenu je fenomen zahteve
               po predložitvi obrtnega dovoljenja na javnih naročilih za proizvajalce, ko je bil
               predmet naročanja poleg nakupa tudi montaža in vzdrževanje opreme. Ta reč je kolikor
               vem zdaj omiljena, vendar je primer kaj se ne sme dogajati.</p>
               <p>Naj posebej poudarim, da pozdravljamo preverjanje poklicne in strokovne
               usposobljenosti za področja dejavnosti povezana z javnim zdravjem in varnostjo ter
               varovanjem okolja, ki naj bi ga po predlogu uredila uredba na podlagi noveliranega 2.
               člena zakona o katerem danes razpravljamo. Predvsem pa pričakujemo, in to želim
               posebej poudariti, učinkovito delovanje pristojnih inšpekcij na tem področju. Zakaj
               sem se ob tem ustavil? Prihajajo predpisi, ki so že v veljavi v Republiki Sloveniji,
               kjer bodo za različna področja, o katerih tudi sam zakon govori, padla pod okoljsko,
               tržno, energetsko inšpekcijo, in tu bo za vse dovolj dela. Smatramo pa, da je
               smiselno pri tem upoštevati naslednje. Če ima majhno, srednje, veliko podjetje
               registrirano v Republiki Sloveniji v svoji dejavnosti poleg proizvodnje tudi montažo
               in vzdrževanje opreme in ima za to zaposlene ustrezno usposobljen kadar, kar izkazuje
               tudi z javno priznanimi dokazili, za takšno podjetje ni treba opraviti postopka
               preverjanja poklicne usposobljenosti niti vpisa v obrtni register, preko določil
               obrtnega zakona. To ni moj ali zbornični kapric, to so pričakovanja podjetij, ki
               bodo, upam, tako vaši in naši člani.</p>
               <p>Seveda to velja zlasti za primer, če bo to v bodoči uredbi, ki jo bo zakonodajalec
               pripravil na podlagi 2. člena uredbe. Seveda, ponavljam pa, še enkrat, da
               pričakujemo, da bo smiselno upoštevano to tudi pri pripravi pravilnika v postopku
               izdaje obrtnega dovoljenja na podlagi predlaganega 14. člena zakona.</p>
               <p>In za zaključek, če imam še minuto, še pogled naprej. Kot verjetno večina med vami ve
               smo dobili sredi leta direktivo o energetski učinkovitosti, ki bo obveza vsem državam
               članicam. V sami direktivi eksplicitno piše, da mora država zagotoviti
               razpoložljivost in javno objavo sistemov potrjevanja akreditacij ali enakovrednih
               sistemov kvalifikacij za vrsto storitev. Ponudnike energetskih storitev za energetske
               preglede, za energetske managerje in monterje elementov stavb, pomeni, da bomo imeli
               vsi dovolj dela in s tega vidika mislim, da je primerno, da bo bodoča ureditev na tem
               področju takšna, da bodo lahko pri tem participirale, seveda z ustreznim
               izpolnjevanjem v predpogoju vse zbornične strukture v Sloveniji.</p>
               <p>Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Renko. Moram reči, da ste bili točni, 7 minut.</p>
               <p>Besedo ima naslednji razpravljavec Borut Mišica, ravno tako iz Gospodarske zbornice
               Slovenije.</p>
               <p>Izvolite.</p>
            </sp>
            <sp who="SDT6:MišicaBorut">

               <speaker>BORUT MIŠICA:</speaker>

               <p>Dober dan. Lep pozdrav vsem.</p>
               <p>Jaz mislim, da je napačno, če bo zdaj izpadla ta današnja javna predstavitev, kot nek
               spor med Obrtno-podjetniško zbornico in Gospodarsko zbornico Slovenije. Jaz mislim,
               da za to ne gre, da smo pravzaprav nekako zdaj v točki, ko to lahko preprečimo, da
               bomo današnjo razpravo peljali v duhu nekega spora. Osebno prihajam iz družbe, ki ima
               60 zaposlenih, ki bi rekel, ni nek velik blazen sistem, tajkunski ali kaj podobnega,
               tudi pa ni čisto popolnoma malo gospodarstvo. Se pravi, neka mala firma, neka vmes. Absolutno, v startu bi rad
               rekel, da nisem za deregulacijo, kar vse vprek, sem pa tudi proti popolnoma
               nesmiselni regulaciji, in bom potem nekaj stvari povedal. Najbolj pri nas običajno,
               kar je običajno pa je to, da hodimo pri rešitvah iz enega ekstrema v popolnoma
               nasproten sistem. Se pravi, nekaj imamo popolnoma zregulirano, pa morda tudi
               nesmiselno in zato mislimo, da ni treba nič regulirati in temu se moramo pravzaprav
               izogniti. Skušal bom malo prispevati z nekimi razmišljanji na odgovore na vprašanja,
               predvsem ali ohranitev obvezne pridobitve obrtnega dovoljenja, kot pogoja za
               upravljanje določene obrti, če je to smiselno in ali je definicija te obrtne
               dejavnosti, opravljanja obrtne dejavnosti zastavljena pravilno. Zdi se mi da ni,
               ampak glejte. Obrtno dovoljenje naj bi izkazovalo in dokazovalo izpolnjevanje pogojev
               za opravljanje obrtnih dejavnosti. Pri tem je pomembno, da govorimo o dveh stvareh.
               Opredelitev dejavnosti, ki naj bi bile obrtne dejavnosti je neustrezna, in je povzeta
               iz uredbe, kar bom s to uredbo bolj kot samim zakonom polemiziral, in pa sama
               definicija zakaj naj bi bila potrebna poklicna usposobljenost varovanja življenja,
               zdravja in premoženja. Jaz mislim, da bi to za redko katero dejavnost lahko v celoti
               izkazali, bolj pa gre verjetno za varovanje potrošnikov, to pa sigurno in za
               varovanje tistih ljudi, ki so tam zaposleni in nekega družbenega interesa. To, kar
               piše, jaz skoraj v nobeni dejavnosti ne najdem. To moram reči, da je zdaj zavarovanje
               življenje. Potem to velja za vse. Iz dosedanje ureditve obrtni zakon in iz njega
               izhajajoči pravilnik izhaja, da je obrtno dovoljenje v bistvu le potrdilo ustrezni
               usposobljenosti enega, torej nosilca ali pa enega od zaposlenih. Nič drugega. Obrtno
               dovoljenje v tem smislu je v bistvu samo dodaten administrativen postopek. Samo en še
               ugotovi, da je res, jaz imam tisto diplomo, mojstra ali kakorkoli. In posledice, ki
               so danes, so pa sledeče. Če hočeš to obrtno dovoljenje imeti, se moraš vpisati v
               register, moraš biti član Obrtne zbornice, moraš plačevati članarino. Tako je do
               zdaj. Obrtno dovoljenje je imelo malo drugačno vlogo do sprejema prvega zakona o
               gospodarskih družbah, mislim da je bilo to leta 1993, ker so bile do tedaj samo dve
               možnosti upravljanja neke dejavnosti. Ali si bil obrtnik kot obrtnik, ali pa si bil
               temeljna organizacija združenega dela oziroma od 1. 1. 1989 dalje tudi podjetje. Po
               sprejemu zakona o gospodarskih družbah in potem vpeljavi s.p. je vprašanje
               smiselnosti obrtnega dovoljenja, kot ga poznamo zdaj. Morali bi mu dati eno drugo
               veljavo in zdaj ima približno takšno veljavo, kot če bi mi zahtevali od delniške
               družbe dovoljenje za delovanje, izdajala pa bi ga trgovska ali recimo gospodarska
               zbornica, ki bi ugotavljala ali so člani nadzornega sveta ustrezno usposobljeni in
               razumejo kaj morajo delati. Primer naše družbe. Mi imamo 63 zaposlenih in potrebujemo
               obrtno dovoljenje, danes po današnji ureditvi zaradi dveh dejavnosti, ni pa jasno ali
               se bo to še naprej ugotavljalo. Ena je vpisana uredba vlade in to je klasifikacija
               71200, to je tehnično preizkušeno analiziranje in mi tehničnih pregledov ne moremo
               opravljati, če nimamo obrtnega dovoljenja. Ta dejavnost je absolutno popolnoma
               regulirana z zakonom o motornih vozilih, prej z zakonom o varnosti cestnega prometa,
               ki regulira prostore, opremo, kadre, varstvo pri delu, postopke dela pa tudi ceno.
               Zanimivo je, da je ta uredba v skladu iz leta 2008 pač napisala, kot minimalno
               poklicno usposobljeno srednjo strokovno izobrazbo ustrezne smeri, niti ne veš katera
               je to, pravilnik o tehničnih pregledih, ki se uporablja, pri čemer še en medklic,
               uporablja se tisti, ki je na podlagi ZVCP-ja, tega v Zakonu o motornih vozilih, ta
               zakon je bil sprejet pred dvema letoma, pa minister za enkrat še ni uspel podpisati,
               čeprav nesprejem tega pravilnika zaradi tega kar noter piše, pomeni, da od 1. 1. 2012
               kršimo že eno direktivo in eno priporočilo Evropske unije. Ampak tam so pa popolnoma
               druge zahteve, ki jih v bistvu nobeno obrtno dovoljenje ne more dati.  Mi smo se s tem problem leta 1999
               srečali, ko smo začeli in smo rabili pol leta, da smo se le uskladili, da ne rabimo
               enega mehanika z mojstrskim izpitom, ampak enega vodjo, ki ima pač višjo šolo in ima
               izpite in tako dalje. Kje pa so vzroki, da ena in ista vlada ima dve merili, v
               Obrtnem zakonu zahteva za eno in isto stvar to, recimo v zakonu, ki ureja posamezno
               področje, pa drugo. Ne vem, morda je razlog članarina, še bolj verjetno pa je razlog,
               da leva roka ne ve kaj dela desna. Druga dejavnost, ki jo imamo je pooblaščeno
               servisiranje za dve znamki avtomobilov, in tukaj so tudi navajanja, to je 45.200
               vzdrževanje in popravilo motornih vozil s srednjo strokovno izobrazbo in tako naprej,
               ampak povem vam, da dejavnosti na trgu za te znamke brez pogodbe z distributerjem ne
               moremo opravljati. Mislim, lahko jo, ampak neuradno, ne moremo v garanciji
               servisirati in tako naprej, nimamo niti dostopa do dokumentacije, čeprav bi po
               direktivah morala biti. Pogoji, ki jih pa on postavlja pa so kadri in tako naprej,
               ampak tisti, ki gredo njegovo šolo skozi. Verjetno pa je res, da če nima mojstrskega
               izpita, to verjetno dosti težje naredi. Ampak, hočem reči, da je obrtno dovoljenje
               takšno, kot je zdaj, nepotrebna ovira. Ker to nikakor ne pomeni obrtno dovoljenje, da
               lahko ta družba to dejavnost tudi upravlja, in bi bilo smiselno določiti pri obrtnem
               dovoljenju več, ne samo kadrovske pogoje, ampak tudi za katere družbe velja, to se
               pravi, recimo za statusne oblike, to je približno v Italiji ta rešitev, in tudi še
               kakšno drugo dejavnost. Ker, rekel bi še to, da izpolnjevanje pogojev, ki jih je
               morala gospodarska družba izpolnjevati po ZGD je bilo nekaj let, ne vem pa koliko po
               sprejemu ZGD je bilo obvezno, da je zavod za varstvo pri delu ugotovil ali izpolnjuje
               vse pogoje in si dobil papir, pa so to čez par let ukinili, ker je to nepotrebno. Se
               pravi, tukaj smo šli v praktično popolno deregulacijo. Zavzemam pa se - za kaj - da
               ohranimo institut obrtnega dovoljenja, ampak ga premišljeno naredimo. In tam kjer ga
               naredimo, ga naredimo malo več, ne zdaj, da ima en samo mojstrski izpit in en to na
               zbornici ugotovi, pa ti da <gap n="..."/><stage>/Nerazumljivo./</stage><gap n="..."/> in je stvar rešena. Verjetno še kaj
               več. Nauk naj pa nam bo to, da vse države znajo svoje gospodarstvo ščititi. Edina
               izjema, ki jo jaz poznam je naša. Mi, Hrvaška ima 8 nacionalnih ali 7 nacionalnih
               parkov, pa ne vem koliko, mi imamo enega. In tam ne moreš skoraj nič početi, zlasti
               če si tujec. Pri nas bomo to popolnoma opustili, in tudi če bomo imeli obrtno
               dovoljenje, vam povem, da se bo na koncu zgodilo, da ga tudi inšpektor ne bo
               kontroliral kaj na cesti počne, ali pa na zgradbi ali kjerkoli. Apeliram, da se
               pametno dogovorimo, in da iz tega vidika kaj pravzaprav s tem obrtnim dovoljenjem
               hočemo, da gremo naprej. To, kar pa je danes, da je to pogoj, da plačujemo članarino,
               če temu ni tako, bi pa lepo prosil, da mi poveste in bi se jutri odločil ali jo
               plačam ali ne, ampak za enkrat moramo za to da imamo obrtno dovoljenje plačevati
               članarino, kar je pa napačno, ker potem dobiš vtis, da je to zaradi napačnih pogojev
               dano.</p>
               <p>Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Mišica.</p>
               <p>Naslednja razpravljavka je gospa Janja Petkovšek, Združenje kovinske industrije
               Gospodarske zbornice Slovenije.</p>
            </sp>
            <sp who="SDT6:PetkovšekJanja">

               <speaker>JANJA PETKOVŠEK:</speaker>

               <p>Spoštovani predsednik, poslanke, poslanci, kolegice, cenjeni gostje, dame in
               gospodje, državni sekretar.</p>
               <p>Po mojem razumevanju je današnje srečanje ali izmenjevanje mnenj namenjeno enemu
               našemu skupnemu cilju - da ta zakon, ki ga obravnavamo naredimo tako dobrega, da bo
               upošteval realne potrebe vseh gospodarskih subjektov v naši državi. In v tem duhu bi
               iz stališča kovinske industrije, sem direktorica Združenja kovinske industrije
               znotraj Gospodarske zbornice, rada s predstavitvijo problematike enega konkretnega
               podjetja iz dveh stališč ponazorila nujnost potrebe, da se novela ustrezno dopolni in
               sicer tako, da bo Gospodarska zbornica pri izdajanju dokumentacije, na osnovi katere
               potem MGRT izda EU potrdilo izenačena s statusom, ki ga ima danes samo
               Obrtno-podjetniška zbornica oziroma da bi vse reprezentativne gospodarske zbornice za
               svoje člane to lahko izvajale.</p>
               <p>In drug vidik, ki ga želim poudariti ali prikazati je pa, da se v skladu s predlogi
               opredeli resnično preveč ohlapna definicija obrtnega dela. Primer je večje kovinsko predelovalno podjetje,
               dolgoletni član združenja kovinske industrije, ki je oktobra leta 2011 želelo v
               Avstriji zmontirati en tak velik most, 25-tonski most in žerjav, ki ga je seveda sam
               razvil proizvedel in da ga bo tudi servisiral. Red v Avstriji je takšen, da se ob
               priglasitvi del, te montaže zahteva tudi to EU potrdilo, ki v osnovi nekako
               potrjujejo zakonito in strokovno opravljanje regulirane dejavnosti v domicilu, v tem
               primeru v Republiki Sloveniji. Podjetje je izpeljalo zakonsko zahtevan postopek,
               obrnilo se je na Obrtno-podjetniško zbornico, ki edina sme pripraviti to
               dokumentacijo, jo je pripravil, je to dokumentacijo odnesel na ustrezno ministrstvo,
               na organ in ministrstvo je potrdilo izdalo. Za pridobitev tega potrdila je podjetje
               moralo plačati strošek obrtnega dovoljenja in se včlaniti v Obrtno-podjetniško
               zbornico Slovenije. Tako je. In v tem jaz, opazujemo, opažamo, kako se kažeta dve
               očitni pomanjkljivosti sedanje ureditve, ki ju naši člani ne razumejo. Zelo težko
               razumejo. Vprašanje, ki ga dobivamo je, zakaj Gospodarska zbornica Slovenije kot
               reprezentativna zbornica, z vsemi potrebnimi kvalifikacijami svojemu članu ne more
               izdati potrebne dokumentacije, na kateri bi potem podjetja lahko pridobila pri
               ministrstvu to EU potrdilo.</p>
               <p>In kot drugo, se ob tem kaže tudi en tak absurdnost položaja. Imamo podjetje, ki je
               usposobljeno za razvoj, za proizvodnjo, za montažo in tudi za servisiranje velikih
               mostnih in tudi drugih Žerjavov. Podjetje ima certifikate mnogih uglednih mednarodnih
               institucij. Tako za tehnično brezhibnost, kot tudi za poslovno kakovost. Lahko bi
               imelo tudi nekaj tisoč zaposlenih. V postopku pridobivanja EU potrdila pa se počuti,
               da je obravnavano kot ena obrtna delavnica, saj predstavljeni primer, to pa je treba
               povedati, povsem ustreza zakonsko definirani obrtni dejavnosti. Namreč po aktualni,
               po pozitivni zakonodaji je obrtna oziroma obrti podobna dejavnost v grobem definirana
               kot proizvodnja navadno na podlagi individualnih naročil, proizvodnja v malih
               serijah, če že je serijska proizvodnja, potem ta ne obsega pretežnega dela in da se
               uporabljajo stroji, orodja in tehnične naprave, ki nimajo značilnosti tekočih trakov
               ali avtomatiziranega delovnega procesa. Vsako podjetje, ki izdeluje investicijsko
               opremo, to so proizvodne linije, to so stroji, tudi naš žerjav. To je tudi
               hidrocentrala lahko. To počnejo za določenega kupca, za znanega kupca in naročen
               stroj, proizvod je izdelan po kupčevih individualnih zahtevah. Torej je vsak že sam
               po definiciji, je edinstven, je individualni in je edini v seriji. In kot tak
               izpolnjuje vse prej navedene pogoje, da se jih po naši zakonodaji uvrsti med izdelke,
               kamor gotovo ne sodi. To je ena od anomalij, ki bi želeli, da se v novem tekstu
               odpravijo.</p>
               <p>Spoštovane dame in spoštovani gospodje, naj torej povzamem. Sedanja uredite je za
               naša podjetja neustrezna. Podjetja kovinske industrije so izrazito izvozno usmerjena.
               Izvažajo 67 % svojih proizvodov in pri tem realizirajo eno petino izvoza vseh
               gospodarskih družb v Sloveniji. Ocenjujemo, da sedanji postopek povzroča čisto
               nepotrebno zamudo in stroške. Za izboljšanje sta torej potrebni dve dopolnitvi.
               Želeli bi, pričakujemo, da se bodo vloge in položaj vseh reprezentativnih
               gospodarskih zbornic pri izdajanju potrebnih dokumentacij, ki so osnova za EU
               potrdila izenačilo. In drugič, da se v skladu s predlogi opredeli, dopolni doslej
               preohlapna definicija obrtnega dela. Na koncu bi vas rada v imenu vseh podjetij
               članov združenja kovinske industrije pozvala, da sprejmete te dopolnitve in s tem
               našim podjetjem omogočite lažje in bolj učinkovito poslovanje. Te spremembe ne
               stanejo nič, podjetjem pa znajo biti v veliko pomoč pri zmanjševanju administrativnih
               ovir in tudi pri stroškovnem vidiku. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospa Petkovšek. Naslednja oziroma gospod ali gospa Šegatin, Petja. Gospa
               Šegatin, Gospodarska zbornica Slovenija. 
               </p>
            </sp>
            <sp who="SDT6:ŠegatinPetja">

               <speaker>PETJA ŠEGATIN:</speaker>

               <p>Hvala lepa. Pozdravljeni. Petja je žensko ime. Hvala lepa.</p>
               <p>Nastopam v imenu enega od naših članov, zastopam podjetniško trgovsko zbornico, ki
               deluje v okviru gospodarske zbornice in predstavlja predvsem tako imenovano malo<stage>(?)</stage>
               gospodarstvo. In sicer bom predstavila podoben primer kot že prej kolegica
               Petkovškova. In sicer primer nejasne zakonske opredelitve obrti in anomalij v tej
               zvezi, ki jih tudi obravnavana novela obrtnega zakona v zadostni meri ne odpravlja.
               To je konkreten primer našega dolgoletnega člana, ki se že od leta 1989 ukvarja z
               zahtevno proizvodnjo medicinske opreme. Leta 2011 je to podjetje, zaradi potreb
               delovanja na avstrijskem trgu ustanovilo podjetje v Avstriji. Da bi lahko pričeli z
               delovanjem na tem trgu je bilo seveda potrebno pridobiti potrebna soglasja. Podjetje
               je avstrijskim organom predložilo ustrezno potrdilo o članstvu v Gospodarski zbornici
               Slovenije in registracijo, da opravlja in pač dokazovalo registracijo, da opravlja
               proizvodnjo medicinske opreme v Sloveniji. Za avstrijsko administracijo žal to ni
               zadoščalo in podjetje napotili na Ministrstvo za gospodarstvo, da bi tam pridobili še
               potrdilo o poklicni kvalifikaciji in praksi. Tukaj pa se pričnejo ti zapleti, namreč
               kaj je obrtna dejavnost, kaj je obrti podobna dejavnost, kaj je regulirana in kaj
               neregulirana dejavnost. Čeprav to podjetje proizvaja medicinsko opremo na povsem
               industrijski način je bilo napoteno na obrtno podjetniško zbornico, da tam pridobi
               ustrezno potrdilo. Naj ob tem poudarimo, da je proizvodnja medicinske opreme podrobno
               in zahtevno regulirana po zakonu o medicinskih pripomočkih in po pravilniku o
               proizvodnji in prometu z medicinskimi pripomočki. Podjetje mora zato imeti posebej
               usposobljeno osebje, prostore, opremo in proizvodne postopke, ter seveda voditi vso
               dokumentacijo glede na vzpostavljeni sistem kakovosti. Imeti mora odgovorne osebe,
               zavarovanje odgovornosti in tako naprej. Vse te pogoje to podjetje konkretno
               izpolnjuje. Vendar je bila zaradi zahtev avstrijskih organov edina rešitev, da se
               včlani v obrtno podjetniško zbornico, pridobi obrtno dovoljenje, ki, kot smo že
               ugotovili izkazuje le to, da ima podjetje za proizvodnjo medicinske opreme vsaj enega
               zaposlenega s srednjo strokovno izobrazbo. In nato, da dobi od obrtno podjetniške
               zbornice še potrdilo o zakonitem upravljanju obrtne dejavnosti v Sloveniji. S tem je
               pravzaprav, kot smo že prej ugotovili obrtna zbornica Slovenije, obrtno podjetniška
               zbornica Slovenije preverila le minimalni izobrazbeni pogoj in nič drugega, kar pa je
               potem vseeno zadostovalo za začetek dela na avstrijskem trgu. Ta primer je še eden od
               mnogih, ki dokazuje anomalije do katerih bo prihajalo ob noveli, kot je sedaj
               zastavljena tudi v prihodnje. Ker Gospodarska zbornica Slovenije, EU potrdila ne more
               izdati za svoje člane, bo očitno še naprej uveljavljena praksa, da se bo podjetje, ki
               je naš član moralo včlaniti v Obrtno podjetniško zbornico Slovenije, da tam pridobi
               to potrdilo, ki pa v resnici sploh ni potrdilo o zakonitem opravljanju dejavnosti,
               saj se izpolnjevanje pogojev po zahtevni področni zakonodaji sploh ne preverja, ampak
               je le po manj zahtevni obrtni uredbi. Zato v imenu Gospodarske zbornice Slovenije,
               zbornice, podjetniško trgovske zbornice apeliram, da naj se ukine regulacija po
               dejavnosti, po uredbi na podlagi obrtnega zakona za takšne in podoben dejavnosti, ki
               se po naravi stvari sploh ne morejo izvajati na obrtni način in ki so po področjih
               zakonodaje podrobno in celo strožje urejene. Javna pooblastila v zvezi s čezmejnim
               poslovanjem pa naj pridobi tudi reprezentativna gospodarska zbornica za svoje člane.
               Kratko in jedrnato. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa. Gospa Marta Turk. Gospodarska zbornica plus obrtna zbornica, podjetniška
               zbornica Slovenije. 
               </p>
            </sp>
            <sp who="SDT6:TurkMarta">

               <speaker>MARTA TURK:</speaker>

               <p>Hvala lepa za besedo. Jaz sem si nekaj zapisovala vmes, ampak bom verjetno kar iz
               srca govorila.</p>
               <p>Začela bi tako. Včeraj sem bila na nekem predavanju, zelo zanimivem. Predaval je
               slovenski znanstvenik svetovnega formata o biotehnologiji in o prihodnosti človeštva
               in našega boja za vsakdanji kruh. In informacije ki nam jih je posredoval, so
               pravzaprav zelo opozarjajoče. Opozarjajo nas na to, da moramo vsi skupaj najprej pri
               sebi nekaj postoriti, in da ni sistem kriv, pač pa verjetno posamezniki, da ga tako
               ali drugače ne uporabljamo na pravi način. Namreč, če samo pogledamo kaj konkretno se
               nam dogaja ta hip, že ta hip pravi znanstvenik, da smo krivi za to, da celotno
               človeštvo, denimo kar 180 milijonov hektarjev obdelovalne površine enostavno propade,
               izpuhti. Ta hip smo krivi tudi za to, da porabimo toliko vode, da enostavno že leta
               2020 verjetno bomo imeli velike težave tudi v Sloveniji glede vode in ta hip smo
               krivi za to, da seveda narašča prebivalstvo, potrebe po hrani, potrebe po vseh
               energijah so zelo velike. Po drugi strani pa seveda raste ena velika diskrepanca med
               zelo bogatimi in zelo revnimi.</p>
               <p>In zakaj sem si želela pravzaprav s tem povzetkom začeti tole svojo predstavitev?
               Zato, ker preprosto ugotavljam, da vsi skupaj, mi obrtniki in podjetniki, naj rečem,
               ker tudi jaz sem začela svojo dejavnost kot obrtnica, ker drugače se takrat ni dalo,
               smo tisti, ki smo pravzaprav tukaj vprašani, kakšen je naš vsakdanji kruh. Ne bom se
               vračala na stvari, ki so jih moji kolegi z gospodarske zbornice že poudarjali, ker
               mislim, da smo dovolj utemeljevali kje in kaj in zakaj menimo, da je potrebno na
               našem slovenskem področju, v slovenskem poslovnem okolju končno že enkrat urediti,
               kar zadeva dejavnosti, kajti strup, veste, se skriva v podrobnostih. In prva
               podrobnost je definicija. Kaj je podjetništvo? Kdo je podjetnik? Kdo je obrtnik? Kaj
               je obrt in seveda kaj je gospodarstvo? Tukaj smo se danes, bi rekla, kar malo žogali
               z neko definicijo, da obrtno podjetniška zbornica zastopa podjetnike in obrtnike, da
               gospodarska zbornica pa seveda samo veliko gospodarstvo. Jaz vam moram povedati, da
               verjetno to ne drži. Ker sem pionirka podjetništva že od leta 1988, ko sem najprej
               morala ustanoviti obrt in potem preregistrirati svojo dejavnost v podjetništvo in
               kasneje kupila neko firmo, ki je bila član gospodarske zbornice in se je ukvarjala s
               tiskom, pa sem naknadno dobila odločbo, da moram plačevati članarino ne samo
               Gospodarski zbornici Slovenije, ki je bila takrat že prostovoljna zbornica, ampak
               tudi obrtni zbornici, sem se ves čas spraševala, zakaj mene nihče ne vpraša s kom se
               želim družiti, komu želim dati svoj glas reprezentativnosti in kje želim uveljavljati
               svoj glas. Jaz želim, da tisti, ki me zastopa, da pravzaprav prisluhne tistim
               težavam, ki so na področju moje dejavnosti, ki so na področju mojih osebnih
               aktivnosti, ki so na področju neke prihodnosti. In seveda zelo verjamem temu kar je
               gospod Kovšca predstavil kot citat nekih sporočil, ki smo jih tudi na Gospodarski
               zbornici Slovenije obravnavali, da bi bilo najbolj primerno, najbolj, oprostite, da
               se tako izrazim, tudi pošteno do nosilcev gospodarskih dejavnosti ne glede na to ali
               smo s.p.-ji ali smo mikro ali mala ali srednja rastoča podjetja, da se nas ob neki
               registraciji vpraša, s kom boš ti povezoval svoje interese, ker konec koncev,
               oprostite, gre za interese. Ali gre tudi za regulacijo neke dejavnosti ali gre za to
               ali jaz opravljam delo na obrtni način, pa mi bo nekdo meril ali je moja tehnologija
               obrtna ali je visoka tehnologija, ne vem, karkoli, naj mi najdejo tega strokovnjaka.
               In če bo že to nekdo ocenjeval, se ne morem strinjati, da bo to samo iz ene skupine,
               iz ene institucije, ampak želim neko objektivnost ocenjevanja. Ne samo za mojo
               dejavnost, ker moja bo verjetno šla že kmalu malo v pokoj, ampak za dejavnosti
               prihodnih podjetij.</p>
               <p>In zdaj se spet vračam na poročilo znanstvenika, ki je s področja biotehnologije med
               znanstveniki številka 1, svetovnega formata. Veste, že leta 2020 bo vse skupaj ena
               velika multitehnologija. Koliko pa mi kot predstavniki gospodarstva naredimo na tem,
               da se bodo ta naša podjetja razvijala?  Jaz sem kot podjetnica že drugi mandat tudi predsednica gospodarske
               zbornice osrednjeslovenske regije. V naši zbornici, ker ste prej povprašali glede na
               številke, je več kot 4500 članov prostovoljnih prosim, ki so se prostovoljno
               odločili, da bodo člani naše zbornice in hkrati tudi GZS, to so sama mikro podjetja.
               Oni plačujejo 7,5 evrov na mesec članarine in s to članarino dobijo neke določene
               storitve, vendar bistvo je pripadnost, interes, zastopanje tega interesa. In zato si
               želim in apeliram, dragi kolegi in prijatelji, tudi iz obrtno-podjetniške zbornice,
               tako kot smo danes od našega kolega že tudi slišali, dajmo resnično definirati obrt
               in vse te dejavnosti na način, da bo v interesu in v korist naših gospodarskih
               subjektov. Vprašam vas, ali ste pogledali podatke zadnjih 20-ih let, kako pa je raslo
               to naše mikro gospodarstvo? Povprečno stanje v mikro podjetju je še vedno takšno kot
               je bilo na samem začetku, 4 ljudi zaposluje ali pa še to. Zadnjič sem gledala podatke
               v občini Vrhnika, kjer smo imeli eno okroglo mizo o tem kako bi povečali zaposlenost.
               V občini Vrhnika je več kot 68% mikro podjetij, znotraj tega, zdaj bom rekla 706<stage>(?)</stage>
               je takšnih podjetij, je 154 mikro podjetij, ki ustvarjajo dohodek, spadajo med mikro,
               in nimajo niti enega zaposlenega. Jaz bi se že zaradi pripadnosti nekemu razvoju
               gospodarstva vprašala kaj delamo narobe, kaj vse naše inštitucije, pa vse razvojne
               agencije, pa tudi Ministrstvo za gospodarstvo dela narobe, da v tistem segmentu na
               katerega najbolj računamo, pa pravimo, da je to podjetništvo, pa da je to back bon<stage>(?)</stage>
               slovenskega in ne vem še katerega gospodarstva, naredimo več. Naredili smo pregled. V
               zadnjih petih letih je bilo ustanovljenih 700.000 mikro podjetij, s.p.-jev, od tega
               jih je 45.000 že zaprlo svoja vrata. Pa se vprašamo kaj pravzaprav delamo s tem
               prevelikim institucionaliziranjem, s premajhnim dialogom na tej točki in prepuščanjem
               vsakokratni politiki, da bo naredila seznam obrti in obrti podobni dejavnosti,
               povečalo administriranje za naša podjetja, povečalo stroške za naša podjetja. Jaz se
               strinjam, da moramo narediti nek red, da ne bomo dovoljevali nelojalne konkurence.
               Ampak, veste, če pride tuje podjetje v Slovenijo, to ni nujno nelojalna konkurenca,
               zato je čas, da se usedemo za skupno mizo, da uredimo vse te definicije in da si damo
               duška v tem smislu, da mora biti sistem transparenten, jasen, vsakemu podjetniku
               najsi bo velik, majhen, srednji ali mikro, da mu je jasno kaj je prav, kaj je narobe
               in da se bo tega tudi držal. In samo to je glavno sporočilo vseh nas, ki nočemo imeti
               prevelike regulacije, pa prevelikih stroškov, ampak nekaj je pa za nadgradnjo le
               treba plačati, ker če ne ne bo ne socialnega sistema, ne šolanja, ne ničesar takšnega
               o čemer smo danes vendarle še kot kvalitetna družba priznani. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospa Turk. Besedo ima gospod Vesel Franc, obrtna zbornica, podjetniška
               zbornica Slovenije. Za njim pa se pripravi Stojan Dare. Izvolite gospod Franc.</p>
            </sp>
            <sp who="SDT6:VeselFranc">

               <speaker>FRANC VESEL:</speaker>

               <p>Hvala, predsednik. Spoštovani člani ministrstva, spoštovani predstavniki
               obrtno-podjetniške zbornice, gospodarske zbornice, ostalih zbornic. Ven vesel pozdrav
               še z moje strani. Jaz sem Vesel Franc iz Ribnice, en naveden obrtnik. Vse življenje
               delam s svojimi rokami, ukvarjam se z lesom. Moj oče se je lesom ukvarjal, moj dedek
               je bil čevljar, drugi dedek je imel žago. Ena obrtniška družina. Jaz bi na gospod
               Turk, ki je rekla majhni subjekti. Glejte, majhni smo, dosti nas je, ampak pošteno
               preživljamo svoje družine, pa sem pa tja damo še kakšnemu zaposlenemu in noben ni
               postal takoj velik. Zdrave firme, če posvete pogledamo, so zrasle iz enega, eden je
               imel vizijo in iz tistega so se razvile. Nikoli se ne bodo mogle razviti vsi, da
               bodo. Tudi takšne rabimo kot sem jaz, ki sami delamo, ki preživljamo svoje družine in
               tako naprej. Jaz bi se opredelil glede 2. točke, ko je bilo vprašanje kako bo z
               domačo in umetnostno obrtjo,
               če bo prostovoljno članstvo. Glejte, Obrtna zbornica Ribnica ima čez 60 članov domače
               in umetnostne obrti. Kot je prej podpredsednik rekel, gospod Jani Kaker od 0 do 50 je
               članarina. Ja, domača in umetnostna obrt so tisti člani, ki ne dosegajo 8 tisoč evrov
               letnega prometa, ne plačujejo nič članarine, pa so obvezni člani. Dobivajo ogromno
               pomoči. Vi se morate zavedati, da domača in umetnostna obrt ni bila nikoli in
               verjetno nikoli ne bo neka velika industrija. To se dela doma, družine delajo, otroci
               delajo, starši delajo, koristi se svoj potencial, to je les, ki ga v Ribnici imamo.
               Na veselje še vedno nekaj. Ker, če ne bi bilo tega, jaz ne vem, Friderik III, leta
               1492 podelil patent kočevsko ribniška dolina za prodajo in izdelavo suhe robe in
               lončarstva za avstroogrsko. Ta patent, kolikor je meni znano je še danes veljaven.
               Zakaj? Noben ga še ni preklical. Ampak zakaj, vprašajte se nazaj, zakaj je toliko
               nazaj, 521 let en avastroogrski cesar eni nepomembni pokrajini podelil ta patent.
               Veste zakaj? Zato, ker se je takrat človek, ki je imel vizijo, ki je vedel, kaj
               pomeni, se je zavedal, da to pomeni ohranitev ljudi na podeželju, ohranitev za
               preživetje. In kaj mi delamo? Grem naprej. Kaj mi delamo kot obrtna zbornica z domačo
               in umetnostno obrtjo? Glejte, za domačo in umetnostno obrt, zaradi našega
               izobraževanja je praktično skoraj izumrla. Zakaj? Zato, ker niso več videli. Mladi
               ljudje niso več videli tam perspektive. Kaj smo naredili? Naredili smo NPK,
               nacionalna poklicna kvalifikacija za suhorobarja. Strokovno smo naredili sistem, da
               se lahko mladi ljudje danes izobražujejo za ta poklic, da se bo ohranil. Nekateri ste
               že bili v rokodelskem centru v Ribnici, tudi vi gospa <gap n="..."/> <stage>/ nerazumljivo./</stage><gap n="..."/> med
               njima. Tam smo res prikazali res takšen ribniški način, kako se res na roke nekaj
               dela. Lahko bodo videli zanamci in tujci, ki pridejo in naši ljudje, da vidijo, kaj
               se dogaja. Ko ne bo več ali pa če ne bo več obveznega članstva. Glejte, te stvari so
               se financirale iz članarine. Domača in umetnostna obrt, člani, večina jih je majhnih,
               ki ni dosegala 8 tisoč in si krpali svoj proračun ali pa preživetje, ne bodo imeli
               več podpore. Ta naša, ki se z njimi hvalimo tudi protokolaren, protokolarna darila,
               ki jih je ne vem, 10 ali 20, sta dva ribniška domača izdelka, ki se dajejo tujim
               državnikom. Vsepovsod, ko se pojavi en Ribničan naredi atrakcijo. Zakaj? Zato, ker
               ima duh obrtništva v sebi. On zna delati. In kaj se bo zgodilo s temi ljudmi, če ne
               bo več podpore. Ker glejte, če se vrnem v let 2005, takrat je takratna vlada sprejela
               odlok, da se normira en strošek, ker domača in umetnostna obrt se plačuje po
               normiranih stroških. Leta 2005 so sprejeli odlok, da se pač iz 60 % normiranih
               stroškov zmanjša normirane stroške na 25 %. To pomeni, da jim 20,5 % od bruto prometa
               je moral ta navaden delavec dati državi, takrat se je drastično zmanjšalo promet in
               članstvo. Potem je na pobudo naše zbornice s pomočjo Tanka poslanca, ki zadevo
               zastopi, za kaj se gre, smo uspeli naslednje leto iti na 70 % normiranih stroškov,
               kar je še danes. Ampak glejte, še do danes nismo uspeli, samo enoletne, en
               nepremišljen ukrep, ki je bil narejen, nismo uspeli domačo obrt vrniti na tiste
               nivoje, ki je bila, kljub močnemu trudenju nad tem, da bi poskusili to narediti, nam
               ni še uspelo. Glejte in če bo domača in umetnostna obrt oziroma prostovoljno
               članstvo, jaz pravim, ni nujno, da je obvezno. V končni fazi, zakaj moramo pa davke
               plačevati obvezno, zakaj pa niso še ti prostovoljni. Jaz sem takoj za, od
               podjetnikov, če bi bil kdo za, da tudi davke prostovoljno plačujemo, pa bo vse v
               redu. Ampak, glejte, če ste nek <gap n="..."/> <stage>/ nerazumljivo./</stage><gap n="..."/> jaz se strinjam z vami s
               tistimi predlogi. Vsak pravni subjekt naj plača pač eno, v eni zbornici, pa naj sam izbira kje bo. Tista, ki mu
               bo največ nudila, pri tisti naj bo, pa ni važno. Ampak poglejte, saj tudi, če imam
               televizijo, moram televizijo plačevati ali jo gledam ali ne. Jo moram. Ampak
               <stage>/nerazumljivo/</stage> da vam ne bom časa jemal. Poglejte, s tem ko pomagamo tem
               izdelovalcem, če ne bodo več zbornice, tega ne bo več. Kaj se bo zgodilo? Inšpekcije
               bodo <stage>/nerazumljivo/</stage>, ki imajo vse možnosti, sprejemali se bodo zakoni, ki bodo
               popolnoma neprimerni za te izdelovalce. Poglejte, če si eden sam, pa ti ne moreš biti
               enakovreden z eno firmo, <gap n="..."/><stage>/Ura./</stage><gap n="..."/> ki ima 100 zaposlenih. Nemogoče. Poglejte, jaz
               moram, in snažilka in direktor, <stage>/nerazumljivo/</stage> vse moram delati, potem moram pa še
               vse predpise znati, potem se bom pa še boril proti zakonodaji, da bom zakonodajo
               lahko spremljal, pa da se bom boril, da bo zakonodaja zame. Poglejte, jaz kot sam
               tega nisem sposoben in ne poznam takega supermena med obrtniki, da bi bil to
               sposoben. In obrtna zbornica je tista, ki nam to omogoča in če je problem članarina,
               <stage>/nerazumljivo/</stage> tudi samo en člen, ki se ga da spremeniti in je stvar rešena. Ne vem
               zakaj, ker tudi moj <q>"foter"</q> je bil tisti, ki je pomagal ustanavljati obrtno zbornico
               na prostovoljni volji. In jaz ne bom več imel časa jemal. V glavnem, za domačo in
               umetnostno obrt, če bo prostovoljno članstvo, bo pač se verjetno <stage>/nerazumljivo/</stage>
               pisalo. Jaz pa upam, da ne bo čas potrdil mojih besed, ampak da se bo naredilo nekaj
               na tem nivoju, ker tudi država, če ne bo obrtna zbornica skrbela za to, obrtno
               podjetniška zbornica skrbela za to, bo morala pač država prevzeti na svoje breme in
               potem se podira tisto kar pravijo, da je ta sprememba tega zakona nevtralna za
               proračun države. Ja, davkoplačevalci bodo morali za to plačevati, če bodo hoteli
               tukaj povedati, ohraniti to tradicijo, ki jo imamo v Sloveniji, ki pa ni slaba. Če
               smo šli v posvete kaj pogledati, poglejte, naše rokodelce, pa naj bodo to ribniški
               ali idrijski ali sežanski ali prekmurski, močno izstopajo iz svoje kvalitete
               izdelave, če gledamo svetovna merila. In poglejte, če bomo mi te zadeve zrušili,
               država pa, verjemite, v teh časih nima denarja, da bi lahko pomagala. Na nas je kaj
               bomo naredili. Ali hočemo tradicijo, da gre nekam, pa bomo brez neke <stage>/nerazumljivo/</stage>
               ali bomo pa nekaj naredili, da bomo tudi tukaj ohranili zgodovino. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa gospod Franc Vesel. Besedo ima Stojan Dare, Obrtna zbornica Slovenije,
               Evropski ekonomski odbor, za njim se naj pripravi Magdalena Zupanc.</p>
               <p>Izvolite.</p>
            </sp>
            <sp who="SDT6:DareStojan">

               <speaker>STOJAN DARE:</speaker>

               <p>Hvala za besedo, predsednik. Spoštovani! V Evropskem ekološkem socialnem odboru sem
               kot predstavnik obrtne zbornice in Združenja delodajalcev obrtnih dejavnosti
               Slovenije in mislim, da kar dobro poznam evropsko drobno gospodarstvo in nekako mi je
               dolžnost, da rečem kakšno besedo, predvsem odgovor na vprašanje 6 in 7. Torej
               vprašanje je postavil Odbor za gospodarstvo Državnega zbora. Vprašanje se pa nanaša
               na izvajanje javnih pooblastil.</p>
               <p>Vprašanje 6 in 7 sta zelo povezana. 6 vsebinsko, 7 pa je postalo pravno vprašanje ali
               lahko oseba javnega prava izvaja javna pooblastila. Torej najprej vprašanje 7. je
               dokaj strokovno obrazloženo v gradivu, ki ga je obrtna zbornica pripravila, citiranje
               tudi mnenje sodišča, Ustavnega sodišča in je seveda vprašanje več kot kvalitetno in
               strokovno odgovorjeno. Tako, da na tem ne bi izgubljal več besed. Torej odgovor,
               vprašanje 7, je seveda to, da javna pooblastila lahko Obrtna zbornica Slovenije
               izvaja.</p>
               <p>Vprašanje 6, ki je pa vsebinsko, bi pa si dovolil in bi iz dokumenta, ki ga je
               pripravila Gospodarska zbornica Slovenije, ob mojem velikem rešpektiranju Gospodarske
               zbornice Slovenije - o tem še kasneje - bi pa samo prebral en odstavek oziroma en
               pomemben stavek. Gospodarska zbornica Slovenije  je bila že večkrat zavrnjena pobuda, da se bi z novelo zakona
               o gospodarskih zbornicah omogočilo pridobiti vsaj status delovanja v javnem interesu.
               Namreč, tega ne razumem. Gospodarska zbornica Slovenije absolutno deluje v javnem
               interesu in v tej točki bi seveda se morali obrniti politiki in reči, kakšni so
               naslednji koraki, da bi lahko še bolj delovala v javnem interesu. Še bolj, ob mojem
               velikem rešpektiranju dela Gospodarske zbornice Slovenije, ampak kot tisti, ki sem
               začel z obrtjo leta 1977 in sem imel srečo, da sem dobro stoječo podjetje pred leti
               uspel prodati in sem lahko zdaj dovolj kritičen tudi za dogajanja v slovenskem
               gospodarskem prostoru. Pač govorim in se sprašujem, zakaj slovensko gospodarstvo ni
               bolj povezano in zakaj prihaja do takšnih vprašanj. To je moje ključno vprašanje
               danes. In seveda moj odgovor, moj apel je to, kako politiko prepričati, da bomo
               skupaj močnejši in v tem smislu sem bil mogoče malo iritiran, za tako postavljene
               teze Gospodarske zbornice Slovenije, kako na nek način odvzeti nekomu nekaj, ki je v
               tem delu dobro delal. Pa sem bil kot podjetnik dovolj kritičen v vseh teh letih, tako
               do Gospodarske zbornice Slovenije, ki ni bila dovolj glasna, ko se je privatiziralo
               in so velika podjetja škodovala manjšim ob velikem spoštovanju gospe Avberšek, da je
               to napako seveda tudi obelodanila, ampak žrtve smo bili mi manjši, seveda tudi na
               obrtni zbornici imamo napake in tudi cena popravljanja napak je velika. Ampak, da se
               zdaj ne moremo dogovoriti in da bi vse zrušili, zaradi tega, ker pač nekomu ni všeč,
               da obrtna zbornica opravlja javna pooblastila, to se mi zdi pa nesprejemljivo. Pa bom
               naprej povedal. Namreč tudi <gap n="..."/> <stage>/ nerazumljivo./</stage><gap n="..."/> obrtna zbornica, ne, izdaja, pa
               zaradi tega obrtna zbornica ne napada gospodarske zbornice. Na drugi strani pa seveda
               cel kup aktivnosti, ki pa jih je obrtna zbornica dobro opravljala in jih še mora
               opravljati, je pa škoda to odvzeti. Govorim kot gospodarstvenik. Predvsem pa imam v
               mislih in moram imeti v mislih vse usmeritve, ki so v <gap n="..."/> <stage>/ nerazumljivo./</stage><gap n="..."/>
               business aktu, konec koncev tudi to, kar je včeraj Evropska komisija izdala,
               izkoriščanje evropskega podjetniškega potenciala za obnovitev gospodarske rasti pri
               komisarju Tajaniju, ki seveda predvsem govori o tem, kako bodo mali in predvsem
               mikropodjetja, predvsem tudi samozaposleni s tako rekoč, s srednjo izobrazbo se
               vstopila v trg dela, kot samozaposleni in jasno se postavlja vprašanja, da jih mora
               nekdo suportirati, ki je predvsem specializiran za zelo male. In v tem delu ne
               razumem, kako ne moremo se dogovoriti, da bi skupaj delali tisti, ki so
               specializirani za zelo male in seveda Gospodarske zbornice Slovenije, ki ima vse
               kvalitete za suportirati velike in tudi male, da se razumemo. Ampak uničiti nekaj,
               kar je solidno, dobro delalo. Lahko bi pa seveda in moralo, še boljše delalo, se mi
               pa kot gospodarstveniku ne zdi sprejemljivo. Konec koncev, ker sem tudi pred mnogimi
               leti postavljal ali pa pomembno sodeloval pri postavljanju združene dejavnosti obrtne
               dejavnosti Slovenije pa smo bili prisotni na ekonomsko-socialnem svetu, se ves čas
               postavlja vprašanje, zakaj gospodarski predstavniki gospodarstva nismo močnejši
               vizavi sindikatov, vizavi politike, da smo prišli v situacijo, v kakršni smo zdaj,
               govorim o gospodarski situaciji, politika me ne zanima. In zato si danes, samo
               postavljam vprašanje, zakaj tukaj ni bilo bolj korektnih dogovorov, zakaj zdaj
               napadamo na ta način obrtni zakon, ker posledično to pomeni na nek način sesutje
               institucije, ki je le nekaj naredila in ogromno lahko naredi, predvsem pa mora še
               ogromno narediti za dobrobit najmanjših. Ampak seveda v celoti pa vidim eno, samo eno
               slovensko gospodarstvo, sestavljeno iz malega in velikega gospodarstva. In predvsem
               je naloga politike, da bo znala to artikulirati tudi v tem zakonu, zato da bo naša
               skupna situacija gospodarska boljša. In v tem smislu, samo potrdim vprašanje številka
               6 obvezno ostanejo  javna
               pooblastila. Ne znam si predstavljati izobraževanja brez tega, da se spremlja
               register, da je postavljen register, ne znam si predstavljati prevozniških
               dejavnosti, konec koncev evropska direktiva govori o tem, da se mora voditi register
               in tako naprej in za ene in za druge. Jaz bi k večjemu šel en korak dalje in bil spet
               kritičen do države. Ogromno nas, 23 milijonov smo dali za davčno informacijski
               sistem, istem pa ne dela. Imamo ogromno informacijskih sistemov v preteklosti, ki smo
               jih drago plačali pa ne delajo. Tu bi k večjemu morali trditi in postavljati skupaj
               tezo kako sestaviti celoten informacijski sistem, ki bo v dobrobit vsem slovenskim
               podjetjem. In na tem bi morali graditi, ne pa v tem, da nekaj kar celo že deluje in
               to dobro deluje, ukiniti. Samo toliko moj prispevek. Slovensko gospodarstvo je eno,
               sestavljeno iz velikega in malega. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Stojan. Magdalena Zupanc ima besedo, območno obrtno-podjetniška
               zbornica Ljubljana-Bežigrad. Za njo se pripravi Katarina Podgoršek, ravno tako iz
               obrtno-podjetniške zbornice. Izvolite.</p>
            </sp>
            <sp who="SDT6:ZupancMagdalena">

               <speaker>MAGDALENA ZUPANC:</speaker>

               <p>Spoštovani! Gospod predsednik, hvala za besedo. Spoštovani in cenjeni gostje,
               poslanke in poslanci in vsi prisotni!</p>
               <p>Danes se na tem mestu odvija razprava o vlogi in nalogah Obrtno-podjetniške zbornice
               Slovenije. Nekako čutim, da se želi odvzeti del kredibilnosti obrtno-podjetniški
               zbornici in se veliko ukvarjamo danes z definicijo obrti, manj pa s tem kakšno vlogo
               ima v primeru zastopanosti naših članov, torej kakšno vlogo tukaj opravlja
               Obrtno-podjetniška zbornica Slovenije. Danes se tudi sprašujemo kako bo odprava
               obveznega članstva v Obrtno-podjetniški zbornici Slovenije vplivala na učinkovitost
               in dolgoročno zastopanje interesov obrti in malega podjetništva. Bo, definitivno bo
               odprava obveznega članstva vplivala in to negativno. Zakaj? Obrtno-podjetniško
               zbornica je že v svojem preteklem delovanju dokazala, da se bori predvsem za male in
               mikro podjetnike in obrtnike. Namreč, v našem članstvu nimamo samo obveznih članov
               obrtnikov in podjetnikov, temveč tudi prostovoljne člane, ki so zadovoljni z našimi
               storitvami. Jaz osebno sem že 20 let na zbornici, sem v vsakodnevnem kontaktu z
               našimi člani, obrtniki, podjetniki in zato čutim kaj člani potrebujejo. Tudi lahko
               rečem morda kakšen problem nekoga, ki je zelo majhen, mikro podjetnik je lahko z
               vidika gospodarstva to neznaten problem, za tega podjetnika je pa to lahko zelo velik
               problem. Zdaj bi želela ilustrirati samo eden od primerov kako Obrtno-podjetniška
               zbornica Slovenije zastopa interese teh naših malih in mikro podjetnikov in obrtnikov
               v nasprotju z Gospodarsko zbornico Slovenije, ki večinoma zastopa velike gospodarske
               subjekte. Poglejmo samo primer Zakona o finančnem poslovanju o postopkih zaradi
               insolventnosti in prisilnem prenehanju. Obrtno-podjetniška zbornica je zahtevala, da
               je možno prisilno poravnavo sprejeti pod pogojem, da je obljubljeno najmanj 50%
               poplačilo navadnih terjatev v največ štirih letih. Dejstvo je, da se je v praksi
               izkazalo, da so v preštevilnih primerih lastniki in vodstva v podjetjih v prisilni
               poravnavi prisilno poravnavo zlorabili za svoje lastne koristi, a v breme zlasti
               malih upnikov. Z ukrepom 50% v štirih letih je Obrtno-podjetniška zbornica Slovenije
               dosegla vsaj delno zajezitev teh zlorab. Gospodarska zbornica Slovenije je temu
               odločno nasprotovala in se ves čas borila za znižanje odstotka obljubljenega
               poplačila upnikov, ker naj bi bilo v prisilni poravnavi 50% poplačilo upnikov v
               štirih letih previsoko. Zakaj? To je v interesu velikih subjektov, ki so jim prisilne
               poravnave dobrodošle. To je samo eden od primerov. Mislim, da bodo moji kolegi in
               kolegice navedli še kakšen primer na kakšen način je obrtno-podjetniška zbornica v
               preteklosti delovala v prid in zaščito malim obrtnikom in podjetnikom in to vlogo
               želimo opravljati tudi v bodoče, v kolikor nam bo zakonodaja to na dostojen način
               tudi omogočala. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Lepa hvala, gospa Magdalena Zupanc. Izvolite.  Zdaj po poslovniku sicer mi nimamo replik<gap n="..."/>
               <gap n="..."/><stage>/Oglašanje v ozadju./</stage><gap n="..."/> Kar izvolite. Na kratko, dajmo, mogoče 2 minuti,
               izvolite.</p>
            </sp>
            <sp who="SDT6:unknown-M">

               <speaker>GOSPOD_________:</speaker>

               <p>Jaz se opravičujem, ampak jaz sem hotel malo tvorno sodelovanje, ampak stvar zdaj
               pelje v smer, da zdaj do referenduma, ali se Gospodarska zbornica ukine ali ne, kar
               pa tudi nima smisla. Bodite pošteni.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa.</p>
               <p>Zdaj pa je k besedi vabljena gospa Katarina Podgoršek, Obrtna zbornica Slovenije, za
               njo se pripravi Andrej Klobasa.</p>
            </sp>
            <sp who="SDT6:PodgoršekKatarina">

               <speaker>KATARINA PODGORŠEK:</speaker>

               <p>Vsi prisotni.</p>
               <p>Znanje je pogoj za inovativnost, razvoj in kvaliteto vsakega dela. Fotografija je
               blizu slikarstva, kar pomeni, da mora fotograf razvijati tudi umetniški čut, ki ga
               prispeva le strokovno izobraževanje za poklic fotografa, najsi bo srednješolsko,
               višješolsko, visokošolsko izobraževanje ali pa mojstrski izpit. Mnogo je prijemov za
               strokovno rabo fotografske opreme in računalniške dodelave, vendar je brez potrebnega
               znanja fotografija s pritiskom na sprožilec tako, kot če bi bila vsaka packarija na
               platnu umetnost. Poklic fotografa zagotovo posega v družbeni prostor ter predstavlja
               njen vzgojni in kulturni del, katerega uporabniki so tudi otroci. Tako pa z
               deregulacijo dejavnosti posegamo tudi na področje šolstva in jemljemo otrokom interes
               do poklicnega izobraževanja. Le zakaj bi otroci hodili v šolo in se učili, če ni
               potrebno. Znanje si v primeru deregulacije pridobijo na delovnem mestu. Poleg tega je
               deregulacija povzročila padec kvalitete, predvsem pri novonastalih podjetnikih brez
               izobrazbe. S tem se je dosegla visoka stopnja degradacije fotografskega poklica. Za
               ilustracijo vam lahko povem, da imamo približno 500 registriranih fotografov, na
               internetu se jih oglašuje še najmanj enkrat toliko, inšpekcijske službe pa so pri tem
               popolnoma nemočne, saj njihovi kontaktni podatki niso izsledljivi. Danes vidimo
               smrtno nevarnost le na nivoju vidnega, vse posledice niso trenutnega značaja, temveč
               delujejo dolgoročno. Ozrimo se na sosednje države, kjer naši fotografi potrebujejo
               izkazati kvalifikacijo za opravljanje dejavnosti ali pa dela ne morejo opraviti.
               Vizualne komunikacije so danes na prvem mestu, kot oblika sporočanja, zato je treba
               razmisliti.</p>
               <p>Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Lepa hvala, gospa Podgoršek.</p>
               <p>Gospod Andrej Klobasa, Obrtna zbornica Slovenije.</p>
            </sp>
            <sp who="SDT6:KlobasaAndrej">

               <speaker>ANDREJ KLOBASA:</speaker>

               <p>Predsedujoči, državni sekretar, poslanci, kolegice in kolegi iz gospodarske in obrtne
               zbornice. Lep pozdrav vsem skupaj.</p>
               <p>Če danes tukaj govorimo, da je na eni strani Gospodarska zbornica Slovenije in
               Trgovska zbornica Slovenije na drugi strani pa OZS in da si ne stojimo nasproti, že
               pravilo Slovencev pravi: Če je meni poginila krava, bog te prosim, da bo še sosedu.
               Če bi se seveda poenotili, bi od države vsi skupaj zahtevali, da bi moral vsak
               obrtnik in podjetnik biti član ene izmed zbornic, in to obvezen. To je bistvo.</p>
               <p>Ko ste prej govorili o žerjavih, saj nekdo je moral izdati potrdilo. GZS izdaja, kot
               je že kolega rekel, ATA karnete <gap n="..."/><stage>/Nerazumljivo./</stage><gap n="..."/> potrdila, pa OZS nikoli ni
               nasprotovala. Pa to so Avstrijci zahtevali, ne OZS. Intertrans izdaja TIR karnete pa
               OZS nikoli ni nasprotovala. Gospa Petja vsa ta potrdila je zahtevala le Avstrija in
               ne OZS in če bi to kar mi vedno govorimo na Obrtni zbornici, morala Slovenija že
               zdavnaj narediti, primer brez nadzora Madžari delajo v Prekmurju fasade, tisto,
               tretjo, pa ni nadzora. Če bi to mi zahtevali od teh tujcev, bi naši obrtniki lahko
               delali, ne da imamo toliko nezaposlenih.</p>
               <p>Kar pa se tiče Zakona o prevozih v cestnem prometu. Ali smo si nasprotni ali si
                  nismo. V letu 2010 se je
               spreminjal Zakon o prevozih v cestnem prometu, v katerem so cestni prevozniki, ki v
               BDP ustvarijo okoli 6%, z logistiko vred pa malo manj kot 18%, želeli urediti
               plačilno disciplino. OZS je seveda zagovarjala avtoprevoznike s 30-dnevnim plačilnim
               rokom za plačilo voznine za prevoz blaga in potnikov v cestnem prometu ter
               solidarnostno klavzulo v primeru neplačila s strani naročnika prevozov. GZS in
               Trgovska zbornica, ki ima sicer tudi Združenje za promet, ki združuje avtoprevoznike
               in druge udeležence v logistiki, pa je izrecno nasprotovala 30-dnevnemu plačilnemu
               roku in solidarnostni klavzuli, torej zagovarja enako, kot Trgovska zbornica, ki
               združuje velike gospodarske subjekte, kar je v nasprotju z interesom malih
               avtoprevoznikov. GZS je to jasno izražala tudi na sestankih na Ministrstvu za promet.
               Jasno je to izrazila in nam nasprotovala tudi Trgovinska zbornica.</p>
               <p>Seveda, ko govorite o javnih pooblastilih, pa bom vse skupaj, in tudi državno
               institucijo in predsedujoči in vsi, ki boste morali v Državnem zboru to odločati,
               javna pooblastila, kot so licence, dovolilnice. Zadeva štima tako na gospodarski, kot
               obrtni. Nekdo jih mora izdajati. Hvala bogu, da mi in vi, ker če jih ne bi, bi bila
               katastrofa, saj državni uradniki ne bi delali v soboto in nedeljo in tako dalje. Leta
               2016 mora biti v transportu vse on-line za vse EU države. kaj si predstavljate, da ne
               bomo mi več imeli javnih pooblastil, pa ne gospodarska zbornica. Katastrofa.
               Katastrofa od katastrof bo nastala. Kar pa se tiče Obrtne zbornice Slovenije, to kar
               bi morala država delati, pa ne dela, Italija, primer če se spomnite, sigurno 10
               milijonov evrov so slovenski avtoprevozniki plačali kazen od leta 2004 do leta 2010,
               dokler ni obrtna zbornica le zaustavila nekatera tovorna vozila, ki so plačala,
               morala plačati kazni in tako dalje, in smo potem to reševali. V Rusiji zastoji na
               mejah, vse to je Obrtna zbornica reševala. Karavanški predor je obrtna zbornica
               reševala, niti ne poslanci so se opredelili, da ne, niti ne predsednik Državnega
               zbora, niti ne predsednik Vlade, niti ne predsednik države. To je obrtna zbornica
               delala. Če se zdaj izvzame vse to, kar vi govorite, da bi se moralo vzeti s strani
               gospodarske in trgovske zbornice, bo to katastrofa. Država in državni sekretar tukaj
               za menoj bi moral nekaj vedeti. Vsi moramo obvezno plačevati članarino eni izmed
               zbornic, to pa ni važno kateri, to pa naj se vsak sam opredeli. Zapleti s Hrvati, kdo
               je reševal, seveda s pomočjo tudi gospodarske zbornice, pa vendar je to institucija
               reševala ne država. Zapleti s Srbijo, Makedonijo, Turčijo, z vsemi državami Rusije,
               Azije, kakor severnega dela Afrike, obrtna zbornica, gospodarska zbornica v
               sodelovanju z združenjem za promet. Država bi morala to vse rešiti, pa ni reševala,
               država, mnogo EU držav, kot so Španija, Madžarska, Poljska, Slovaška, da ne pozabimo
               Češke, ki so množico tovornjakov zaplenili našim slovenskim avtoprevoznikom, edino
               obrtna zbornica je reševala in jih je rešila. Kje je bila država? Če ne bi imela
               obvezne članarine, bi tega seveda ne bi mogli narediti. Ne bi mogli narediti. Naloga
               države bi morala biti, da vztraja in se zavzema za obvezno članstvo in poskrbi za to,
               da se bo lahko še naprej v polnem obsegu učinkovito izvajalo nujno potrebne
               gospodarske, družbene naloge zbornic. Mi danes predstavljamo tukaj komu?! Spoštovane
               gospe, gospodje iz gospodarske in obrtne zbornice. Sami sebi?! Saj bi lahko, na
               Obrtni zbornici imamo dovolj prostora, lahko bi na Gospodarski, imamo dovolj
               prostora, poslance pa vidi tri, štiri, ki so zainteresirani, da ta sistem
               gospodarstva ne bi propadel, ostalih pa ni. Vsi poslanci bi morali danes to
               predstavitev poslušati.</p>
               <p>Za konec, osebno se zavzemam, da bi vsak obrtnik, podjetnik bil oziroma moral biti
               član ene izmed zbornic, in to bi bilo bistvo.</p>
               <p>Spoštovani državni sekretar gospod Rožič in vaš minister, morali se boste zavedati
               to, kar vam govorimo obrtniki, in obrtnikov nas je 250, neposredno 500 tisoč ljudi
               živi iz našega ceha. Če nam boste vzeli obvezno članstvo, boste imeli velik problem,
               seveda, ker bodo prišli ljudje iz 62 območnih zbornic, ki vam bodo negirali, vas napadali in tako dalje. Zdaj
               ste imeli enega sogovornika, po prostovoljnem članstvu boste jih imeli 60 ali 100 in
               vsem boste morali odgovoriti in potem se vam bo zgodila ulica, kot se je v Mariboru,
               kot se je v Ljubljani, ker nihče ne posluša. Spoštovani predsedujoči, hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Gospod Klobasa, lepa hvala. Samo moram odreagirati glede poslank in poslancev. Tisti,
               ki so prisotni so prisotni. Nekateri pač opravljajo delo, imajo matična delovna
               telesa, drugače pa so takšne predstavitve tudi namen zato, da se potem prebere
               magnetogram in verjemite tistega poslanca in poslanko, ki bo zanimala ta tematika si
               bo z veseljem prebral magnetogram in lahko izluščil tisto, kar je najpomembnejše.
               Tako, zdaj pa ima besedo Iztok Mohorič, Obrtna zbornica Slovenije, za njim se naj
               pripravi gospod Andrej Počivavšek.</p>
            </sp>
            <sp who="SDT6:MohoričIztok">

               <speaker>IZTOK MOHORIČ:</speaker>

               <p>Lepo vas pozdravljam. Mislim, da so že moji sogovorniki več ali manj vse povedali.
               Jaz bi mogoče samo na to opozoril, da ne razumem predhodnika, ko pravita, nam je
               obrtna zbornica izdala obrtno dovoljenje, potem smo pa morali plačevati članarino.
               Seveda, vendar, saj to je obrtna dejavnost, ki jo je določil zakonodajalec. In moram
               seveda tudi tako povedati, da definicije te obrtne dejavnosti in obrti podobne pač
               izvirajo iz germanskega sistema in da je precej verno zapisano to v obrtnem zakonu in
               torej tisto, ko smo poslušali, če so Avstrijci zahtevali. Seveda so zahtevali, ker
               oni svoje obrtnike varujejo in tudi to je, če ne bi dobili potrdilo obrtne zbornice,
               tudi ne bi mogli nastopati na avstrijskem tržišču. In še to, kar je bilo mogoče
               spregledano v tej razpravi, pisali pa so o tem mediji, torej avstrijski in nemški
               kolegi so nam večkrat povedali, da nobena politična opcija pri njih ne zastopa
               prostovoljnega članstva. Ker oni imajo geslo Obvezno članstvo, močna obrt. In torej
               ukinitev tega članstva bi pomenila tudi prenos nalog verjetno na državo. In torej
               država se zavzema za debirokratizacijo, hkrati pa nalaga državi nove naloge. Tako, da
               skratka, toliko bi jaz imel za povedati. Lahko bi še kaj, pa se bom mogoče kasneje
               vključil. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa gospod Mohorič. Andrej Počivavšek. Beseda je vaša. Za njim Mirko Mastnak,
               Obrtna zbornica, jaz berem tako kot je napisano, ne mi zameriti predsednik.
               Izvolite.</p>
            </sp>
            <sp who="SDT6:PočivavšekAndrej">

               <speaker>ANDREJ POČIVAVŠEK:</speaker>

               <p>Spoštovani predsednik, spoštovani ostali prisotni. Sem Andrej Počivavšek, predsednik
               elektro sekcije pri Obrtni zbornici Slovenije. Elektro sekcija je ena izmed 29-ih
               sekcij in vam bom čisto na kratko povedal, s čim se ukvarjam, kaj delam.</p>
               <p>Ima 1800 članov, to praviloma obrtniki, ki izvajajo elektroinstalaterska dela v
               zaključnih delih v gradbeništvu. Glavna naloga moje sekcije je pač izobraževanje
               članov na področju tehnične, delovno pravne zakonodaje, vključevanje v sistem
               poklicnega izobraževanja in nadaljevanja tega. Tudi delovanje na področju ekologije.
               V lanskem letu smo z eno akcijo, ki smo jo naredili popolnoma brez dodatnih stroškov
               zbrali približno čez 100 ton odpadnih sijalk. In s tem nekaj naredili za to okolje.
               Najbolj ponosen sem na vpliv oziroma na pobudo, ki smo jo pred leti začeli na pobudo
               naše sekcije na področju spremembe tehnične zakonodaje. Zadnja dva pravilnika,
               pravilnik za nizko napetostne instalacije in pravilnik za prenapetnostno in
               strelovodno zaščito, tehnična smernica za nizkonapetnostne inštalacije, tehnična
               smernica za strelovode, so nastali izključno na našo pobudo, to je večletno delo. K
               temu smo pritegnili na Ministrstvu za okolje in prostor takratnem smo ustanovili eno
               komisijo, pritegnili inženirsko zbornico. Moram poudariti, Gospodarsko zbornico smo večkrat
               povabili in ni sodelovala v tem sistemu.</p>
               <p>Zakaj smo se lotili spremembe te zakonodaje - zaradi tega, ker smo postali slovenski
               obrtniki v Sloveniji posledično zastarele zakonodaje nekonkurenčni. Obrtniki iz
               Münchna, iz Avstrije, so bili s svojim načinom izvedbe instalacij cenejši kot mi
               tukaj. In smo to dosegli in smo zdaj na tem področju enakopravni. Lansko leto je naša
               sekcija postala članica AIE, to je Združenja evropskih elektro sekcij. To je neka
               taka dosti strokovna, dosti vplivna organizacija in je izdala poročilo o vstopnih
               pogojih za elektro dejavnost na trg, za vse evropske države, za vsako državo posebej.
               Ti vstopni pogoji so zelo, zelo različni, od, recimo, Anglije, severnih držav v
               Evropi pa do Slovenije. Vse te anglosaške države imajo zelo svoboden pristop. V
               Angliji lahko začne obrtno dejavnost kdorkoli izmed vas v tejle dvorani. Ga ne bo
               nihče vprašal, ali ima izobrazbo, zna ali ne zna, lahko to dela. V Nemčiji pa vemo,
               kakšen je sistem. V Angliji zato, da bi se potrošnike zaščitilo oziroma da bi
               potrošniki vedeli, za katerega se morajo odločiti, se oblikujejo razne področne
               civilne iniciative, se pravi, razna združenja elektro izvajalcev, ki potem povabijo
               razne predavatelje in na podlagi tega ti ljudje dobijo določene certifikate in se
               potrošnik lažje odloča, to je tako, zelo preprosto in enostavno povedano. Vsi sistemi
               - to poročilo je zelo podrobno, zelo strokovno, vsi sistemi pa generalno težijo k
               nemškemu sistemu. Vsi v Evropi težijo k nemškemu sistemu. Pri nas v tej dvorani se
               soočamo s problemom, 180 stopinj gremo v drugo smer. Okrog deregulacije in okrog tega
               izgubljamo veliko preveč besed.</p>
               <p>Sistem mojstrskih<gap n="..."/> <stage>/nerazločno/</stage> smo popolnoma razvrednotili. Mojster je človek, ki
               mora imeti strokovna znanja, praktična znanja, pedagoško-andragoška znanja in
               ekonomsko-računovodska znanja. To pomeni, mojster mora vedeti, kako se tale pult
               zavijači, praktično ga mora znati zavijačiti, prej mora narediti kalkulacijo in tako
               naprej, da vas ne utrujam s tem. Deregulacija poklicev - saj malo smo temu že priče,
               saj tiha deregulacija je že nastala. Deregulacija poklicev nas bo pripeljala tako
               daleč, da bo lahko delal vsak, kar hoče. Potrošnik bo pa izvedel, da se je za
               napačnega izvajalca odločil šele potem, ko se mu bo objekt na glavo podrl. Zadevo
               obrti moramo obravnavati veliko bolj resno, kot jo obravnavamo. Gospa Avberšek me je
               prej razjezila v svoji razpravi, ko je primerjala obrt z inženirskim objektom. Tu ni
               nobene osnove za primerjavo. Na tem inženirskem objektu, kot ste rekli, ta viadukt,
               prvi dan je prišel, ko se je gradbišče začelo, to stoprocentno vem, električar z
               obrtnim dovoljenjem, da je postavil gradbiščno omarico. In tako naprej in tako
               naprej. In potem strokovnjak, da je to preveril, ki je tudi praviloma član naše
               Obrtne zbornice, pa je izdal certifikat, da se lahko to dela. Te dejavnosti ne smemo
               ločiti med sabo, zadeva je povezana med sabo, zelo povezana, in tega ne smemo
               ločevati.</p>
               <p>Veste, obrtniki smo lahko zelo, bi rekel, ponosni na dejstvo, da vse te afere okrog
               gospodarstva in okrog tega, nobene ni z naše zbornice. Tajkunstvo - ni iz naše
               zbornice. Pri nas je samo trdo delo in nič drugega. Način življenja cele družine, od zjutraj do večera. Mislim
               na naravnanost cele družine, od zjutraj do večera. Od države do zdaj nismo dobili -
               tako bom rekel, nekaj smo, zelo, zelo malo za svoj obstoj. In kar naprej ta del
               gospodarstva hočemo regulirati. Zakaj pa tistega ne? Samo ta del bomo nekaj
               regulirali pa nekaj spreminjali, pa ne vemo čisto točno, zakaj. Toliko zaenkrat.
               Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Počivavšek.</p>
               <p>Mirko Masnak, izvolite, za njim Barbara Vrhovnik.</p>
            </sp>
            <sp who="SDT6:MasnakMirko">

               <speaker>MIRKO MASNAK:</speaker>

               <p>Pozdravljeni, gospod predsednik! Pozdravljeni poslanci, pozdravljeni kolegi in
               ostali!</p>
               <p>Večino tega glede 2. točke je bilo povedanega, zato bi se dotaknil samo enega dela
               tega.</p>
               <p>Kako bo odprava obveznega članstva v OZS vplivala na učinkovitost in dolgoročno
               zastopanje interesov obrti in malega podjetništva. Odprava obveznega članstva v
               primeru zastopanja interesov prav tako postavlja v neenakopraven položaj tiste
               gospodarske subjekte, ki bodo prostovoljno člani zbornic in bodo s svojimi prispevki
               omogočili, da bodo zbornice nasproti oblasti izborile ugodnosti nasproti tistim, ki
               ne bodo člani in ne bodo ničesar prispevali, bodo pa nesporno koristili na ta način
               izborjene ugodnosti. Zdaj bom pa povedal, sem član najmanjše zbornice v sistemu,
               zbornice Hrastnik. Jaz si ne predstavljam, kako bomo brez naše pisarne. Rekel bom, da
               ni to območna obrtna zbornica, samo podjetniška, ampak je to pisarna za razvoj
               podjetništva v regiji. Kot veste, je bilo Zasavje zelo močan industrijski bazen, zdaj
               je pa skoraj z najvišjo stopnjo brezposelnosti. Ne predstavljam si, kako bomo te
               delavce iz rudnika, ko bo vsak čas - upam, da ne tako kmalu - zaprl vrata. Kako bomo
               razvijali nova delovna mesta? Ne vidim odpiranja velikih firm, vidim samo razvoj
               drobnega gospodarstva. Našo pisarno razumem tudi tako, da je ena vstopna točka <q>"Vem"</q>,
               ena je še na davčni upravi, ampak naša ima največ vpisov in izbrisov. Preko tega naš
               suport, Obrtno-podjetniška zbornica že na startu pove podjetniku, ki se želi spraviti
               v te vode, ali se mu to sploh splača ali ni mogoče malo previsok strošek, da naj to
               še malo počaka. In tudi vso zakonodajo, tistemu, ki se že odloči, vso zakonodajo naša
               sekretarka razloži, od odpiranja obrti, kaj potrebuje, varstvo pri delu, zdravniški
               pregled, katera zakonodaja se za določeno obrt tiče in tako dalje. Sreča, no, bom še
               pohvalil našo lokalno skupnost, ker se že pripravljamo na to prostovoljno članstvo.
               Kot sem že povedal, smo ena najmanjših zbornic v sistemu, ampak lokalna skupnost je
               tudi občutila, da za to prehodno obdobje, za katerega upam, da bo kratko in da bo
               politika spoznala, da res rabimo vsak segment, vsak poslovni subjekt mora biti član
               ene od zbornic. No, to sem ponovil za ostalimi, ampak mislim, da od sprejemanja
               zakonodaje, od suporta, od izobraževanja do transparentnosti, do nastopanja na tujih
               trgih, vsak se mora najti v eni zbornici. In mislim, da bo to morala politika
               sprejeti.</p>
               <p>Če pa pogledamo zakon o avtorskih pravicah, tega se moram dotakniti. In vedno
               sprašujem, zakaj? Zakaj mora poslovni subjekt, ki ima, recimo, frizerski salon, v
               Hrastniku jih imamo čez deset, mislim, da štirinajst, za 9.000 prebivalcev. Tudi tu
               bi bilo treba nekaj reči, da se regulira. Avtorske pravice plačevati  za radio, ki je v poslovnem
               prostoru, in trem avtorskim agencijam pa še RTV Slovenija - vsak ve, koliko je to
               denarja. Obrtna zbornica pa 20 evrov za samozaposlenega, za toliko informacij, je
               zelo nizek strošek. Potem pa še to glede avtorskih pravic. Zakon nam nalaga, da
               moramo biti obveščeni, ne smemo imeti pa radia. Komunalna podjetja, elektro podjetja,
               vsi imajo možnost obveščanja preko lokalnih radijev. Kako naj bo potem obrtnik ali pa
               podjetnik obveščen o teh stvareh?</p>
               <p>Dobro, da ne bom predolg, hvala za besedo. Pa upam, da bo kaj tudi uslišanega.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Masnak.</p>
               <p>Barbara Vrhovnik ima besedo, Obrtno-podjetniška zbornica Slovenije, za njo Pavel
               Sadovnik.</p>
            </sp>
            <sp who="SDT6:VrhovnikBarbara">

               <speaker>BARBARA VRHOVNIK:</speaker>

               <p>Spoštovani prisotni, lep pozdrav tudi v mojem imenu! Danes sem si nadela bolj moški
               glas, zato da me boste bolj slišali.</p>
               <p>Spregovorila bom nekaj besed o izobraževanju. Skoraj vsi govorniki pred mano so tako
               ali drugače omenili izobraževanje in moram reči, da sem prav ponosna, da na zbornici
               vodim službo, ki se s tem ukvarja, in lahko rečem, povezuje različne bodisi službe
               ali segmente na tem področju. Za izobraževanje velikokrat rečemo, da je potrebno, da
               ga potrebujemo, da imamo premalo izobražene kadre. Premalo pa verjetno na tem
               področju naredimo vsi skupaj, vsaj zase. Znanje je zares tisto, ki v gospodarstvu
               prinaša dodano vrednost. Brez znanja ni inovativnosti, ni ustvarjalnosti, ni novih
               idej, ni gospodarske rasti. Zato je to področje zagotovo pomembno in bom naštela
               nekaj dejstev, ki jih izobraževanje na zbornici vsebuje.</p>
               <p>V obrtno-zborničnem sistemu se z izobraževanjem ukvarjamo na dva načina. Eno je javno
               pooblastilo, kjer se dotikamo poklicnega, srednjega, strokovnega in višjega
               strokovnega izobraževanja. Drugi del pa je vseživljenjsko učenje, dodatno
               usposabljanje naših članov in njihovih zaposlenih. Obrtna zbornica Slovenije je v tem
               delu javnih pooblastil zagotovo zastopnica interesov obrti. Tu je razlika med
               Gospodarsko in Obrtno zbornico v načinu, kako lahko interese zastopamo in kako tudi
               izvajamo te svoje aktivnosti, ker vemo, na področju verifikacij v nekem velikem
               subjektu lahko naenkrat, recimo, verificiramo 10 učnih mest, v našem primeru pa,
               recimo, gremo za 10 učnih mest pogledat in verificirat 10 manjših obratovalnic. Torej
               so s tem povezani tudi stroški. In če je bilo tu izpostavljeno vprašanje, ali bo
               vplivalo članstvo oziroma obvezna članarina na to področje, je moj odgovor, zagotovo
               da.</p>
               <p>Obrtno-podjetniška zbornica Slovenije je pomemben socialni partner na tem področju.
               In na področju izobraževanja javna pooblastila zbornici daje Zakon o poklicnem in
               strokovnem izobraževanju, pa tudi Zakon o višjem strokovnem izobraževanju. V tem delu
               skrbimo za razvoj strok, za razvoj poklicev, pripravljamo predloge za pripravo novih
               poklicnih standardov. Analiziramo, presojamo, usklajujemo ogrodje kvalifikacij po
               panogah. Imenujemo svoje člane v izpitne komisije in jih seveda tudi plačujemo. V
               izpitne komisije za vmesne preizkuse, za zaključne izpite. Verificiramo
               obratovalnice, izvajamo pedagoško-andragoške seminarje za tiste, ki so potem mentorji
               v obratovalnicah tem dijakom, in podobno, da ne naštevam vseh nalog, ki nam jih daje
               javno pooblastilo. Izvajamo mojstrske izpite, ki zaradi deregulacije v preteklosti so
               postali tržno naravnani, ker se pokrivajo iz prispevkov, ki jih prispevajo kandidati,
               ki se usposabljajo za mojstre.</p>
               <p>Če naštejem nekaj  številk,
               nekaj dejstev. V povprečju od leta 2006 do leta 2011 so direktni stroški izvajanja
               javnih pooblastil, ki jih je zbornica krila iz članarine, 160.000 evrov na letnem
               nivoju. Prispevek na področju predvsem promocije poklicev je zelo velik tudi s strani
               naših sekcij in naših območnih obrtno-podjetniških zbornic. Tako za poklicno
               izobraževanje, za promocijo poklicev, za to, da imamo vpis v srednje šole, ki vemo,
               da je vsako leto manjši, in če dodatno dereguliramo dejavnosti, bo verjetno osip še
               večji. Za nas pa, za naše podjetnike in obrtnike pa vsak dijak, ki konča
               izobraževanje je pomemben in se zanj borimo, da se lahko vpiše in pridobi tisto
               znanje oziroma tisto izobrazbo, ki si jo želi. Tako zbornica namenja skoraj pol
               milijona evrov na letnem nivoju za poklicno izobraževanje in za njegovo
               promocijo.</p>
               <p>Ali bo v bodoče namenjenih toliko sredstev za poklicno izobraževanje? V preteklem
               letu je država ukinila nagrade delodajalcem, ki izvajajo poklicno izobraževanje. Ta
               strošek ni nikjer zabeležen in omenjen. Naši delodajalci dodatno prispevajo k
               izobraževanju kadra, zato ker želijo imeti usposobljeno delovno silo in vanjo tudi
               vlagajo. Naj omenim še to, da pri izvajanju poklicnega izobraževanja je zbornica
               ogromno investirala v infrastrukturo, v računalniške programe, s katerimi lahko
               izvajamo vse te aktivnosti, da je usposobila svoj kader, ki lahko izvaja te naloge,
               in smo vpeti v prav vse delovne organe, ki so na tem področju pomembni. In brez teh
               sredstev se zagotovo področje poklicnega izobraževanja oklesti oziroma bo sredstva
               morala prispevati država v neki drugi obliki, kar je bilo danes tudi na drugih
               področjih že omenjeno. Ne nazadnje, zbornica s tem, ko dela promocijo poklicnega
               izobraževanja in izvaja aktivnosti, zato da se otroci vpisujejo v poklicno
               izobraževanje, zagotavlja tudi delovna mesta učiteljem. Poleg tega dela, poklicnega
               izobraževanja, smo danes že slišali, je zbornica, recimo, v preteklem letu izvedla
               416 izobraževalnih dogodkov za 10.000 članov oziroma njihovih zaposlenih.</p>
               <p>Zakaj smo sposobni ali kako smo sposobni tako veliko število dogodkov izvesti - zato,
               ker imamo ogromen sistem, lahko rečem, in se mi zdi, da smo nanj tudi ponosni.
               Obrtno-podjetniška zbornica v Ljubljani in 62 območnih obrtno-podjetniških zbornic
               je, tako kot je že bilo rečeno, velik mehanizem, ki podpira podjetništvo, ki mu daje
               možnosti, ki svetuje, ki izobražuje, ki pomaga samozaposlenim, kot je bilo omenjeno
               večkrat že danes, ki nimajo strukture, nimajo kadrovske službe, nimajo razvojne
               službe in te naloge opravljamo za naše člane mi na zbornici. In ne bom skromna, če
               rečem, da na področju izobraževanja kadrovsko službo za obrt, za mikro in mala
               podjetja vršimo mi na zbornici. In zakaj to še lahko počnemo - zato, ker je bilo že
               večkrat danes omenjeno, gre za nek način tudi za solidarnost med člani. Vsi tisti, ki
               plačujejo nič članarine ali 50 evrov članarine, so lahko deležni teh storitev. Če to
               vzamemo, potem bo obseg dela, ki ga lahko opravimo, in obseg storitev, ki jih lahko
               ponudimo svojim članom, tako na izobraževanju kot svetovanju, informiranju in drugih
               področjih, manjši in s tem bo tudi slovensko gospodarstvo manj konkurenčno. Hvala
               lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospa Vrhovnik.</p>
               <p>Gospod Pavel Sadovnik ima besedo. Za njim se bo k besedi javil gospod državni
               sekretar mag. Rožič, za njim pa Božena Macarol. 
               </p>
            </sp>
            <sp who="SDT6:SedovnikPavel">

               <speaker>PAVEL SEDOVNIK:</speaker>

               <p>Hvala lepa, gospod predsednik, za besedo. Lep pozdrav vsem skupaj.</p>
               <p>Bom poskušal biti res kratek. Mislim, da je danes bilo že veliko tehtnih argumentov,
               ki narekujejo na to, da v Sloveniji potrebujemo, prvič, obrtni zakon, da potrebujemo
               definicijo kaj obrt je in ne nazadnje da potrebujemo tudi obrtni register, v katerega
               vpišemo tako regulirane kot neregulirane dejavnosti. Zagotovo je treba, če želimo ta
               segment zakonsko urejati, vedeti kateri del slovenskega gospodarstva zapade pod to
               regulativo. Namreč, če bi sledili načelu, da se lahko vsakdo sam po lastni presoji
               odloči ali je obrt ali ni, potem seveda ne potrebujemo zakonske regulative.</p>
               <p>Drugo, kar je izredno pomembno in mislim, da tudi izhaja iz prenekaterega današnjega
               opozorila je to, da mora biti naša zakonodaja primerljiva primarno s sosednjimi in
               pomembnejšimi državami Evropske unije. Namreč, ureditev obrti na način, kot ga mi
               vidimo, pomeni na drugi strani tudi varovanje in zaščito slovenskih obrtnih podjetij.
               V nasprotnem primeru bomo imeli v Sloveniji odprto polje za opravljanje dejavnosti,
               medtem ko bodo sosednje države imele stvari urejene drugače in bodo imela naša,
               predvsem obrtna in mala podjetja veliko problemov, da bi lahko nastopala na teh trgih
               ali pa sploh teh možnosti ne bodo imela.</p>
               <p>In morda za konec samo eno repliko, gospa Marta Turk je govorila o tem koliko
               podjetij je bilo ustanovljenih v zadnjem obdobju v Sloveniji in koliko jih je zaprlo.
               Res je, podatki so takšni, vendar moram reči, da to ni razlog, obrtni zakon, to niso
               razlog obrtne dejavnosti. Mi zelo pozorno spremljamo odpiranje in zapiranje
               dejavnosti, ki jih imamo vpisane v register. Ali veste kje je napaka? Napaka je
               subvencioniranje države, se pravi zaposlovanje brezposelnih oseb. Preko 90% tistih,
               ki so na ta način vstopili v podjetniški sektor jih je tudi po izteku dveh let,
               nekateri pa celo prej zaprlo svoje dejavnosti.</p>
               <p>Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Sedovnik.</p>
               <p>Zdaj pa besedo dajem državnemu sekretarju Rožiču.</p>
            </sp>
            <sp who="SDT6:RožičUroš">

               <speaker>MAG. UROŠ ROŽIČ:</speaker>

               <p>Spoštovani.</p>
               <p>Že prej sem predsednika obvestil, in tudi vas prosim za razumevanje, ker bom moral to
               zanimivo javno razpravo žal zapustiti, ampak obveznosti so takšne, da si kaj več časa
               za to ni šlo rezervirati, niti nismo razumeli, da bo ta razprava tako dolgo tekla, in
               smo po eni strani tega res veseli.</p>
               <p>Če poskušamo nekako povzeti dosedanjo razpravo in upam, da bo tudi še naprej
               kvalitetno tekla, bodo moji sodelavci tudi še naprej spremljali nekako celo ost
               usmerjena v glavnem v dve zadevi. Ena je kar se tiče odprave obveznega članstva in
               drugo, kar se tiče deregulacije poklicev ali pa pametnejša regulacija dejavnosti v
               sami državi, čeprav ste celotno razpravo poskušali nekako kot malo širši dialog med
               Obrtno-podjetniško zbornico in Gospodarsko zbornico Slovenije predstaviti in tudi
               osebno na njihovo izvršno direktorico kar nekaj skanalizirati. O.K., tudi tak del
               razprave lahko imamo.</p>
               <p>Kar se tiče obveznega članstva. Če smo pravilno poslušali pozive Obrtno-podjetniške
               zbornice so pozivi nekako izzveneli, da naj vlada prepreči to, kar so njeni člani
               izglasovali. Predsednik je povedal koliko je teh članov bilo, mi smo bili s tem
               soočeni. Soočeni smo vsak dan z željami teh članov, ki želijo izstopiti iz
               Obrtno-podjetniške zbornice, naj za božjo voljo že enkrat obvezno članarino
               odpravimo. In zdaj vi zahtevate od nas, da to kar so vaši člani povedati preprečimo.
               Nimamo te legitimno. Lahko se še tako strinjamo z vami, z vsemi argumenti, ki jih
               daste in poskušamo preko spremembe zakona zaščititi Obrtno-podjetniško zbornico, da
               ostane po zakonu reprezentant obrti. To ni nobena od gospodarskih zbornic, po zakonu
                  samem. Da ostane javna
               zbornica, to ni nobena od gospodarskih zbornic po zakonu same. Da ostane premoženjem
               obrtno-podjetniške zbornice zaščiteno, kot veste se je premoženje bivše gospodarske
               zbornice delilo. Vse to je v tem zakonu, torej poskušamo narediti vse kar je mogoče,
               da ta korpus ostane takšen kot je ali vsaj približno takšen kot je, zaradi tega, da
               bo opravljal svojo funkcijo še naprej.</p>
               <p>Naprej, ves čas poudarjate kaj vse obrtna zbornica počne za svoje člane, oziroma
               Obrtno-podjetniška zbornica, da ne bo predsednik hud name, čeprav me je tudi
               deklariral kot Ministrstvo za gospodarstvo, čeprav to že eno leto ni več. Tudi to ves
               čas očitate, res je se strinjamo, ampak vaši člani so povedali, da marsikatere od teh
               stvari ne želijo na tak način naprej sprejemati, kot jo danes sprejemajo. Ne vlada.
               Zdaj kaj bo Državni zbor v končni fazi odločil bomo videli.</p>
               <p>In druga ost, ki gre, gre proti regulaciji. Tukaj imamo spet lahko različna mnenja,
               ampak vendarle ves čas nekako poslušamo kako imajo v Avstriji, kako imajo v Italiji,
               kakšno škodo bomo naredili, če bomo celotno državo deregulirali. Ni namen te vlade
               deregulirati te države, namen te vlade je bolj pametno regulirati dejavnosti, ki
               škodijo zdravju ljudi, ki škodijo okolju in ki škodijo premoženju. Vse dejavnosti, ki
               so kot takšne pripoznane in ki bodo kot takšne pripoznane bodo še naprej regulirane.
               Pomeni, še naprej bo potreben vstopni pogoj za opravljanje tovrstne dejavnosti.
               Seveda pa je kup dejavnosti znotraj sedanje ureditve, ki verjetno regulacije ne
               potrebuje več, ampak ta razprava nas še čaka, to razpravo moramo začeti in jo bomo
               tudi začeli takoj, ko bo ta obrtni zakon sprejet. Mislim, da imamo tri mesece časa,
               da se dogovorimo katere dejavnosti bodo ostale regulirane in katere ne.</p>
               <p>Kot sem tudi že čisto na začetku povedal, je en kup enih amandmajev s treh strani
               prišlo. Poskušamo jih nekako med seboj usklajevati. Definitivno bo treba z amandmaji
               nekako popraviti samo definicijo kaj obrt, obrtna dejavnost obstaja. To se strinjamo,
               ker so vendarle iz vseh strani prišle te pripombe. Treba se bo opredeliti ali obrtni
               register predstavlja, bi rekel neko administrativno oviro ali je ne predstavlja, tudi
               sami čutimo neko potrebo, da nek obrtni register obstaja, seveda pač je zdaj
               vprašanje kaj vse se bo vanj lahko vpisalo povsem legitimno.</p>
               <p>Kar se tiče javnih pooblastil. Kot veste, danes je trg, torej tuji obrtniki lahko pri
               nas lahko počnejo dejansko brez kakršnekoli notifikacije. In z javnimi pooblastili
               ravno to dajemo Obrtno-podjetniški zbornici, da bo tudi tujca lahko začasno preverila
               za zakonito opravljanje dejavnosti v Sloveniji. To pooblastilo ji dajemo, in tudi
               zato bi bilo dobro da se vsaj ta del zakona čim prej tudi sprejeti, ravno zaradi
               tega, da zaščitimo nekako slovenski trg, čeprav je v času Evropske unije o zaščiti bi
               rekel nekih regionalnih, nacionalnih trgov malo narobe govoriti. Tako, da in tudi v
               tem delu je treba prisluhniti še ostalim zbornicam, ali je ureditev, ki je predlagana
               ustrezna ali jo je mogoče popraviti. Kar se tiče pa datuma izstopa članov, tukaj je,
               saj veste bila prva ideja, ideja ali pa prva usmeritev vlade, da se to čim prej po
               sprejetju zakona odpravi, seveda v dogovoru z Obrtno-podjetniško zbornico smo potem
               pristali na polletno obdobje. Težko bi to obdobje še podaljševali, tako da verjetno
               tukaj ne bomo mogli prisluhniti temu. Se pa strinjamo s tem, da bi v nadaljevanju
               potem s statutom bilo urejeno kdaj in pod kakšnimi pogoji je možno iz
               obrtno-podjetniške zbornice izstopati.</p>
               <p>Mogoče še tisto, kar se danes v današnji razpravi ni videlo. Mogoče marsikdo, ki
               danes tukaj sedi to pozna. Ministrstvo je začelo razgovore, predvsem z vami, o
               spremembah obrtnega zakon maja. In so ti razgovori in ta pogajanja dokaj intenzivno
               tekli do vladne procedure, to je bilo septembra. Vmes je bilo, tisti, ki veste, vsaj
               4, 5 verzij zakona. In ta verzija zakona, ki je danes na mizi, smo jo razumeli, da je
               usklajena. Vidimo, da temu ni tako, zato bo vlada dodatno pogledala v predlog, ki ga
               je dala in še dodatno poskušala  videti ali vendarle ni preveč prisluhnila Obrtno
               podjetniški zbornici pri pripravi novele. Toliko na kratko. Zdaj bi se pa res
               opravičil, ker bom moral oditi. Sodelavci bodo pa tukaj še spremljali razpravo
               naprej, tako da bomo lahko potem tudi pravočasno še amandmaje pripravili, ko se jutri
               do konca dneva čas. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa gospod sekretar. Prej sem najavil, da ima besedo zdaj Božena Mecerol.</p>
            </sp>
            <sp who="SDT6:MecerolBožena">

               <speaker>BOŽENA MECEROL:</speaker>

               <p>Spoštovane gospe in gospodje. Lep pozdrav tudi v mojem imenu. Tukaj sem v imenu
               Obrtno-podjetniške zbornice Slovenije sicer pa sem poslovna in davčna svetovalka,
               torej samostojna, z dolgoletnim stažem, lahko rečem kot prva davčna svetovalka, ki še
               deluje na trgu od leta 1989. V teh 20-ih in več letih sem pomagala pri rasti, tudi
               potem kot lastnica in direktorica velikega računovodskega in pa svetovalnega servisa
               številnim samostojnim podjetnikom in lastnikom družb.</p>
               <p>Seveda velika razlika med temi mojimi strankami je bila v znanju. Namreč, zelo rada
               ali pa moje najljubše stranke so bili obrtniki. Ravno zato, ker so bili polni znanja,
               ker so imeli dostop do poceni ali pa brezplačnih storitev izobraževanja. Med tem, ko
               podjetniki, ki so zgolj registrirali neko podjetje ali nek s.p. pa niso bili toliko
               vpeti v ta sistem izobraževanja. In zato so prišli na trg z manj poslovnih znanj in
               smo seveda dosti, torej dosti več energije lahko porabili za prenose teh znanj.
               Toliko v uvodu.</p>
               <p>Seveda, če razmišljamo o prostovoljnem ali pa obveznem članstvu, se moramo tudi
               vprašati, kdo so člani obrtnih zbornic. Gotovo, da veliki poslovni sistemi, torej
               velika podjetja, ki imajo lastne poslovne sisteme in morda ne rabijo zbornice kot
               neke podaljšanje roke lastnega poslovnega sistema, ker pač imajo lastno pravno
               službo, denar za odvetnike in tako naprej. O temu je bilo že tudi dosti povedanega.
               Moji poslovni subjekti potrebujejo zbornico kot podaljšek svojega poslovnega sistema,
               zlasti pa tudi za zastopanje svojih interesov, kajti neki Jaka Novak ne bo prišel k
               ministru Šušteršiču, gotovo ga ne bo sprejel. Med tem kot predstavniki
               Obrtno-podjetniške zbornice pa seveda lahko pridemo do ustreznih inštitucij in
               zastopamo interese teh članov. Torej, moje osebno mnenje je, da bi mali poslovni
               subjekti, vsaj neko obdobje po registraciji ali vsaj do določene višine pač prometa,
               zaposlenih morali biti obvezni člani zbornic, zato ker so ranljivi, zato ker so
               neslišani, zato ker so s pomanjkljivimi znanji na trgi. Vozijo pravzaprav drage
               avtomobile brez šoferskih izpitov in pravzaprav se danes pogovarjamo o podobnem
               problemu, kot ga je imel Barack Obama pet let nazaj ali obvezno zdravstveno
               zavarovanje ali ne. Torej seveda, če bi danes postavili to vprašanje na področju
               zdravstva ali želimo imeti prostovoljno zdravstveno zavarovanje pa obveznega ukiniti
               bi verjetno vsak, ki še ni nikoli bolan bi, rekel, ukinimo obvezno zdravstveno
               zavarovanje, pa se bomo takrat, ko bomo zboleli že znašli in plačali zdravstvene
               storitve. Tako je pri malih poslovnih subjektih. Zbornica je bila vedno podaljšanja
               roka računovodskega servisa. Čeprav določeni računovodski servisi mislijo, da je
               zbornica neka konkurenca. In tudi delajo na tem, da seveda Obrtno-podjetniške
               zbornice ne bi bilo ali pa da bi ne delovala tako kot mora. Torej bistvo
               Obrtno-podjetniške zbornice, pa določenih služb v njej je v detekciji problemov malih
               poslovnih subjektov. Določenih problemov Gospodarska zbornica Slovenija ni mogla
               detektirati, zato ker je njen interes dostikrat na strani velikih poslovnih sistemov,
               kar lahko tudi dokažemo z argumenti.  Na primer tipičen, lani smo dobili predlog novega pokojninskega
               zakona. V 145. členu predloga so bili predpisani predlagani dosti višji prispevki za
               socialno varnost za male poslovne subjekte, ki so s.p.-ji, v letu 2013 68 % višji
               prispevki, v naslednjih letih pa med 12 in 82 % višji prispevki za socialno varnost.
               Vemo, kaj so prispevki za socialno varnost. Strošek podjetja, strošek. Kaj pa je
               strošek? Strošek je pa del kalkulacije lastne cene proizvodov in storitev in seveda z
               visokimi stroški, z visokimi dajatvami postane lastna cena višja in s tem postanemo
               nekonkurenčni na domačem, še bolj pa seveda na tujem trgu. Torej, Obrtni- zbornici
               Slovenije je uspelo, pardon, Obrtno-podjetniški zbornici, če se zmotim je to zaradi
               tega, ker sem že bila 89. leta v tej inštituciji. Torej je uspelo detektirati ta
               problem in seveda z ustrezno zakonodajno pobudo in s pripombami amandmaji uspeti
               zadržati prispevke leta 2013 na ravni iz 2012 in tudi kasneje občutno nižje prispevke
               za socialno varnost kot so bili predlagani. Potem, da ne govorim o pavšalni
               obdavčitvi. Vemo, da imamo na ravni Evropske unije smernico, da je treba poenostaviti
               poslovanje malih poslovnih subjektov, malih poslovnih subjektov in seveda naš predlog
               Obrtno-podjetniške zbornice je bil pavšal od 400 tisoč evrov. Predlog podjetniško
               trgovske zbornice do 200 tisoč evrov. Predlog slovenskega inštituta za revizijo, ki
               je krovna računovodska organizacija in sprejema standarde in ljubijo računovodstvo,
               100 tisoč evrov, torej podpora višjim pavšalom. Seveda, v okviru Gospodarske zbornice
               Slovenije deluje zbornica računovodskih servisov, GZS je poslala svojega predstavnika
               na Ministrstvo za finance, kjer smo imeli sestanek in na zadnje je zmagal njihov
               predlog 50 tisoč evrov. Sistem pa tako zapleten, dosti slabši od prejšnjega, ki smo
               ga seveda z novimi spremembami želeli odpraviti, ker tudi prejšnji je bil
               neuporaben.</p>
               <p>Potem davčne blagajne, ni bilo ne duha, ne sluha ali pa pripomb, da bi veliki, torej
               na zakonski predlog Zakon o davčnih blagajnah, ki pač ni bil sprejet, torej, ki je
               vseboval določbo, ta predlog zakona je vseboval določbo, da bi imeli veliki poslovni
               sistemi triletno odloženo obdobje za uvedbo teh blagajn. Mali čevljar, pa trgovec pa
               to, pa takoj davčne blagajne. Torej skupaj, to pa s podjetniško trgovsko zbornico,
               obrtna zbornica in še kakšna druga mala zbornica. Torej je vsem uspelo, da so se
               najprej izenačili pogoji, kasneje pa ta zakon ni zaživel. Bistvo, zbornica zastopa
               interese vseh posameznih interesnih skupin. Seveda, če je članstvo obvezno, če je
               članstvo obvezno, vsi pravično plačajo to zastopanje. Žal, člani dostikrat ne vedo,
               da je to temeljna naloga zbornice, zastopanje njihovih interesov, kajti rekla sem
               Jaka Novak sam ne more do ministra Šušteršiča.</p>
               <p>Če gremo naprej. Ko bo članstvo prostovoljno, namreč sem tudi proti prostovoljnemu
               članstvu v Gospodarski zbornici Slovenije za male poslovne subjekte, za male, zato,
               ker so ranljivi in zato, ker rabijo skrbno pomoč pri rasti in zato, ker niti ne vedo,
               kaj jih bo na podjetniški poti čakalo, še posebno v teh časih ne, ker je tako velika
               gospodarska kriza in je vsaka poslovna, napačna poslovna odločitev lahko
               življenjskega pomena za mali poslovni subjekt, zato je prej kolegica Marta Turk
               rekla, 70 tisoč jih nastane, pa 42 ali kolikor si rekla propade. Prostovoljno šanso.
               Ne vem, če je kdo naredil navadno</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p><gap n="..."/> ura<gap n="...."/></p>
            </sp>
            <sp who="SDT6:MecerolBožena">

               <speaker>BOŽENA MECEROL:</speaker>

               <p><gap n="..."/> SWOT analizo prednosti in slabosti. Takoj neham. Se opravičujem.</p>
               <p>V glavnem to je to. Mali ranljivi potrebni zaščite in upam, da bodo na ta način
               preživeli. Hvala vam.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa gospa. Jože Renar ima besedo. Za njim Marjan Hertiš.</p>
            </sp>
            <sp who="SDT6:RenarJože">

               <speaker>JOŽE RENAR:</speaker>

               <p>Dober dan še v mojem imenu 
               vsem skupaj! Torej prihajam iz Zbornice gradbeništva in industrije gradbenega
               materiala pri GZS. Naša zbornica v okviru Gospodarske zbornice Slovenije je ena
               tistih, ki deli težavo, namreč da morajo pravzaprav vsi njeni člani praktično po
               dosedanji zakonodaji biti tudi člani obrtne zbornice, od najmanjših do največjih.
               Imamo jih 500. Seveda se je zgodil določen osip zaradi upada same panoge. Je pa ta
               panoga izjemno na prepihu. Kot veste, da smo v Sloveniji doživeli ta ogromen upad
               dejavnosti in tukaj moramo reči, da žal niti gospodarska zbornica niti obrtna
               zbornica nismo uspeli vleči potez, ki bi omilila vse te dogodke ali pa vse te
               posledice tega upada za naša podjetja in pa za zaposlene. V gradbeništvu mi ne vidimo
               konflikta med velikimi in majhnimi, vidimo pa težavo ali pa velik problem, da je ta
               panoga v Sloveniji bila na neustrezen način regulirana, da je seveda žal vezana še na
               mnoge zadeve, ki so izven panoge, pa v Sloveniji niso dobro rešene. Gre za to, da je
               pri nas pravna varnost poslovanja teh podjetij izjemno nizka, da so gradbene pogodbe
               takšne, ki običajno v svetu niso, da se potem te od naročnikov prenašajo do zadnjega
               podizvajalca, in da javni naročniki, ki predstavljajo 50% ali pa preko 50% trga, to
               tudi pogosto izkoriščajo na račun podjetij v gradbenih verigah in to potem rezultira
               v neke konfliktne situacije. Seveda ne izključujemo tudi ravnanj posameznikov, ki so
               bila izjemno škodljivo negativna, vendar kot vemo za enkrat, tudi brez kakšnih
               posebnih posledic. Se je pa seveda že ta kamen iz same panoge že odvalil. Namreč od
               prvih desetih največjih podjetij, sta samo še dve aktivni od drugih desetih samo še
               pet, kar pomeni, da so problemi s katerimi se soočamo, drugi. Torej mi menimo, da je
               panoga šla v pretirano deregulacijo in tukaj bi se lahko z obrtno zbornico na
               marsičem ujeli, torej strinjali. Vendar gre pa za to kako to regulacijo ali pa
               ureditev razmer v panogi speljati. Tukaj pa verjetno žal ne pridemo povsem skupaj.
               Namreč mi smo imeli na eni strani zelo regulirano ali pa preregulirano ali pa
               administrativno regulirano zadevo, področje recimo obrtniškega dela in popolnoma
               dereguliran ostali del. Rezultat je ta, da sta zdajle oba izjemno nezaščitena, ker so
               evropski trgi popolnoma odprti. Mi smo se nadejali še pred nekaj leti, da bo naše
               gradbeništvo z odprtjem pretoka prostega kapitala, prostega pretoka tudi storitev v
               zahodne države omogočila tudi našim gradbenim podjetjem in podizvajalcem prehod na
               njihove trge. Zdaj bo situacija skoraj obratna, kar seveda pomeni, da ti instrumenti,
               ki jih imamo, ne vršijo svoje vloge.</p>
               <p>Prva stvar je seveda tista, ki nas najbolj bode v oči, je obrtno dovoljenje, ki je
               nek dokument, izjemno pomemben v našem okolju. Pravite, da tudi mednarodno, vendar
               vsebinsko izjemno šibak. Danes se ravno vračam iz podjetja, ki mi je navedlo en
               primer. Podjetje, eno redkih še preživelih, srednje velikih, so rekli, izgubili smo
               posel pred nekaj časa, ker eden od naših podizvajalcev ni imel ustreznih navedb v
               svojem obrtnem dovoljenju. Seveda ves napor za pripravo ponudbe za izdajo garancije
               itn., je šel po gobe zato, ker je manjkal, nekdo se je pritožil. Očitno je vedel, da
               mu manjka ena od dejavnosti. Vendar problem ni bil v tem. Oni so rekli seveda, v
               redu, bila je napaka. Ta dovoljenje lahko dobiš v desetih minutah za 66 evrov pri
               obrtni zbornici, zadeva je rešena, vendar oni so zaradi tega posel izgubili. Se
               pravi, da imamo neke ovire, ki niso realistične ali kako bi rekli, ki niso tiste, ki
               spodbujajo neka dobra ravnanja, ki niso tista, ki na nek način dvigujejo naš trg in
               preprečujemo udor vseh ostalih, tako kot delajo pač  urejene države. Zato smatramo, da bi tukaj morali bistveno
               več narediti na tem, da se panoga regulira v celotnem spektru. Gre za problem samih
               pogodb, gre za problem tudi delovanja sodstva in pa seveda tudi kako potem na nek
               način, ki bo spodbujal kvaliteto, zagotoviti z obrtnim dovoljenjem, drugimi
               dovoljenji za gradbena podjetja, da bodo lahko kvalitetno poslovala. Tako, da mi
               nimamo nobenega namena nasprotovati v zbornici oziroma obrtno podjetniški zbornici,
               pri tem, da dosežejo neko kvalitetno zaščito vseh podjetij na tem področju, seveda pa
               mora ta vertikala delovati v celoti, ker samo na ta način bomo kot celotno panogo
               lahko zaščitili pred negativnimi vplivi v Sloveniji. Panoga zaposluje 60 tisoč ljudi.
               Interes za sodelovanje ljudi, mladih, je izjemno majhen. V primerjavi z Avstrijo,
               absolutno majhen in mislim, da tukaj moramo narediti svoje poteze skupaj, da lahko to
               stanje izboljšamo. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Gospod Renar, lepa hvala. K besedi vabim gospoda Hertiša Marjana, potem Marta Turk in
               še trije in potem smo za enkrat končali.</p>
            </sp>
            <sp who="SDT6:HertišMarjan">

               <speaker>MARJAN HERTIŠ:</speaker>

               <p>Spoštovani! Sem obrtnik, podjetnik, član obrtno podjetniške zbornice. Na tej naši
               izmenjavi mnenj sem pričakoval predvsem eno zadevo, da bomo podprti od drugih
               segmentov gospodarstva, ker se čutim del slovenskega gospodarstva. Slovensko
               gospodarstvo pa kot celota po vseh primerjalnih analizah nazaduje. Nazaduje po
               konkurenčnih parametrih. To kar se nam danes dogaja, da en drug segment je glavni
               oporečnik močne obrtne zbornice ali pa obratno, da je obrtna zbornica zelo
               zainteresirana za močno gospodarsko zbornico, mislim da je katastrofa za slovensko
               gospodarstvo. Žal tudi s pomočjo našega vodstva, bivšega, ki je naredilo niz anomalij
               in niz napak, ki posledično so izgovor za rušenje konkurenčnosti slovenskega
               gospodarstva. Jaz bom poskušal povedati, kje bomo rušili s takšno ureditvijo to
               gospodarstvo. Zdaj bi potrebovali podporo, sedaj bi potrebovali podporo, da naredimo
               zbornico vitko, konkurenčno in takšno, da bi izboljšala okolje. Na pogajanjih
               kjerkoli smo izjemno neuspešni, stojimo na mestu, ne naredimo ničesar, pa vendar se
               med seboj rušimo. Ali je to logično? Ali je to v interesu gospodarstva, nas ki
               izvažamo? Moram še reči, da večina svojih produktov izvažamo. Izvažamo jih na zahodni
               trg. Stvari, ki jih izvažamo, delno kupujemo od bistveno večjih podjetij in od
               bistveno manjših podjetij, kot smo mi in z vsemi odlično sodelujemo, samo mi, ki jih
               zastopamo, pa ne. Tega res ne razumem.</p>
               <p>Eden izmed ključnih izgovorov je bil, da smo na referendumu to sprejeli, potem pa
               dajmo, razpišimo referendum o tem, če bi plačevali davke. To je bila velika napaka
               vodstva zbornice, namesto da bi razvila produkte, dodatne produkte, je razpisala
               neumen referendum in to ne more biti izgovor za škodo celotnemu segmentu
               gospodarstva. Tudi trgovinski referendum smo imeli, pa ali imamo sedaj v nedeljo
               trgovine zaprte. Kolikor jaz vem, ne. So napake, ki bi jih morali skupaj z drugimi
               zbornicami reševati. To je tipično, regulacija poklicev, izjemno strokovno vprašanje.
               Mi se srečujemo na tujih trgih, kaj? Z izjemno spretnim zapiranjem nastopa na teh
               trgih in izjemno dobro sodeluje z zbornico. Mi počnemo ravno obratno. Ja. Tam kjer so
               napake, kjer so anomalije, jih je potrebno odpraviti v dialogu in strokovno. Drugače
               pa izjemno spretno trg zapira. Kaj bomo dobili? Dobili bomo močne obrtnike, dobili
               bomo močno podporo velikemu gospodarstvu, vsi skupaj bomo konkurenčni, več delovnih
               mest, več davkov, manjše obremenitve, bolj konkurenčni. Danes počnemo povsem nekaj
               drugega. O tej situaciji, naši, recimo smo se ravno, pa je bil že prej sogovornik,
               pogovarjali. V Nemčijo 
               izvažamo največ naših produktov. Preprosto jim ni jasno kaj počnemo. Sami sebe
               razorožimo na tako velikem trgu, da bomo potem na prepihu. Schengen nas čaka proti
               Hrvaški. V naslednjem koraku proti Srbiji. Potopili nas bodo. Govorim predvsem o
               malem gospodarstvu. Seveda, isto se dogaja že velikemu. Gorenje se mora intenzivno
               seliti v Srbijo. Pa kaj naredimo? Zopet nič. Mislim, da je to odgovornost, naša,
               izjemna, pa se je verjetno ne zavedamo. Na drugi strani je pa generična razlika med
               velikimi in zastopanje velikih in malih. Zakaj? Ne moreš ti v eni osebi zastopati
               interes, ki ni bistveno. To se pravi, ni v celotnem spektru drugačen, enem pa je in
               zato mora ostati obrtna zbornica. Prej je bilo že našteto, kar nekaj primerov, kjer
               se pač razlikujemo. Nič hudega. Generalno smo del gospodarstva, v določenih segmentih
               se pa razlikujemo. Mogoče, industrijska politika ni politika obrti in podjetništva,
               je pa izjemno pomembna in prav, da se sprejme in tukaj se določene stvari začnejo
               razlikovati. Stečajni postopek ste zagovarjali drugačne rešitve. Plačilna disciplina
               je gospodarska, drugačne rešitve. Tukaj bi morali iskati dialog, ki bi bil za vse
               sprejemljiv in mi z drugim zakonom s katerim bi naredili dinamično gospodarstvo in
               predvsem konkurenčnejše poslovno okolje. Zakaj pa verjame kot podjetnik, da
               izjemno<gap n="..."/> Kljub temu, da sem prepričan in kdor me pozna ve, da na stroških sem
               strupen. To pomeni, da tudi stroški obrtne zbornice ali gospodarske ali katerekoli
               druge bi se jih na nek način znebil, če bi se le dalo, ampak znebil bi se tudi drugih
               stroškov, ki jih imam za<gap n="...."/> Da ne bi ne, vseh ostalih institucij, ki jih plačujem.
               Ampak vitka, učinkovita zbornica lahko z bistveno manjšimi stroški izvaja
               izobraževanje, ima enotno infrastrukturo, ima enotne produkte, ima en sistem, ima
               tipske rešitve in zastopa interese, ki so že na nek način izoblikovani in z njimi
               tudi nekaj doseže. Iz tega razloga mislim, da je preprosto obvezno članstvo
               zagovarjam kljub temu, da sem terminator stroškov, ravno zaradi tega, ker bi s tem
               lahko stroške tega gospodarstva bistveno zniževali. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Lepa hvala gospod Hertiš. Marta Turk. Pa glede na to, da ste sedaj drugič, bi mogoče
               malo krajše.</p>
            </sp>
            <sp who="SDT6:TurkMarta">

               <speaker>MARTA TURK:</speaker>

               <p>Bom konkretna. Hvala lepa za besedo, še enkrat. Že s prvo spremembo Zakona o
               gospodarski zbornici je prišlo do neenakopravnega položaja gospodarskih subjektov. Na
               to opozarjam kot repliko na enega od prejšnjih razpravljavcev in ta neenakopravnost,
               če zdaj govorim s stališča podjetja, se bo zdaj še nadaljevala. Nič ne bo boljše.
               Včasih je bil podjetnik član v eni zbornici, pa potem v dveh zbornicah, pa zdaj mora
               biti član celo v treh ali štirih zbornicah, če hoče doseči na trgu zadostno mero
               konkurenčnosti. Oprostite, ali to ni strošek. Ali vam povem koliko pomeni to za
               majhno podjetje. Ko sem članica v zbornici Ljubljana, plačam 7,5 evrov z malim
               podjetjem, zato da sem članica še v GZS kot del, dodam še 3 evre, je to, OK 10 evrov.
               Če Hočem biti članica oziroma moram biti članica v obrtno podjetniški zbornici
               dodatnih 20 evrov na mesec, zato da dobim samo enega obrtnika, pa da mi zaračunajo,
               pa nič drugega, nobene druge storitve ne dobim. Potem moram biti še članica
               trgovinske zbornice, ker tudi prodajam določene knjige, moram biti tudi članica
               združenja za knjigotrštvo, ker prodajam knjige in za založništvo, ker tudi zalagam
               knjige. Skratka, naj to seštejem. In če hočem prodajati na nemškem tržišču, moram
               biti tudi članica Slovensko-nemške gospodarske zbornice ker mi bodo tam pomagali
               prodreti na nemško tržišče bolj uspešno. Samo za članarino majhno podjetje, ki ima
               morda manj kot 50 tisoč realizacija na leto, moram plačati tam nekje na okroglo
               kakšnih 800 do 1000 evrov. Se vam zdi to veliko? Meni se zdi. In jaz mislim, da prva
               stvar proti kateri se želimo podjetniki boriti in obrtniki je to, da bomo plačali
               samo eno članarino za zastopanje, lobiranje, usklajevanje interesov, kar se
               zakonodaje tiče, kar počneta za enkrat, kolikor je meni znano, zelo dobro obe dve.
               Gospodarska zbornica Slovenije, mi tukaj danes nismo naštevali kaj vse mi počnemo za
               mikro, mala, srednja, velika podjetja, ampak počnemo tudi zelo veliko, tudi
               izobraževanja, brezplačnega mentorstva, tudi za nečlane, inovativnost itn., ne bom
               naštevala, ker je tega veliko in se mi ne zdi korektno, ker tukaj ni  prostor temu, ampak vendar.
               Neenakopraven položaj, ki pa Ustava pravi, da smo vsi enakopravni, je ves čas, vsa ta
               leta zaradi dvojnega članstva tukaj in še naprej bo. V tako majhnem poslovnem okolju
               kakršno je naše si tudi zato, ker je prejšnji razpravljavec opozoril kaj se bo
               zgodilo ob schengenu ob vstopu Hrvaške tudi na naš prostor, pa že v nadaljevanju v
               Srbiji in to se bo tudi dejansko zgodilo. Jaz v najbolj pesimističnih scenarijih
               vidim tako samo še frizerji, pa čevljarji bomo lahko tukaj v Sloveniji tujim
               podjetnikom in podjetniki bodo prišli sem. Če ne bomo pravočasno naredili nekaj več.
               Seveda ni prva stvar samo v reorganizaciji zborničnega sistema, je pa nekaj res,
               dajmo se mi z zborničnimi sistemi povprašati kaj delamo v interesu tega gospodarstva
               na nivoju lobiranja in absolutno podpiram Daretov apel, politika je tista, ki mora
               razumeti, da naj ne drobi, naj ne povzroča te potrebe po organiziranju,
               institucionaliziranju in postavljanju nekih pravil takšnih in drugačnih. Treba je
               definirati kaj je obrt, žal, to je en pomemben miselni preskok. Jaz se ne strinjam,
               da je obrt nekaj kar uporablja zelo visoke tehnologije. In oprostite naš
               izobraževalni sistem, čeprav ima veliko kritičnih pripomb, vendarle tukaj že obstaja,
               dajmo to najprej urediti. Kaj je pravzaprav obrt? Mi kot zbornica, kot zastopniška
               organizacija nikakor nismo za kakšno deregulacijo, kot je bilo večkrat danes rečeno,
               naj vas spomnim kaj smo povzemali, da hočemo definirati obrt, da je obrtno dovoljenje
               sicer nepotrebna birokratska ovira kadar gre za vse te naštete stvari, ki smo jih
               danes slišali, pa vendar naj se regulira in naj se postavi. Da avtomatsko vpisovanje
               nečlanov OZS v register obrti ni sprejemljivo, ker je potrebno vendarle dati
               priložnost tistemu, ki vam to plača, vam GZS, vam OZS, to kar plačam jaz kot članica,
               kot podjetje, ker če se mi več ne splača delovati, mi bi pa radi imeli čim več
               uspešno samozaposlenih takšnih, ki tudi druge zaposlujejo. Tako, da tukaj je potreben
               res en dialog med samimi zastopniškimi organizacijami in tudi na tistih točkah, eden
               od predgovornikov je tudi rekel, ko so recimo različna stališča ali je 100 tisoč ali
               50 tisoč, ja, pa saj so že zdaj obstoječe inštitucije in telesa, da bi se dogovorili
               in potem nastopili enotno, kajti politika si najbolj želi to, da smo mi razbiti, ne
               pa povezani, saj mi smo vendar v istem prostoru, zastopamo gospodarske subjekte, ne
               glede na velikost, ki ustvarjajo neko dodano vrednost in to je cilj in če ne bomo
               ustvarjali dodane vrednost, ki pa je zelo premajhno, potem si nismo ustvarili
               ničesar. Jaz sem res pionirka podjetništva, tako kot Božena, pa Dare, pa tako naprej,
               Dare je dlje časa na trgu kot recimo jaz. Ampak vam povem, da v zadnjih nekaj let, pa
               recimo, da je to 7, 8 let, vidimo samo slabe rezultate, konec je, pa ne samo zaradi
               gospodarske krize od zunaj, ampak od znotraj, mi sami nismo več povezani. Govorila si
               o solidarnosti, govorila si o zniževanju stroškov, se strinjam, ampak lepo vas
               prosim, stroški na socialnih prispevkih ali na davkih, kaj pomeni to, to pomeni, da
               dajmo potem res privatizirati šole, dajmo privatizirati zdravstvo vse, če nimamo tega
               solidarnostnega prispevka, zato je treba našim obrtnikom in podjetnikom tudi
               razložiti zakaj pa je tisti davek in jaz vam pa povem, da že v osnovni šoli bi morali
               to izobraževati, kar se pa sploh ne dogaja, vprašajte otroke v 9. razredu osnovne
               šole, če ve zakaj so davki. Skratka, mi podpiramo, da se zadeve uredijo, da se
               regulirajo, ne podpiramo pa tega, da bi samo ena inštitucija kot je obrtna zbornica,
               recimo kakršnakoli že bo, bila tista, ki bo rekla ja, to je obrt, ne ta pa ni obrt.
               Zakaj? Ker obstaja možnost, da zadeva in presoja ne bo objektivna. Naj bo to ali neka
               skupna institucija, kjer bodo strokovnjaki eni, drugi in tretji ali pa naj bo to
               prepuščeno, jaz ne vem, zaradi mene tudi ministrstvu, če je treba. Ampak, dajmo biti
               pošteni, kaj želimo ustvariti. Pogoje za naše člane, da ne bomo predragi, da jim bomo
               omogočali njihovo konkurenčnost in konkurenco doma, ker bo vedno več tudi tujih
               podjetij in predvsem v tujini. In zato se že ves čas tudi jaz osebno zavzemam. Zdaj
               pa samo še pod črto to. Ja, gospod Sadovnik, se absolutno strinjam. Ukrep
               samozaposlitve skozi subvencioniranje 4500 evrov ni ukrep, ki bi spodbujal
               podjetništvo, to je sicer mesto apelirati na kakšno drugo ministrstvo, ampak tukaj na
               tem mestu izkoriščam to priložnost in ti rezultati, ki nam kažejo, da potiskamo ljudi
               v samozaposlitev, potem pa čez dve leti padejo nazaj v brezposelnost, to ni
               podjetništvo in  ni podpora
               razvoju podjetništva. Vse to je narobe. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa. Tako kot v Državnem zboru ste z nastopom spodbudili replike. Javil se je
               gospod Kaker, pa gospod predsednik obrtno-podjetniške zbornice. Pa bi prosil na
               kratko. Izvolite.</p>
            </sp>
            <sp who="SDT6:KakerJanez">

               <speaker>JANEZ KAKER:</speaker>

               <p>Gospa Turk, na kratko. O visokih tehnologijah, da to pa ni obrtništvo. Kaj pa je? Kaj
               skoz govorimo? Vlaganja v razvoj in tehnologijo, gospa. Počakajte m malo gospa. Jaz
               sem obrtnik bil, bom in sem še vedno. Imam mizarstvo in imam zelo visoko tehnološko
               in napredne stroje, računalniško vodene stroje, od vsega začetka, takoj, ko sem si ga
               lahko privoščil in kupil, ker me v to žene želja po izboljšavi procesov, ampak zaradi
               tega sem še vedno obrtnik, gospa. Ali moram delati na roke? Ali moram na roke žagati?
               Ali moram na roke oblati, tako kot je moj ded, moj oče? Zmotili ste se. Tudi to je
               obrtništvo kar delam z visoko tehnološkimi stroji. In verjemite, mogoče tudi tisti
               srčni spodbujevalniki se delajo na obrtni način. Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, podpredsednik. Gospod predsednik Kovšca, izvolite.</p>
            </sp>
            <sp who="SDT6:KovšcaAlojz">

               <speaker>ALOJZ KOVŠCA:</speaker>

               <p>Hvala lepa za besedo. Ne bi rad dolival olja na ogenj, ampak na začetku sem povedal,
               eno je definicija obrti, drugo je članstvo v Obrtno-podjetniški zbornici Slovenije.
               Definicija obrti je pomenila tam kjer nekdo ne želi biti član zbornice, potrebuje pa
               obrtno dovoljenje, dajte napravit to distinkcijo. Glede članstva v Obrtno-podjetniški
               zbornici Slovenije imamo pa prostovoljne člane in tu v teh vaših amandmajih je
               neposredno razvidno, da si ne želite, da bi kdorkoli razen tistih, ki jih ozko
               definira ta definira, ki reducira obrt na rokodelstvo, potem to organizacijo
               dobesedno ukinja. Takšnih, kot si jih vi predstavljate, da bi jih imenovali obrtnik,
               so zadnjega pokopali takrat, ko na Žalah še ni bilo žarnih pogrebov. To je eno.</p>
               <p>Drugo. Lepo prosim, ne zavajate javnosti, Obrtno-podjetniška zbornica ne določa kaj
               je obrt in kaj je obrti podobna dejavnost, za to je prisoten resorni minister. Ne
               določa tega Obrtno-podjetniška zbornica in si ne jemlje te pravice, sodeluje pa pri
               strokovnem ocenjevanju kaj je in kaj ni obrtna dejavnost. In lepo prosim tega ne več
               ponavljati. Mislim, da je naš konflikt ravno v tem, v določitvi obsega članstva in v
               določiti obsega kaj obrt sploh je, da nekdo zanjo potrebuje obrtno dovoljenje. Tukaj,
               spoštovane kolegice in kolegi, streljate na napačno tarčo. Sploh ni bilo potrebno
               spreminjati obrtnega zakona, da se bi veliki gospodarski subjekti lahko izognili
               temu, da morajo pridobiti to dovoljenje zadosti bi bila uredba ministra. Če pa to
               zahtevajo okoliške države na katerih trgih želijo biti prisotni gospodarski subjekti,
               ki so vaši člani, ja, je treba najti neko ustrezno rešitev, ampak ne takšno, da se
               zaradi ozkega segmenta, majhnega števila članov, ki bi se želeli izogniti
               administriranju in delujejo na tujih trgih, recimo v Avstriji, ki to zahteva in v
               Nemčiji, ki to zahteva, zaradi tega je treba pa razformirati eno celotno
               organizacijo, redefinirati obrt, da bi se ti trije, štirje, pet ali koliko lažje
               prebili na tuji trg. Istočasno se pa s tem, ko se ukinja obrtno dovoljenje oziroma
               obrt tako ozko definira, omogoča pa nastop vsem gospodarskim subjektom iz okoliških
               držav pod enakimi pogoji tu. Oprostite, jaz bi rad samo to, ne bom več dolgo govoril,
               ampak za to, da rešite problem peščice odpiramo na široko vrata tuji konkurenci, pa
               ne zdravi, v glavni nelojalni, močne, močnejše države od naše to ne počnejo in nam to
               odsvetujejo, ni primerno, da se rešiti tudi drugače. Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, predsednik. Bojan Fink. Malo ste se načakal, ampak izvolite.
               </p>
            </sp>
            <sp who="SDT6:FinkBojan">

               <speaker>BOJAN FINK:</speaker>

               <p>Lepo pozdravljeni vsi! Prihajam iz podjetja Reprokolinska, sem lastnik in direktor
               tega podjetja in sem član obvezno Obrtno-podjetniške zbornice in prostovoljno
               Gospodarske zbornice Slovenije.</p>
               <p>Moja podpora stališču Gospodarske zbornice je nedvoumna, bom povedal tudi, zakaj. Ko
               sem dobil odločbo, kot je bilo rečeno, strokovno ocenjevanje, kaj je obrti podobna
               dejavnost in podobno. In ko sem angažiral odvetnike in ko smo se pritožili, trikrat
               preregistrirali, smo bili vedno obrti podobna dejavnost. Zakaj - zato, ker so
               uradniki, zlobirani, iz Obrtnega zakona v uredbo prepisali vse in je bilo vse obrti
               podobna dejavnost. Naša proizvodnja, delamo surovine za pekarstvo, ni obrtna. In
               moram plačevati 100 evrov na mesec eni zbornici v Mostah pa slovenski
               Obrtno-podjetniški zbornici. <stage>/Oglašanje v dvorani./</stage> Je res, vam lahko pokažem
               položnice! Ne mi tega govorit! Ne mi tega govorit, vam bom prinesel položnice, in ne
               govorit neumnosti<gap n="..."/></p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Saj se boste zmenili<gap n="..."/></p>
            </sp>
            <sp who="SDT6:FinkBojan">

               <speaker>BOJAN FINK:</speaker>

               <p>Ja, saj. Ko tole poslušam, sploh ni problem, ne vidim problema v tem, da obrt mora
               biti - da je bilo polno uspešnega dela v Obrtni zbornici, da ta zbornica uspešno dela
               in tako naprej. In je ta dilema, prostovoljno ali obvezno, popolnoma izmišljena - kot
               da bo prostovoljno članstvo pomenilo razpad obrti in tako naprej, in obratno. Ni res!
               Vsebina je važna. Problem, ki ga imamo, imamo tudi v našem podjetju, je pa
               reguliranje, zakonodaja na raznih področjih, ko naši uradniki so bolj papeški od
               papeža in tisto, kar evropska direktiva predpiše, mi še deset stvari zraven dodamo,
               da ja onemogočimo normalno funkcioniranje. In to govoriti, da smo izglasovali na
               referendumu - ja, smo izglasovali, in to morate spoštovati, to ste hoteli. In
               primerjati ulico Maribor, pa dajmo glasovanje o davkih, se mi zdi velik populizem.
               Obe stvari rabimo. Naj se vsak sam odloči, kje bo. Vsak se naj sam odloči. Tam bo,
               kjer bo videl nek svoj interes. Kjer bo videl, da se lahko razvija, da mu ta zbornica
               sledi, da mu nekaj koristi in tako naprej. Ne nečesa predpisovati. Jaz sem za
               maksimalno v organizacijskem smislu, za deregulacijo. Zakaj - zato, ker sama
               regulacija obvezno in prostovoljno ne pomeni nič v vsebini. Mi moramo eni in drugi
               skupaj delati in iskati najboljše rešitve, predvsem zakonodajne. Nekdo je danes tu
               rekel, da raje vidimo, da sosedu crkne kaj, kot da bi delovali. Mi imamo tu preveč
               ovir. Dajmo sprostiti zadeve! Dajmo ljudem, da začnejo delati, živeti od svojega
               dela, ne pa od sociale. Dajmo prave spodbude! In tudi otroci se bodo potem vpisovali
               v te poklice in bodo poklici cenjeni, tako kot je v Avstriji in tako naprej. Še malo,
               pa ne bomo imeli več vodovodarjev, jih bomo imeli iz Ukrajine ali iz kje. Tako da mi
               je ta dilema popolnoma tuja.</p>
               <p>Mimogrede, bilo je nekaj omenjeno, kaj je ena zbornica zagovarjala, recimo, o
               prisilni poravnavi. Sem prišel sem in sem predsedniku upniškega odbora v neki firmi,
               kjer so imeli danes sestanek. Ni problem 50 pa 10%, dragi moji, problem je v tem, da
               je naša zakonodaja takšna, da nihče ne pogleda, ali je tisti papir, ki je pripravljen
               za prostovoljno, ali pije vodo ali ne. Sploh ni pomembno to, važno, da je napisano.
               In 90% prisile se konča v stečaju. V tem je problem. Se pravi, zakonodajo je treba
               spremeniti. In nima veze, ali je to rekla Gospodarska zbornica ali Obrtno-podjetniška
               zbornica, ni v tem problem. Problem je v zakonodaji, ki je tako regulirana.</p>
               <p>Tako da še enkrat povem, če se na tem področju ne bo nekaj spremenilo, resno
               razmišljam, da bom selil proizvodnjo v sosednjo državo. Res! Ker imam tega počasi
               zadosti. Vsak se tu hoče javit pa cuzat! Pa plačevati. Pa inšpekcij imam več kot, ne
               bom rekel kdo, na področju pekarstva, kjer delajo, pa nimajo nobenih inšpektorjev, pa
               se vsi izgovarjajo, pa vsi stran gledajo. Tu izgubljamo preveč  energije za nepomembne zadeve. In dajmo
               regulirat, naj se vsak odloči, kam gre, spodbude, pa gremo veselo na delo, pa v nova
               delovna mesta, ni drugega! Hvala lepa.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Lepa hvala, gospod Fink.</p>
               <p>Še trije so prijavljeni za razpravo. Najprej Alenka Avberšek, potem Gregor Epih in na
               koncu Andrej Klobasa.</p>
            </sp>
            <sp who="SDT6:AvberšekAlenka">

               <speaker>ALENKA AVBERŠEK:</speaker>

               <p>Spoštovane in spoštovani!</p>
               <p>Še enkrat pozdravljam predsednika Obrtno-podjetniške zbornice, ker imam občutek, da
               vam ta beseda mogoče na moji strani malo zastane; verjamem, da to ni namerno.
               Dovolite, da dam nekaj replik, komentarjev.</p>
               <p>Najprej bi začela pri zaključku moje prejšnje, prvotne predstavitve. To, kar smo
               rekli, kar smo predstavili, argumente za spremembo novele Obrtnega zakona, je,
               mislim, bilo danes z naše strani z več primeri utemeljeno, zakaj tako mislimo. Še
               enkrat pa potrjujem glasno, javno pred vsemi, da namen Gospodarske zbornice ni rušiti
               kredibilnosti Obrtno-podjetniške zbornice. Nikakor! Želimo samo, da si razčistimo
               tista področja, na katerih delimo neko skupno jedro delovanja. To pa je, kako
               okrepiti konkurenčnost slovenskega gospodarstva, v katerega se štejejo velika, mala,
               srednja podjetja in tudi obrt. Večkrat je bilo danes poudarjeno, kje so razlogi,
               zakaj do večjega povezovanja na različnih področjih našega delovanja ne pride.
               Verjamem, da je današnja seja mogoče tudi eden od vzvodov za to, da bomo začeli tudi
               med sabo drugače komunicirati, kot smo doslej.</p>
               <p>Na zaključku svoje predstavitve sem izpostavila tudi to, da je treba v naslednjem
               koraku premisliti o vsebini, o formi obrtnega dovoljenja. Tudi to je bilo danes
               večkrat argumentirano, zakaj. In poudarila sem, da v kontekstu širše razprave o
               celoviti zbornični organiziranosti, primerljivi organiziranosti v bližnjih državah.
               Tudi jaz sem imela v mislih koncept, ki ga je citiral gospod predsednik, in se še
               enkrat pod tisto izjavo podpišem. Ampak ta izjava je bila danes leto, vmes se ja pa
               zgodilo veliko stvari, na žalost tudi vaš referendum. Ta referendum je legitimen, če
               smo pravna država. In na podlagi tega referenduma je v bistvu tudi to izhodišče, o
               katerem je danes praktično tekla vsa razprava, vse vaše predstavitve. Tudi mi kot
               zbornica bi se lahko predstavljali s svojimi produkti in tako naprej, pa ni bil to
               namen razprave. Tudi mi imamo veliko dobrega za pokazati in veliko skupnega, kjer
               dobro sodelujemo. Kot prostovoljna zbornica vemo, kaj to pomeni. Razumemo, zakaj se
               upirate temu. Razumemo, ker smo iz 260 zaposlenih danes pristali na 100, na 50%
               prihodkov, ki jih lahko pokrijemo s članarino, vse ostalo smo na trgu in tako dalje.
               Veliko problemov imamo z izvajanjem zakonodaje, tudi na področju izobraževanja, ki
               ste ga izpostavljali, ker nam država po eni strani daje neke kompetence, nimamo pa
               vzvodov in finančnih sredstev in še česa drugega za to, da bi to izvajali. Nikakor s
               svojimi predlogi nočemo jemati, to še enkrat poudarjam, kredibilnosti
               Obrtno-podjetniški zbornici. Tudi pri svojih še vedno vztrajamo na tem, menimo, da je
               prav, da imamo dostop do javnih pooblastil na področju mednarodnega sodelovanja, tako
               kot je predlog našega amandmaja. Ker menimo, da moramo imeti vsaj približno enake
               pogoje poslovanja, in ne oporekamo temu, da ste po noveli zakona oseba javnega prava
               za razliko od nas, ker gre za ogromno razliko. In lepo prosim  še enkrat, ne jemljite naših argumentov na neki
               osebni ravni, konkretno celo naslovljeno na mene osebno, nikakor. Mislimo najbolj
               pošteno in konstruktivno.</p>
               <p>Vaši argumenti, kje se razhajamo pri področnih zakonodajah, sistemski zakonodaji,
               insolventni zakon. Gospe in gospodje, razhajali smo se na področju, zaradi katerega
               je danes še nekaj podjetij mogoče več v stečaju kot bi bilo treba, če bi v tistih
               spornih procentih prisilne poravnave mogoče prej našli skupni jezik, ker je padel cel
               zakon, ker je padel cel zakon. Imamo zdaj priložnost, da se uskladimo, ker nam tukaj
               konji peljejo v povsem napačno smer. Podobno bi lahko diskutirali o cestnem prometu,
               o ne vem, ZASP-u in tako, o davčnih blagajnah, o pavšalni obdavčitvi, oprostite,
               tukaj moramo imeti en skupni imenovalec. Lahko imamo različna stališča, ampak vsako
               delo šteje, vsak račun šteje in tako naprej. Tukaj notri se moramo zbližati, ampak na
               koncu, če se vi, hvala bogu pred vašimi člani pohvalite, da ste si zlobirali toliko
               in toliko nižje prispevke. Ja, oprostite, ampak na čigav račun. Državni odhodki so še
               vedno takšni kot so. In nikar prosim vi ne ponavljajte, da gospodarska zbornica
               deluje samo v interesu velikih. Nikakor ni res. Naša panožna, regionalna
               organiziranost je takšna, da lahko usklajuje tudi te interese, na takšen način, da
               lahko takrat, ko pride do konflikta interesov, zlasti pri malih ti nastopajo povsem
               samostojno, za legitimiteto celovite GZS.</p>
               <p>In, ko govorimo o vprašanju, se vračam zdaj na obvezno ali neobvezno organiziranost
               zbornično. Bom takoj. Prostovoljna zbornica je gotovo manj konkurenčna, manj uspešna
               od obvezne. Kako to vpliva na konkurenčnost njenih članov ali gospodarstva ali
               države, o tem se da veliko diskutirati, razdrobljenost nikomur ne koristi, mogoče
               komu, ki želi zmanjšati moč. Ampak pogovarjamo se o temu, kako je zbornica, ena,
               druga tretja del celovitega odpornega okolja, ministrstev, agencij, regionalnih
               razvojnih agencij, lokalnih podjetniških centrov, tehnoloških parkov in ne vem še
               česa, kaj vse imamo, pa ne delujejo tako kot bi morali. In v tem kontekstu se dajmo
               lotiti tudi organiziranost zbornic v neki novi konstalaciji, ki lahko potem tudi
               pristanemo na temu, da mora biti vsakdo nekje organiziran, ker ni pošteno, da smo
               tudi mi danes tukaj v imenu tistih, ki niso nikjer, tudi pri vas ne.</p>
               <p>Skratka, začnimo novo komunikacijo povezovanja in gospod predsednik vas pozivam, da
               jo začnemo pri razpravi skupnem nastopu delodajalcev pri delovnopravni zakonodaji.
               Hvala.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa. Tisto ni bilo opozorilo, ampak je bila moja tehnična napaka, tako da si
               sama zaključila.</p>
               <p>Gregor Repih ima besedo. Na koncu pa še Andrej Klobasa in potem mislim, da smo
               zaključili. Seveda, če bo imel kdo željo ni problema, ampak to je to.</p>
            </sp>
            <sp who="SDT6:RepihGregor">

               <speaker>GREGOR REPIH:</speaker>

               <p>Lep popoldne vsem prisotnim. In jaz bi se še malo vrnil na obvezno pridobitev
               obrtnega dovoljena in njegove nadgradnje mojstrskega naziva. Par suhoparnih podatkov,
               ki bo mogoče komu koristilo. Dosedanje spremembe obrtnega zakona nam jasno kažejo, da
               smo v Sloveniji od leta 1994, ko je bil sprejet obrtni zakon pa vse do danes
               temeljito deregulirali vstop v obrtno dejavnost, skladno s pravnimi akti in
               priporočili ter smernicami EU. To seveda ne pomeni, da ta ureditev ne bi bila predmet
               evalvacije, saj je nenehno potrebno spremljati tako razvoj poklica, kakor tudi same
               dejavnosti, ter skladno s tem sprotno prilagajati ureditev tako v smeri deregulacije,
               kakor tudi v smeri regulacije vstopa v dejavnost, vendar zato ne bi bilo potrebno
               spreminjati sedaj veljavnega obrtnega zakona, ampak bi se ustrezno spreminjala le
               vladna uredba dejavnosti. Res, da prevelika regulacija vstopa v dejavnost vpliva
                   na konkurenčnost
               gospodarstva, vendar pa ima veljavni obrtni zakon prav tako zagotovljene
               konkurenčnosti naših podjetij, določilo po katerem je lahko podjetnik ali družbenik
               družbe oseba, ki ne izpolnjuje kvalifikacijskih pogojev pod pogojem, da zaposli
               osebo, ki te pogoje izpolnjuje, to je nosilec obrtne dejavnosti. Prav s tem je
               ureditev obrti in tudi podjetništva v Sloveniji mnogo liberalnejša kot v večini držav
               EU, ki takšne izjeme ne poznajo oziroma jo urejajo le izjemoma. Dokaj reguliran vstop
               v upravljanje obrtne dejavnosti imajo v Avstriji, Nemčiji, Franciji, podobno tudi v
               Italiji, vendar pa s tem pogoji med posameznimi deželami nekoliko razlikujejo, tako
               je v Avstriji v tem trenutku reguliranih 80 obrtnih dejavnosti, za katere je potrebno
               izpolnjevati pogoje določenih delovnih izkušenj in ustrezno poklicno kvalifikacijo.
               Prav zahtevana poklicna kvalifikacija je na bistveno višjem nivoju kot jo poznamo pri
               nas. Kot primer navajamo opravljanje tesarskih del, postavljanje ostrešij in drugih
               lesenih konstrukcij, kjer mora imeti oseba najmanj eno leto in pol delovne dobe na
               vodilnem položaju in končano višjo strokovno šolo. Na področju graditve objektov v
               gradbeništvu mora imeti oseba, ki je nosilec dejavnosti najmanj štiri leta delovne
               dobe, od tega najmanj dve leti kot vodja gradbišča in končano višjo strokovno šolo. V
               Nemčiji je bilo do 1. januarja 2004 za vstop v opravljanje obrti reguliranih 94
               poklicev. Oseba, ki je želela opravljati obrtno dejavnost je moral izpolnjevati
               kvalifikacijski pogoj, in sicer, da je imela opravljen ustrezen mojstrski izpit ali
               pa ustrezno višjo ali strokovno izobrazbo. V začetku leta 2004 je pričela veljati
               novela obrtnega zakona po kateri je za vstop v obrt reguliranih 41 poklicev, medtem
               jo je za 53 poklicev bil vstop dereguliran. Glede izpolnjevanja kvalifikacijskega
               pogoja za opravljanje obrtne dejavnosti mora oseba izpolnjevati pogoj ustrezne
               poklicne izobrazbe z opravljenim pomočniškim izpitom in najmanj štirimi delovnimi
               izkušnjami na vodilnem mestu. Tukaj lepo vidimo kako njihov obrtno-zbornični sistem
               zadeve glede na življenjsko nujo regulira oziroma deregulira. In na koncu bi
               izpostavil še to, da obrtno-zbornični sistem se ukvarja s tem že več kot 40 let,
               vodijo ga obrtniki, ki so, kot vemo, pragmatični in si sigurno ne želijo
               zbirokratizirati svojega delovanja.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Hvala lepa, gospod Tepih. No, zadnji je Andrej Klobasa. Glede na to, da sva
               prijatelja, Andrej, optimistično zaključi.</p>
            </sp>
            <sp who="SDT6:KlobasaAndrej">

               <speaker>ANDREJ KLOBASA:</speaker>

               <p>Hvala lepa, predsedujoči za besedo.</p>
               <p>Gospa Avberšek, kolikor vas spoštujem, pa smo kar nekaj skupaj naredili, vam moram
               povedati, da v interesu podjetništva ne delujete. Če, ko ste prej rekla, da
               marsikatero podjetje ne bi šlo v stečaj, če bi zaradi tistih par procentov se
               strinjali, pa vam bom povedal, leta 2008 je v Mariboru crknila firma, ki je šla po
               stari zakonodaji v prisilno poravnavo in prav je, da obrtniki in poslanci in
               predsedujoči to slišite. Od tega je šla na 20% po stari zakonodaji in Andrej Klobasa
               kot mali podjetnik je izgubil 100 tisoč evrov. To isto podjetje se je naprej mastilo,
               vsi so dobivali plače, direktor Volko, seveda, normalno. Ko je imelo prve tri leta
               tudi tistih 10% niso dali, zdaj je minilo že drugo, četrto leto, pa tistih naslednjih
               10% še niso dali, jaz sem še stalno brez 20 tisoč evrov, kaj šele 80 tisoč evrov.
               Potem smo mi šli k ministru za pravosodje in mu povedali: <q>"Ali si povezan z mafijo
               ali pa uredi to zadevo."</q> Kajti to je legalna kraja. In potem je minister prisluhnili
               s svojimi sodniki in to naredil na 50% in tako dalje. Edino Merkur je šel v prisilno
               poravnavo po tej zakonodaji in tako dalje, zaradi tega, ker je tudi neki Bine Kordež
               mislil, da ima jurja v žepu, pa da bo kupil celi Merkur, pa ga delavcem ukradel. Ne
               da se to, gospa Avberšek. In problem je kaj? Problem je, da smo mi obrtniki delali,
               pa smo to izgubili. On, ki pa je to pripeljal tako daleč, pa seveda naprej veseli, pa
               ima 10 jurjev plače. To ne gre, gospa Avberšek. Če ste zavozili firmo crknite tako
               kot v Ameriki v 4-ih dneh, pa po 10-ih, 15-ih letih tovarna avtomobilov slišimo, da
               še ni stečajne mase konec, pa
               še oni ga bodo dali za 3 mesece ali koliko, za 3 leta zaprli, da lovcem ni dal, pa
               vse pokradel. Žagarja mislim, no, jaz vedno govorim javno, nikdar ne skrivam pred
               javnostjo. In tukaj ni interes malega podjetnika, da to izgubi, ker meni je všeč, ko
               nekoga za tistih 20.000 evrov, ko sem že pred štirimi leti vedel, da jih ne bom
               dobil. In zato bi bilo bolje, če bi to podjetje šlo v stečaj. Na koncu sem mislil, da
               bom ta denar dobil, zdaj so mi pa ponovno 50 jurjev dolžni. Samo upam, da ne bodo
               ušli. In če boste videli, da Andrej Klobasa blokira neko podjetje v Mariboru, morate
               vedeti to, kar sem danes govoril. Ne bodo se izmazali! Pa tudi preko mojega trupla,
               če me policija ustreli! Verjemite! In to vi zagovarjate. Vi ste cel čas to
               zagovarjali in Trgovinska zbornica. In zato smo mi v nasprotju. Naši skupni interesi
               so, da mora biti vsak član v eni izmed zbornic, in tu se začnete vi, pa Kaker, pa naš
               predsednik, gospod Kovšca, urarski mojster, kot se sam predstavlja, in dajte se
               pogovorit! In tu imamo zdaj argumente, zdaj stisnimo državo! Ker minister iz
               Prekmurja pa njegov državni sekretar sploh ne razumeta, kaj to pomeni zbornica.
               Nimata blage veze! Ne Rožič pa ne Žerjav. Jakob Presečnik, lep pozdrav bivšemu
               ministru za promet! Sami veste, kakšni so problemi bili transportu. Niti niste
               vedeli, kje je Dolga vas, pa smo mi reševali. Pa vas ne bi hotel žaliti, vsaka vam
               čast, ker ste potem dobro reševali naprej, ko smo vam povedali in pomagali. Ampak
               dejstvo je, da ni bilo zbornice. Imeli bi probleme z Madžari, imeli bi probleme s
               Poljsko, s celo Evropsko unijo. Mi smo vas rešili, Jakob Presečnik, minister za
               promet! Obrtna zbornica vas je rešila težav, lahko priznate. In, veste, kaj vam bom
               še povedal - nastanek Obrtne zbornice in Gospodarske zbornice je popolnoma drugačen.
               Mi, obrtniki, ko smo se, ker sem že malo bolj star, pred davnimi leti začeli pečati
               jaz s transportom, drugi pa z neko drugo zadevo, nas je sistem zabaval - nismo mogli
               ne tega, ne onega, ne tistega. In tako smo se začeli v neki <q>"šoder"</q> jami pogovarjati,
               kaj narediti in kako narediti. Zato smo ustanovili Društvo avtoprevoznikov. Zametek
               Obrtne zbornice je Društvo avtoprevoznikov. V Mariboru na tržnici še danes stoji
               tista hiša, pa je naša, nismo je še nikoli prodali, pa nimamo namena. Ampak potem so
               bila neka združenja in tako dalje. Šele dolgo, dolgo po tistem, ko smo znotraj
               gospodarskega sistema, znotraj Gospodarske zbornice delovali, ki je bila z dekretom
               ustanovljena v Jugoslaviji, smo mi kot Obrtna zbornica znotraj tega sistema vašega
               sodelovali in šele potem smo na nek način dobili obvezno članstvo, tudi tako, kot ste
               ga vi imeli, in tako dalje. Zato je naše premoženje naše, vaše pa z dekretom. In če
               bo prišlo do tega, če se zdaj ne boste zmenili, gospa Avberšek in vsi predstavniki
               Gospodarske zbornice in naše, če se ne boste zmenili, da državo zdaj udarimo po
               hrbtu, da to naredi, da bo vsak obrtnik in podjetnik moral biti v eni izmed zbornic,
               potem vam povem nekaj: čez tri mesece bo ta država imela kaos, ne bo vedela, kaj se
               dogaja. Prvi jo bodo prevozniki blokirali, potem pa še ostali obrtniki. Kajti, kaj se
               bo zgodilo - zgodila se bo ta anomalija, da nobeden več ne bo vedel, kje smo in kaj
               smo. In zdaj imamo možnost. Če pa ne, pa morate nekaj vedeti - to, kar je nekdo prej
               rekel, plačujemo SVAZ-u ali komu<gap n="..."/></p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Čas je potekel<gap n="..."/></p>
            </sp>
            <sp who="SDT6:KlobasaAlojz">

               <speaker>ALOJZ KLOBASA:</speaker>

               <p>Ja, še minuto daj.</p>
               <p>Kaj se zgodi - jaz tudi pravim, da je treba avtorske pravice takoj ukiniti. Kakšna
               obveza! Kaj, se politične stranke iz tega motivirajo pa plačujejo iz tega? Treba je
               videti, kam gre ta članarina, komu gre ta članarina. Treba je Zdravniško zbornico -
               recepte jim ukiniti. Pa kaj, naj ima vsak doktor svoje recepte, če je tako, zakaj
               mora tam biti obvezno član! Treba bo Kmetijsko zbornico - tudi tam, kjer je<gap n="..."/>
               <stage>/nerazločno/</stage>, zakaj bi morali biti notri? Potem naj se vse ukine in gremo vsi na trg.
               Ne, zdaj imamo možnost, država nas potrebuje, gospa Avberšek. Vsi ostali, ki ste
               prišli iz Gospodarske zbornice, ko mislite, da bi lahko bilo drugače - ne, skupaj
               nastopimo proti državi! In skupaj naredimo to, kar je treba, in skupaj jo prosimo, če
               ne, pa zahtevamo, če ne bo poslušala, kaj pomeni prošnja. Drugače pa - bog nam
               pomagaj! Vam povem, da ne bo dobro. In tu se ne morem z vami strinjati, da smo na
               enakih bregovih. Mi, obrtniki, če je podjetje prišlo v stečaj, mislim, tako daleč, da
               ne more več ničesar plačati, naj krepne! Naj krepne! Ne, da na mojih plečih živi.
               Novkovič, bili ste novinar celo življenje. Če nekdo ima možnost  da mene <gap n="..."/><stage>/Nerazumljivo./</stage><gap n="..."/> oni so
               <gap n="..."/><stage>/Nerazumljivo./</stage><gap n="..."/> mariborsko podjetje, firme za 300 milijonov evrov. Konec koncev
               jaz nisem mogel.</p>
               <p>Predsedujoči, saj to je bistvo tega, boste tudi v Državnem zboru morali razpravljati.
               Morali boste nekaj reči, ker tako ne gre, in ta država se nam bo zrušila. Res, gospa
               Avberšek,<gap n="..."/> tudi naš predsednik to ve, da se bo sistem zrušil. Glejte gospa, jaz sem
               danes, ne morem plačati plač svojim delavcem, ker nimam denarja. Ne morem plačati
               Shella, ne morem plačati OMW, ne morem davka plačati, ne se čuditi, če drugi teden
               tudi ne bodo dobili šolniki plač, zato, ker privatniki ne moremo plačati, ker nam
               velik sistem ni plačal. Ta veliki sistem pa si je dal plače sebi, jaz mojim delavcem
               ne morem dati, pa tudi sebi ne dam. Vsi družinski člani nismo dobili plače, oni pa
               imajo in sistem se nam bo, predsedujoči, zrušil če v tem, in poslanci če ne boste v
               tem Državnem zboru nekaj naredili. Pa zdaj je Rožič šel nekam, kaj je šel gospod
               Rožič. Enkrat na 20 let je bila priložnost poslušati, pa še zdaj nima časa, pa ve da
               danes tu ne bi sedel cel dan časa. Pa ker si me že parkrat opozoril, hvala lepa sploh
               za besedo.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Andrej, lepa hvala.</p>
               <p>Ja, zdaj verjetno nisi pričakoval, da ne bomo dobili replike od gospe Avberšek<gap n="..."/></p>
            </sp>
            <sp who="SDT6:AvberšekAlenka">

               <speaker>ALENKA AVBERŠEK:</speaker>

               <p><gap n="..."/>Ne, ne, glejte, jaz<gap n="..."/></p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p><gap n="..."/>Ne, ne, Alenka, samo malo. Dajmo se držati pravila, pojdite na sredino in končajmo
               dostojanstveno to kar smo začeli.</p>
            </sp>
            <sp who="SDT6:AvberšekAlenka">

               <speaker>ALENKA AVBERŠEK:</speaker>

               <p>Predsednik lepa hvala, res se nisem imela namena še enkrat oglašati, ampak na temo
               insolventnega zakona, da ne bi bilo kakšnega nesporazuma, ne trgovinska ne
               gospodarska zbornica se nismo v tistem famoznem procentu z vami razhajali zaradi
               tega, ker bi želeli kogarkoli oškodovati bolj, kot ga sicer že naš sistem kot tak.
               Trdili smo, da je tak procent med dvema slabima rešitvama boljša, ker izhod pri nas
               je samo stečaj na katerem nihče, ne veliki ne mali upniki ne dobijo nič, mali sploh
               nič, traja pa neskončno dolgo in je odličen poslovni model za vse tiste, ki v tem
               sistemu delujejo. In pričakujemo, da bo insolventni zakon to anomalijo na papirju
               odpravil, kako jo bo pa v praksi pa je odvisno od mnogih drugih faktorjev, o katerih
               danes ne bi govorila, lahko pa kdaj drugič. In ne prepisujte nam prosim negativnih
               slabih namer, ko smo to zagovarjali. Konec.</p>
            </sp>
            <sp who="SDT6:HanMatjaž">

               <speaker>PREDSEDNIK MATJAŽ HAN:</speaker>

               <p>Lepa hvala.</p>
               <p>S tem smo izčrpali vse razpravljavce. Kot predsednik Odbora za gospodarstvo moram
               reči, da sem zelo zadovoljen z razpravami, da tudi ta zadnja Andrejeva razprava je
               prava razprava in je prav, da se tudi na tak preprost način pove kje so problemi v
               tej naši Sloveniji in verjemite mi, da nekateri poslanci se še kako zavedamo teh
               problemov. Še enkrat vsem udeleženkam, udeležencem, vsem razpravljavkam in
               razpravljavcem, Gospodarski zbornici, Obrtno-podjetniški zbornici Slovenije se
               zahvaljujem za posredovana in tudi izražena mnenja. Jaz upam, da jih bomo poslanci in
               poslanke na procesu sprejemanja obrtnega zakona tudi upoštevali.</p>
               <p>Hvala vam lepa in srečno. <stage type="time">Javna predstavitev mnenj je bila zaključena 10.
                  januarja 2013 ob 14.41.</stage>
               </p>
            </sp>
         </div>
      </body>
   </text>
</TEI>