<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Skupna-2012-04-03_2">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za zunanjo politiko</title>
            <title>Odbor za obrambo</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-03+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session" corresp="#Skupna-2012-04-03_2.OZZP">B83F37769EB87B1AC1257D1F005A558C</idno>
               <idno type="custom" subtype="session" corresp="#Skupna-2012-04-03_2.OZO">6EFD9385D5A3D3EAC1257D1F005A5579</idno>
               <idno type="custom" subtype="day" corresp="#Skupna-2012-04-03_2.OZZP">6B1472DC5FA5DBAFC12579D60029BA82</idno>
               <idno type="custom" subtype="day" corresp="#Skupna-2012-04-03_2.OZO">271892D6E96DB220C12579D60029DF8C</idno>
               <idno type="URI" corresp="#Skupna-2012-04-03_2.OZZP">https://www.dz-rs.si/wps/portal/Home/deloDZ/seje/evidenca?mandat=VI&amp;type=pmagdt&amp;uid=6B1472DC5FA5DBAFC12579D60029BA82</idno>
               <idno type="URI" corresp="#Skupna-2012-04-03_2.OZO">https://www.dz-rs.si/wps/portal/Home/deloDZ/seje/evidenca?mandat=VI&amp;type=pmagdt&amp;uid=271892D6E96DB220C12579D60029DF8C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Skupna-2012-04-03_2.OZZP" n="8">
               <name>nujna seja</name>
               <date when="2012-04-03"/>
            </setting>
            <setting who="#Skupna-2012-04-03_2.OZO" n="5">
               <name>nujna seja</name>
               <date when="2012-04-03"/>
            </setting>
         </settingDesc>
         <particDesc>
            <listOrg>
               <org xml:id="Skupna-2012-04-03_2.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="6" notBefore="2011-12-16" notAfter="2014-08-01">
                        <label>6. mandat (2011-2014)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="Skupna-2012-04-03_2.OZZP">
                        <orgName key="OZZP">Odbor za zunanjo politiko</orgName>
                     </org>
                     <org xml:id="Skupna-2012-04-03_2.OZO">
                        <orgName key="OZO">Odbor za obrambo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA ZUNANJO POLITIKO</stage>
            <stage type="session">(8. nujna seja)</stage>
            <stage type="title">in  ODBOR ZA OBRAMBO</stage>
            <stage type="session">5. nujna seja</stage>
            <stage type="date">(3. april 2012)</stage>
            <stage type="chairman">Skupno sejo sta vodila Jožef Horvat, predsednik Odbora za zunanjo politiko, in
            Franc Jurša, predsednik Odbora za obrambo. </stage>
            <stage type="time">Skupna seja se je pričela ob 14. uri. </stage>


            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Spoštovane kolegice in kolegi! Pričenjam 8. nujno sejo Odbora za zunanjo
               politiko.</p>
               <p>Obveščam vas, da se je za današnjo sejo opravičil gospod Samo Bevk; drugih obvestil o
               nadomeščanju ali odsotnosti nimamo.</p>
               <p>29.3.2012 sem prejel opravičilo predsednika Vlade, gospoda Janeza Janše.</p>
               <p>Pozdravljam vse prisotne, še posebej ministra za zunanje zadeve Karla Viktorja
               Erjavca, ministra za obrambo Aleša Hojsa in ostale predstavnike Vlade. Pozdravljam
               načelnika generalštaba, brigadirja mag. Dobrana Božiča, medije, gospoda Otoničarja,
               predstavnika Državnega sveta in ostale  prisotne!</p>
               <p>2.4.2012 ste bili obveščeni o dodatnem gradivu k 1. in 2. točki današnjega dnevnega
               reda.</p>
               <p>Prehajamo na določitev dnevnega reda seje odbora. S sklicem seje ste prejeli predlog
               dnevnega reda seje odbora. Predlogov za spremembo dnevnega reda nismo prejeli,
               predlagam le, da se zamenja vrstni red obravnave točk, tako da bi kot 1. točko
               obravnavali 2. točko in potem kot 2. točko 1. točko dnevnega reda. Spoštovane članice
               in člani Odbora za zunanjo politiko, predlagam, da o tem predlogu glasujemo.</p>
               <p>Kdo je za? <stage>(16 članov.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet in dnevni red določen.</p>
               <p>Besedo predajam predsedniku Odbora za obrambo, gospodu Francu Jurši.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa za besedo. Spoštovane kolegice in kolegi! Pričenjam 5. nujno sejo Odbora
               za obrambo.</p>
               <p>Obveščam vas, da nisem prejel nobenega opravičila glede zadržanosti.</p>
               <p>Pozdravljam vse navzoče člane odbora, ministra za obrambo, gospoda Aleša Hojsa,
               njegove sodelavce, ministra za zunanje zadeve, gospoda Karla Viktorja Erjavca, in
               njegove sodelavce, druge vabljene in navzoče predstavnike medijev!</p>
               <p>Tudi meni je poslal opravičilo predsednik Vlade, gospod Janez Janša.</p>
               <p>Prehajamo na določitev dnevnega reda seje odbora. S sklicem seje ste prejeli predlog
               dnevnega reda seje odbora. Predlogov za njegovo spremembo nismo prejeli. Predlagam,
               da se zamenja vrstni red obravnave 1. in 2. točke dnevnega reda. O predlogu
               glasujemo. </p>
               <p>Kdo je za? <stage>(9 članov.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet in dnevni red določen.</p>
               <p>Besedo predajam predsedniku Odbora za zunanjo politiko, gospodu Horvatu.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Hvala lepa.</p>
               <p>Prehajamo na obravnavo <title>VLOGE REPUBLIKE SLOVENIJE V AFGANISTANU.</title>
               </p>
               <p>Vlada je dne 2. aprila 2012, torej včeraj, posredovala gradivo z naslovom Analiza in
               ocena delovanja Republike Slovenije v islamski republiki Afganistan s priporočili za
               pot naprej. Vlada je istega dne posredovala tudi sklep v zvezi z nadaljevanjem
               sodelovanja Republike Slovenije v operaciji ISAF v Afganistanu. Besedo dajem ministru
               za zunanje zadeve, gospodu Karlu Viktorju Erjavcu.</p>
            </sp>
            <sp who="SDT6:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za besedo. Vse lepo pozdravljam, tudi ministra za obrambo!</p>
               <p>Kar se tiče analize in ocene delovanja Republike Slovenije v misiji v Afganistanu,
               moram reči, da je Odbor za obrambo decembra 2009 sprejel sklep, da po dveh rotacijah
               naj Vlada pripravi analizo in oceno delovanja Republike Slovenije v Afganistanu s
               priporočili, kako naprej. Sicer je ta analiza pripravljena malce z zamudo, pa tudi
               zaradi volilnega časa in ostalih okoliščin v zvezi z oblikovanjem Vlade. Danes je ta
               analiza pripravljena. Gre za to, da v analizi želimo opisati pomen, ki ga ima
               stabilizacija Afganistana v mednarodni skupnosti, pomen sodelovanja mednarodne
               skupnosti in Slovenske vojske pri stabilizaciji Afganistana. V analizi so opisane
               tudi varnostne in politične razmere, pa tudi podrobneje sodelovanje Slovenske vojske
               v tej misiji. Mednarodna skupnost je na podlagi resolucije  Organizacije združenih narodov in več resolucij,
               prisotna že deseto leto v Afganistanu, to se pravi od leta 2001. Slovenska vojska pa
               je začela delovati spomladi 2004, in tudi danes sodeluje v tej misiji. S tem, da
               oblike njene prisotnosti in način sodelovanja se je tudi v tem času vse skozi
               spreminjal. Gotovo je Afganistan ena najbolj nestabilnih držav še naprej v srednji
               Aziji. Zato ne čudi, da so mednarodne organizacije precej dejavne na področju
               stabilizacije Afganistana. Tu bi zlasti omenil Organizacijo združenih narodov, Zvezo
               Nato in tudi Evropsko unijo. Dobro pa je tudi, da v okviru Zveze Nata tudi zelo
               tvorno sodeluje Ruska federacija kot pomemben partner v teh procesih stabilizacije
               Afganistana. Decembra 2011 je bila Bonu konferenca, kjer je bilo obnovljeno
               partnerstvo mednarodne skupnosti z Afganistanom. Vnovič je bilo tam poudarjeno, da
               mednarodna skupnost ne bo zapustila države, ker je potrebno pač dokončno
               stabilizirati državo, vzpostaviti vse potrebne institucije. Zlasti pa je potrebno
               zagotoviti varnost in stabilnost. Veste, da pred letom 2001 je to bila država, ki je
               bila ves čas v nekih vojnah, in tudi država, kjer so se urile zlasti različne
               teroristične organizacije. Pri tem pa tudi ne moremo zanemariti, da je Afganistan ena
               od držav, kjer se dogaja največja proizvodnja in trgovina z narkotiki. Zato je v
               interesu mednarodne skupnosti, da se zagotovi Afganistanu ustrezna stabilnost in da
               je po obdobju 2014, ko naj bi se umaknile, zlasti bojne enote, da bi po tranziciji po
               letu 2014 bilo poudarjena ta pomoč bolj v družbeni in gospodarski razvoj države. Kot
               rečeno, sodelovanje Slovenije je doživljalo različne oblike. V letu 2010 je Slovenska
               vojska, tu se opravičujem ministru, bom malce vzel njegovega dela predstavitve, ampak
               mislim, da je potrebno to povedati, da je Slovenska vojska začela z aktivnostmi,
               zlasti usposabljanja afganistanske nacionalne armade, ki je predpogoj, če želimo
               zagotoviti v tej državi neko širšo stabilnost. Gre za to načelo, da naj bi si
               Afganistan sam zagotavljal varnost in mir preko svojih varnostnih struktur. Tu gre
               zlasti za afganistansko nacionalno armado. Na Ministrstvu za zunanje zadeve
               ocenjujemo, da je potrebno nadaljevati s prisotnostjo Slovenije v tej državi. Ne
               nazadnje nas to zavezujejo različne resolucije. Tudi Varnostni svet, in tudi
               Generalna skupščina so sprejeli ustrezne dokumente, ki pozivajo mednarodno skupnost,
               da naj še ostajajo na ozemlju Afganistana, zato da se zagotavlja ta stabilnost.
               Vendar po letu 2014 gre bolj za programe razvojne pomoči, graditev institucij. Tu
               moram povedati, da veliko vlogo odigrava Evropska unija, ki je glavna donatorka teh
               razvojnih pomoči. Tisti, ki ste pregledali to analizo in prebrali gradivo pa lahko
               vidite, da  tudi Slovenija
               prispeva v tej razvojni pomoči, tam nekje pol milijona evrov mislim, da je bilo v
               zadnjem času na letni ravni. Interes Slovenije, zlasti, da zadržimo to kredibilnost,
               tudi v okviru in znotraj mednarodnih organizacij, katerih članica smo. Potem naš
               interes je, da je Afganistan stabilna država, da so vzpostavljene vse potrebne
               institucije, da Afganistan sam skrbi za svojo varnost in tudi stabilnost. Ne nazadnje
               kot članica različnih mednarodnih organizacij, OZN, Nato, EU, pač smo dolžni tudi
               sprejemati obveznosti in pa odgovornosti. Po letu 2014 je predvideno, kot sem rekel,
               da bi Slovenija sodelovala s svojimi aktivnostmi, zlasti na področju razvojne pomoči.
               Kako poteka ta razvojna pomoč ste si lahko tudi prebrali v gradivu, gre za različne
               pomoči na področju izobraževanja do področja pravic žensk in tako dalje. Tako, da
               Ministrstvo za zunanje zadeve ocenjuje, da gledano z vidika mednarodnega položaja
               Slovenije in z vidika sprejetih odločitev različnih mednarodnih organizacij, da je
               primerno, da je Slovenija še vedno prisotna v teh procesih stabilizacije in
               zagotavljanja varnosti v tako imenovani islamski republiki Afganistan.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Hvala lepa, gospod minister. Besedo pa zdaj predajam predsedniku Odbora za obrambo
               gospodu Jurši.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala. Jaz bom pa kar takoj predal besedo obrambnemu ministru, gospodu Alešu Hojsu.
               Izvolite.</p>
            </sp>
            <sp who="SDT6:HojsAleš">

               <speaker>ALEŠ HOJS:</speaker>

               <p>Spoštovana predsednika, spoštovane poslanke, spoštovani poslanci. Gospod
               minister.</p>
               <p>Jaz bi se osredotočil kar na naslednjo točko. Razumel sem tako, da je obravnava obeh
               točk skupaj, se pravi analizo in<gap n="..."/> Se pravi, najprej samo o analizi<gap n="..."/> Torej na
               podlagi analize, ki jo je obširno predstavil zunanji minister, bi jaz povedal mogoče
               samo še nekaj operativnih stvari. Kot veste je Slovenska vojska v Afganistanu
               delovala v zadnjem času v nebojnih operacijah, delovala je na področju usposabljanja
               in mentorstva. Naši vojaki so prisotni na jugozahodnem delu Afganistana, to se pravi
               v območju, ki je varnostno manj obremenjen, kjer je zagotovljena višja stopnja
               varnosti in dejansko smo sodelovali v tej misiji, tako s civilnimi, kot z vojaškimi
               strokovnjaki. Trenutno imamo na misiji štiri civilne strokovnjake, ostalo so
               predstavniki vojske. Glede na analizo, ki je bila narejena in seveda, glede na to,
               kar je zunanji minister obširno pojasnil, smo seveda na obrambnem ministrstvu
               pripravili tudi predlog za nadaljevanje tega sodelovanja. To nadaljevanje seveda je
               bilo na vladi prav tako predstavljeno in sklep sprejet. Jaz o sami analizi ne bi več
               kaj dosti izgubljal besed. Povem pa lahko, da je naš predlog obrambnega ministrstva,
               da se glede na mednarodne zaveze, o katerih smo že veliko slišali predlaga, da se v
               Afganistanu z našo misijo ostane, pri čemer smo sprejeli sklep, da se zreducira
               oziroma zniža našo prisotnost. Kot veste je v preteklem obdobju bila prisotnost do 90
               vojakov. Mi smo predlagali, en tak sklep je bil v vladi sprejet do 80 pripadnikov. Bi
               pa mogoče spomnil tudi še jaz na en sklep, tokrat je za sklep Odbora za zunanje
               zadeve, minister je prej govoril Odbor za obrambo. Sklep Odbora za zunanje zadeve iz
               januarja 2011, ko se je obravnavala strategija delovanja Republike Slovenije v
               misijah, je bil, da Odbor za zunanjo politiko predlaga vladi, da možnost popolnega
               umika ne umešča v nobeno časovno obdobje. Takrat je bil torej sklep, da se na podlagi
               analize, ki jo imate danes pred seboj opredeljujemo oziroma opredelite do nadaljnjega
               sodelovanja. Hvala. 
               </p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Odpiram razpravo. Besedo ima kolegica Melita Župevc.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsednik.</p>
               <p>Mene veseli, da sta se oba ministra tudi malo ozrla v preteklost, pa čeprav nista
               bila ravno natančna pri tem. Jaz moram, zato, da bomo vedeli pri čem smo, iti v
               prejšnji mandat. To s čimer smo danes soočeni v Državnem zboru je politika izvršenih
               dejstev. Minister je rekel, da kakšen je bil predlog Ministrstva za obrambo. Mi smo
               kot člani Odbora za obrambo in člani Odbora za zunanjo politiko dobili sklepe, ki so
               bili že na vladi sprejeti. Bi pa začela z enimi starimi sklepi, ki ste jih že sami
               omenjali, ki so bili sprejeti v Državnem zboru. In bom začela z junijem, oziroma
               julij 2011, kot sta se Odbor za zunanjo politiko in Odbor za obrambo seznanila z
               varnostno političnimi razmerami v Afganistanu in izrazila pričakovanje, da bo Vlada
               Republike Slovenije oktobra 2011 pripravila in obema odboroma predstavila analizo
               razmer v Afganistanu in časovnico čimprejšnjega, to piše v sklepu, čimprejšnjega a
               postopnega umika Slovenske vojske iz te države. To je en sklep. Kar pa se mi zdi za
               današnjo razpravo še pomembneje, pa je sklep vlade, to je bivša Vlada, iz 30. junija
               2011, kjer zelo jasno piše ena stvar. To je, da bo odločitev o nadaljnjih oblikah
               sodelovanja Slovenije v procesu tranzicije sprejeta na temelju omenjene evalvacije,
               zdaj vam govorim samo bistvo tega famoznega poročila oziroma varnostne ocene, ki smo
               ga čakali zaradi različnih okoliščin. Drugi, kar pa je še pomembnejši, posvetovanja z
               Državnim zborom ter posvetovanje z zaveznicami.</p>
               <p>Zato bi na začetku imela najprej vprašanje za oba ministra: Zakaj se je nova vlada,
               zakaj sta se vidva kot ministra zavzemala, očitno, za to, da se te obšli te sklepe.
               Torej, sklepe, ki so bili sprejeti v Državnem zboru, ne nazadnje tudi na vladi. Oba
               sta kot ministra, kot sta na hiringu nastopala v Državnem zboru se zavzela za to, da
               bo Državni zbor opravil ustrezno vlogo. To sta zagotovila tako poslancem koalicije,
               kot opozicije, zato me zanima zakaj je vlada sprejela sklepe, ki so sklepi izvršenih
               dejstev, pred tem, da se je vlada posvetovala z Državnim zborom. Ne nazadnje to
               aktualno vlado zavezujejo sprejeti sklepi, ki so bili sprejeti, kot rečeno, v tem
               Državnem zboru in tudi na vladi.</p>
               <p>Jaz bi imela torej vprašanje: Zakaj se je vlada odločila, da te sklepe, ki so bili
               sprejeti v Državnem zboru in prejšnji Vladi obide?</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala.</p>
               <p>Besedo ima kolega Jaklič, <stage>/ oglašanje v ozadju/</stage> Jakič, se opravičujem.</p>
            </sp>
            <sp who="SDT6:JakičRoman">

               <speaker>ROMAN JAKIČ (PS PS):</speaker>

               <p>Jakič.</p>
               <p>Najlepša hvala za besedo.</p>
               <p>Jaz sem pričakoval, predsedujoči, da boste odgovorili, da bo najprej prišel odgovor
               na vprašanje, ki ga je postavila kolegica Melita Župevc, glede teh sklepov vlade. Mi
               imamo pred seboj v resnici sklepe vlade, imamo pred seboj precej pavšalno varnostno
               oceno in bi bilo dobro najprej odgovoriti, se mi je zdelo bolj proceduralne narave,
               glede na pravno podlago, ki jo imamo s sklepi prejšnjih vladi, če hočete.</p>
               <p>Ampak, kljub vsemu mi dovolite, da grem v vsebinsko diskusijo, ne bom se mogel
               izogniti tudi temu, kar je že bilo povedano in sicer, poleg tega, da je gradivo, ne
               nazadnje smo gradivo poslanci dobili včeraj. To, ne more se minister sklicevati na
               to, da zaradi volitev, te analize ni bilo možno narediti. Ve se po poslovniku kdaj
               naj bi gradiva prišla v Državni zbor in kako naj bi se do gradiv opredelili. Ne
               nazadnje me zanima ne samo to zakaj je vlada že sprejela sklep, prišla pa v Državni
               zbor po žegen, ampak me zanima zakaj tudi Vlada Republike Slovenije ni opravila
               posvetovanja s predsednikom države Republike Slovenije, kot vrhovnim poveljnikom
               oboroženih sil, in bi želel vedeti, če pa ga že je, kakšno je stališče predsednika
               države do vprašanja vloge 
               Republike Slovenije v Afganistanu. Res je, prejšnji parlament je menil in mislim, da
               je opravičeno menil, da je treba po dveh rotacijah priti pred ta Državni zbor in v
               resnici narediti neko poglobljeno analizo. Vem, da se ministru mudi maja iti v
               Chicago na vrh Nata. Vem, da bo tam glavna tema sicer odnosi z Rusijo, da pa bo ob
               robu teh vprašanj, ki zadevajo sodelovanje Nata in Rusije, da bo vprašanje, kaj bo
               Nato delal še oziroma kako naj bi izgledala situacija v Afganistanu po dohodu
               zavezniških sil in seveda kako do tega odhoda. Moram reči, da me je v javnosti
               zmotilo tudi stališče ministra Hojsa, ki je na tiskovni konferenci dejal, da bi
               morebitni umik drastično prispeval k poslabšanju ugleda Slovenije, se pravi umik iz
               Afganistana. Moram reči, da se mi to zdi čudno predvsem v luči tega, da so vlade
               Švice in Nizozemske umaknile svoje in nimam nobenega občutka, da bi padla njihova
               ocena ali pa vloga v očeh ali pa verodostojnost v očeh širše mednarodne skupnosti in
               tudi nisem zasledil nikjer, da bi se jim ugled drastično poslabšal zato, ker sta
               Nizozemska in Švica to storili. Poslanska skupina Pozitivna Slovenija zagovarja
               stališče, da morajo slovenski vojaki z oktobrom, ko se izteče, ko je zaključek
               obdobja tranzicije oziroma, ko je zaključek obdobja rotacije, zapustiti Afganistan in
               se vrniti v domovino, iz večih razlogov. Eno je tudi, da odločitve, ki jih sprejemamo
               v Republiki Sloveniji, tudi v teh ekonomsko zahtevnih časih, morajo biti modre in
               preudarne ter predvsem pravilne, temeljiti pa morajo na resnih analizah ter se
               zahtevati teh kompleksnih vprašanj. Kot veste, je ocena stroškov našega sodelovanja v
               Afganistanu za leto 2011 znašajo 7,5 milijonov in glede na to, da poskuša Vlada
               Republike Slovenije zmanjšati socialne standarde našim državljankam in državljanom,
               bi lahko primerjavo in korelacijo potegnil, kaj pomeni v treh letih 3-krat 7,5
               milijonov evrov, kaj to pomeni za vprašanje, če hočete, porodniškega dopusta, ki ga
               hočemo vzeti ali pa vprašanje, ki zadeva upokojence, o katerih je kolega Erjavec
               predno je postal minister za zunanje zadeve, veliko znal povedati in braniti njihove
               interese. Kot sem rekel, Pozitivna Slovenija zagovarja takojšen umik slovenskih
               vojakov iz Afganistana iz zaključek misije z oktobrom letošnjega leta. Bi pa želel,
               kot je bilo že prej povedano, bi želel dobiti odgovore, zakaj se je tako hitelo,
               zakaj smo pod presijo, zakaj o tem dokumentu ali pa o tej zgodbi ni bila opravljena
               širša diskusija znotraj Državnega zbora in zakaj Vlada Republike Slovenije ni
               povprašala predsednika države Republike Slovenije, kaj si o tem misli. Hvala.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Besedo ima gospa Sonja Ramšak.</p>
            </sp>
            <sp who="SDT6:RamšakSonja">

               <speaker>SONJA RAMŠAK (PS SDS):</speaker>

               <p>Hvala za besedo, predsednik. Spoštovana ministra, ostali vabljeni! Pri pregledu
               analize, ki je bila podana in smo jo prejeli poslanci skupaj z gradivom za današnjo
               sejo, se v oceni, da gradivo ni kvalitetno pripravljeno oziroma, da ta ocena ni
               podana strokovno in obsežno, seveda s predhodniki ne morem strinjati. Če pogledamo
               sklepe, ki jih je Državni zbor res sicer v prejšnjem mandatu sprejel, moram reči, da
               so bili takrat ti sklepi sprejeti dejansko na pamet. Že takrat je bila varnostna
               situacija v Afganistanu izredno težka.  Glede na to, da stabilnosti v Afganistanu sedanja vlada še vedno ni
               sposobna zagotavljati menim, da je vse to, kar je Vlada predlagala dejansko tisto,
               kar mora Slovenija sprejeti in tudi Državni zbor. Kajti, odgovornost je tudi na
               Sloveniji, da zagotovimo v Afganistanu to stabilno stanje.</p>
               <p>Glede na to, kar je bilo rečeno, da nas v Sloveniji čakajo tudi ukrepi za izhod iz
               krize pa moram reči, da tukaj nosi prav tako odgovornost prejšnja vlada, ki je z
               nenormalnim zadolževanjem povzročila tudi to, kar mora sedanja koalicija reševati v
               tem trenutku.</p>
               <p>Bi si pa seveda želela glede na predlagane sklepe, da tudi ne bi zmanjševali števila
               pripadnikov in predvsem civilno funkcikonalnih strokovnjakov. Namreč, delala sem na
               tem področju. Vem, kako je to področje zelo pomembno in koliko dobrega je bilo
               narejenega tudi s pomočjo civilnih funkcionalnih strokovnjakov v Afganistanu. Mislim,
               da v Slovenski demokratski stranki podpiramo predlagane sklepe in tudi osebno jih
               seveda podpiram.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Besedo ima kolega Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Lep pozdrav. Smo pri temi, ki jo je ta odbor in Odbor za obrambo, ki sem
               ga vodil v prejšnjem mandatu večkrat načenjal tudi v prejšnjem mandatu, kot je bilo
               tu že omenjeno.</p>
               <p>Moram reči, da tudi iz te analize, ki smo jo prejeli sedaj, ki je bila naročena v
               prejšnjem mandatu, izhaja, da sedanja vlada nadaljuje trezno politiko prejšnje vlade
               glede udeležbe Slovenije pri mirovnih prizadevanjih v Afganistanu. Tu se moramo
               zavedati, da je Slovenija članica mednarodnih obrambnih asociacij in da je Slovenija
               hkrati v tem trenutku v izredno težavnem finančnem in gospodarskem položaju. Zadeve v
               svetu pa so medsebojno povezane. Slovenija izgublja boniteto na nekaterih področjih.
               In bi bilo izjemno slabo, če bi jo izgubila tudi na področju mednarodnega
               sodelovanja, zagotavljanja miru v svetu in tako naprej.</p>
               <p>Mislim, da je ta analiza v duhu tega, kar je bilo vladi naročeno, da predvideva
               postopen umik iz Afganistana, kot izhaja tudi iz sklepov iz prejšnjega mandata. Kljub
               temu, da je bila takrat drugačna večina v Državnem zboru je vedno prevladala treznost
               možnosti in obveznosti slovenske politike in slovenske države do mednarodne
               skupnosti. Kolikor jaz vem smo se v Sloveniji dosledno držali resolucij in mandatov
               Varnostnega sveta in Organizacije združenih narodov. Mislim, da je to temeljno načelo
               naše zunanje in tudi varnostne, obrambne politike. In prav je tako.</p>
               <p>Ko poslušam nekatere današnje razprave se mi zdi, da se nekatere stvari ponavljajo,
               sicer moram reči, da v nekoliko blažji obliki, ampak vendarle. Takrat smo s strani
               dveh poslancev Zares-a, gospoda Jurija in gospoda Slapnika, in pogosto tudi LDS-a
               gospoda Anderliča, poslušali te diktate o takojšnjem umiku, kljub zavezam. Takrat sem
               večkrat dejal, ker razprave so tekle v to smer, moram reči, da je bilo očitno, da si
               vsaj ene politične stranke želijo slabih novic iz Afganistana. Slabe novice verjetno,
               sem tudi povedal, v obliki krste, ker se jim je zdelo, da bi jih takrat takšna slaba
               novica na volitvah rešila.  K
               sreči se to ni zgodilo, in jaz pozivam k odgovornosti vse člane obeh odborov, da
               resno in trezno razmišljamo o tem kakšne so dolžnosti, hkrati kakšne so razmere v
               Afganistanu in kako naj se obnaša slovenska država. Osebno bi bil po duši za to, da
               nam ne bi bilo treba sodelovati na nobenih vojaških ali vojnih operacijah, sem pa
               realist in se zavedam, da če država sklene neke mednarodne obveznosti, je članica
               mednarodnih zavezništev, se mora odgovorno in konstruktivno odločati in držati zavez.
               Položaj v Afganistanu se izboljšuje sicer počasneje, kot vsi upamo, smo upali, kot
               želijo zavezniki in to je težava. Bilo pa je tako v času prejšnje vlade večno
               poudarjeno, da bi nepričakovan ali pobeg iz Afganistana pomenil katastrofo za
               svetovno skupnost. In Slovenija po mojem ne more sodelovati pri nekem enostranskem
               umiku brez razmisleka o posledicah za svetovno skupnost. Zaradi tega se mi zdi ta
               sklep, ki ga je sprejela vlada, pametno da ga je postavila jasno in odločno.
               Zavarovala je interese Slovenije v mednarodni skupnosti. Mi vemo, da si nekatere
               večje države lahko privoščijo malo več, recimo pred volitvami, pred volitvami v
               Franciji je predsednik Sarkozy obljubljal marsikaj, ali morda še obljublja, vendar
               vam zagotavljam, da takoj po volitvah bo francoska politika trdno stala na stališčih
               skupnega zavezništva in obrambe. Tega se verjetno realno vsi zavedamo. In ker smo mi
               tu v Sloveniji zdaj v obdobju po volitvah, mislim da potrebe da bi katera politična
               stranka parazitirala na takojšnjem umiku, enostranskem umiku. Kajti, slovenska
               javnost tega ni sprejela. Bila je stranka Zares, ki je izrazito na tem gradila, in
               tudi LDS, obe sta ostali izven parlamenta. Jaz mislim, da bi ta šola morala učiti,
               učiti bi morala tudi poslance sedanje opozicije, ki bi se iz tega lahko tudi česa
               naučili, da je Slovenija, slovenska javnost za to, da smo kredibilni zavezniki v
               mednarodnih zavezništvih. In to ni agitacija za vojno, to je agitacija za mir, gospe
               in gospodje.</p>
               <p>Rekel bi še nekaj, da je bilo rečeno, da je enostranski sprejeti sklepi. Moram kolege
               in kolegico, ki je bila takrat članica vladne stranke, opozoriti da je bilo v
               prejšnjem mandatu popolnoma enako, ker je zakon tak, da je odgovornost za sprejemanje
               sklepov na vladi. Takrat je bilo veliko floskul o večji razpravljalni vlogi
               parlamenta, ki pa je parlamentu bila dodeljena pri teh zadevah post festum. Mi smo se
               pa takrat celo odločali o noveli zakona, da ta odgovornost preide na parlament, in ta
               sprememba ni bila izglasovana, zato moramo spoštovati sprejeto zakonodajo, ustavni
               red in ne zavajati javnosti, kot da je bilo kdaj v preteklosti drugače. Torej, jaz
               mislim, da je prav, da smo dobili to podrobno analizo. Vlada mora izjemno resno
                  spremljati, tudi ne pravim
               da ne moremo dati na mizo drugačnih predlog o drugačnih razmerah, ki bodo Sloveniji
               omogočale, da spremeni stališče, ampak bo podprto z dovolj močnimi argumenti, če bodo
               razmere v svetu in Afganistanu takšne. Zdaj mislim, da se je vlada odločila na
               podlagi interesa Slovenije. In vsi se zavedamo, da bi v to celoto oziroma v takšne
               odločitev, če bi prišlo do negativnega dogodka, se pravi, da bi bili naši vojaki
               udeleženi v kakšnih resnih incidentih, da bi prišlo do tragičnih posledic, da bi bilo
               zelo težko braniti pred slovensko javnostjo, tako kot vsaka država. Vendar, prejšnja
               ministrica za obrambo je tukaj redno ponavljala, da mora biti slovenska javnost biti
               pripravljena tudi na možnost tega, da se pojavi tragičen dogodek. Kajti resne in
               odgovorne države zdržijo tudi takšne pritiske, jaz pa upam, da se to ne bo
               zgodilo.</p>
               <p>Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Minister za zunanje zadeve.</p>
            </sp>
            <sp who="SDT6:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala za besedo.</p>
               <p>Ker, sicer se mi zdi da bo preveč vprašanj enkrat za odgovoriti, pa je dobro, da ob
               določenem številu vprašanj podamo tudi s strani vlade odgovore.</p>
               <p>Bilo je sproženo vprašanje kako to, da je gradivo bilo obravnavano na vladi, brez da
               bi se posvetovali v Državnem zboru in tudi s predsednikom republike. Po mojem vedenju
               nismo kršili nobenega predpisa, tako da je ta obravnava v skladu s predpisi in zakoni
               te države, tako da ne razumem najbolje zakaj bi lahko to bilo problem v tem trenutku.
               Ker, če je to problem, potem bi bilo treba razmisliti ali sploh lahko nadaljujemo s
               to sejo, če res vlada v tem trenutku karkoli krši. Tako, da bi prosil sekretariat
               Državnega zbora, da odgovori na to vprašanje, če je to sporno.</p>
               <p>Kar se tiče nadaljnjega sodelovanja Republike Slovenije. Povedal sem, mi smo člani
               mednarodnih organizacij. Jaz se spominjam kako smo se veselili vstopa v organizacijo
               Združenih narodov. Zdaj praznujemo 20. obletnico, tako da bomo tudi to obeležili z
               nekim posvetom, tako da bomo vedeli kdaj smo zaključili vse postopke v zvezi z našo
               državnostjo. In ko smo dejansko bili potem mednarodno priznani, ker gotovo je
               Organizacija Združenih narodov najpomembnejša mednarodna organizacija, Varnostni svet
               Organizacije združenih narodov in Generalna skupščina pa gotovo najvišji mednarodni
               organ odgovoren za mednarodni mir in varnost. Verjetno v tej sobi ali prostoru ga ni
               človeka, ki se ne bi s tem strinjal. Upam, da se tudi opozicija strinja, da je
               Organizacija združenih narodov tista, ki je najbolj odgovorna za mednarodni mir in
               varnost. In moram reči, da je Generalna skupščina Organizacije združenih narodov na
               lanskem zasedanju z aklamacijo sprejela resolucijo, 65/8 o razmerah v Afganistanu in
               resolucija med drugim tudi obravnava prisotnost ISAFA, poziva mednarodno skupnost naj
               zagotovi potrebno podporo za okrepitev varnosti ter še naprej podpira usposabljanje
               in opremljanje afganistanskih varnostnih sil. In to je tisto kar počne Republika
               Slovenija. Moram reči tudi, da do tega trenutka se ni nobena država umaknila, res je
               da nekatere države se umikajo iz bojnih operacij, omenjena je bila Nizozemska. Po
               zmanjšanju ima Nizozemska na datum marec 2012 274 pripadnikov. In če pogledamo med
               članicami Zveze NATO, razen Islandije in Luksemburga, ki sta bistveno manjši državi,
               mislim, da tudi glede vojske bi lahko diskutirali ali jo imajo ali je nimajo,  ima Slovenija najmanj napotenih
               vojakov in drugega osebja. Vse ostale države bistveno več. Pri tem pa je zanimivo, da
               zelo aktivno sodelujejo tudi nečlanice Nata, recimo države, za katere lahko rečemo,
               da promovirajo spoštovanje človekovih pravic, miroljubno politiko, recimo Avstralija,
               gotovo ni človeka, ki bi rekel, da temu ni tako, ali pa Švedska. Res je, da je
               Švedska precej večja država, tudi Avstralija. Samo Švedska ima 518 pripadnikov,
               Avstralija 1575 pripadnikov.</p>
               <p>Tudi če natančno preberemo sklepe, Vlada zmanjšuje, postopoma, kot je tudi odločitev
               v mednarodnih organizacijah, nekako v Zvezi NATO je stališče, da se to zmanjšuje.
               Seveda najprej se bodo umikale bojne enote na račun usposabljanja afganistanskih
               varnostnih sil, sklep po oktobru 2012 pa trdi, da bo štel do 80 pripadnikov. In
               seveda, ali jih bo 80 ali 15 ali 30, to pa je stvar strokovne ocene. Zelo neresno in
               nekredibilno pa bi izpadlo, če bi danes, ne vem, sprejeli sklep o tem, da jutri
               Republika Slovenija ne sodeluje več pri teh prizadevanjih mednarodne skupnosti za
               nadaljnjo stabilizacijo države. In še enkrat bi poudaril, Slovenija ne sodeluje v
               bojnih operacijah, ampak sodeluje pri usposabljanju afganistanskih varnostnih sil, da
               bodo lahko sami sposobni vzdrževati mir in varnost na ozemlju Afganistana. Tako, da
               meni, da so ti očitki s strani opozicije neutemeljeni. Zlasti to, da nismo spoštovali
               predpisov in zakonodaje v tej državi glede obravnave tega gradiva in zlasti tega, da
               je nepravilna odločitev Vlade, da Slovenija še nadalje sodeluje, ampak glede na
               dokumente, ki jih sprejemajo mednarodne organizacije, katerih članica smo, menim, da
               so predlagani sklepi, ki jih je vlada tudi sprejela na svoji seji, da so ustrezni in
               da ne kršimo nobenega predpisa, še manj pa kakšnih mednarodnih dogovorov ali
               resolucije.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala za odgovore.</p>
               <p>Besedo ima minister za obrambo, izvolite.</p>
            </sp>
            <sp who="SDT6:HojsAleš">

               <speaker>ALEŠ HOJS:</speaker>

               <p>Mogoče bi jaz tudi gospodu Jakiču poskušal odgovoriti. Naša ocena je, kot je povedal
               že zunanji minister, da nismo kršili nobenih proceduralnih pravnih predpisov. Dejstvo
               je, da v kolikor je oziroma gre za dvofazni postopek je strategija jasno povedala
               kdaj gre za tak postopek. To se pravi v primeru novih operacij, v primeru predčasnega
               umika ali v primeru, da poveljstvo oziroma da se misija opravlja pod drugim
               poveljstvom oziroma da ta misija preide v drugo pokroviteljstvo. Se pravi nič od tega
               ni bilo v tem primeru storjenega. Edina napaka, ali ne bom rekel napaka, je bilo
               mogoče to, da časovno nismo uspeli tega narediti v 30. dneh, ampak smo to naredili v
               40 dneh. Kot veste smo mi po prevzemu oblasti dobili analizo nedokončano, nesprejeto.
               Ta analiza bi morala biti sprejeta in končana v lanskem letu, žal je pač sprejeta
               danes. In vsi trije postopki, ki so predvideni oziroma vse tri faze, ki so predvidene
               na podlagi zakona, to se pravi opravljena analiza, posvetovanje z zavezniki in
               sprejem na vladi so bili striktno upoštevani in kot takšni so danes tukaj pred
               vami.</p>
               <p>Kar se tiče vaše ugotovitve, da sem jaz na tiskovni konferenci povedal oziroma
               ocenil, da bi ugled Slovenije padel, moram reči, da to lahko danes potrdim tudi pred
               tem cenjenim zborom. Še vedno stojim za to izjavo. Jaz mislim, da v kolikor bi se
               Slovenija odločila za predčasni umik bi naš ugled v mednarodnih institucijah
               definitivno padel. Posvetoval sem se s kar nekaj zavezniki, med drugim tudi z
               gospodom generalnim sekretarjem Rasmussnom.  On je jasno povedal, da pričakujejo zavezniki, da v
               Afganistanu ostanemo.</p>
               <p>Glede samega sklepa je tako, kot je bilo že rečeno - dejstvo, da smo število
               zmanjšali. Zavezniki me sprašujejo, zakaj smo morali napisati do 80, kajti tudi do 90
               je do 80, se pravi, lahko bi pustili sklep enak, kot je bil prej, ostali bi na do 90,
               pa bi jih samo 80 napotili, pa ne bi bilo nič drugače, se pravi, tudi to bi bilo do
               80. Pa sem jim razložil, da mislim, da je prav, da tudi slovenski javnosti in njim
               povemo, da kontingent postopoma zmanjšujemo, zato je ta številka zmanjšana.</p>
               <p>Kar se tiče tega, da govorimo o tem, kako bi lahko privarčevali 7 milijonov oziroma
               nekaj manj. Glede na to, da bo številka manjša, bi vendar rekel, da so tudi naši
               vojaki državljani, se pravi, tudi naši vojaki imajo družine, in mislim, da je težko
               govoriti o tem, da so pa tam v Afganistanu neki marsovci. To so naši državljani, ki
               ravno tako kot vsi ostali, kot naši šolniki, pač zaslužijo. Moram reči, da zaenkrat z
               naborom tistih, ki so želeli v misijo iti, nismo imeli težav, se pravi, da vojaki
               želijo opraviti to svojo dolžnost, ki je ne čutijo samo tukaj, ampak jo čutijo tudi
               izven Slovenije.</p>
               <p>Na koncu bi rekel, da če bi želeli tako drastično odločitev, kot ste jo v Pozitivni
               Sloveniji, če prav razumem, predlagali oziroma stojite na tem stališču, seveda ni moč
               narediti ad hoc, kajti varnega umika iz države, kot je Afganistan, v kontingentu, kot
               ga imamo, se ne da narediti čez noč. Zato je bil tudi jasen sklep pod številko 1,
               kjer smo napisali - govorim o sklepu Vlade, kjer smo jasno napisali, da se tudi v
               letu 2013 lahko kontingent postopoma zmanjšuje. In mislim, da so bile vse odločitve
               sprejete zakonito in v dobrobit našega mednarodnega ugleda. Hvala.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Izvolite, gospod Jakič.</p>
            </sp>
            <sp who="SDT6:JakičRoman">

               <speaker>ROMAN JAKIČ (PS PS):</speaker>

               <p>Hvala za besedo.</p>
               <p>Gospod minister, jaz sem bil spoštljiv v svojem govoru. Nisem govoril ne o marsovcih
               ne o nikomer in sem se do vas kot predstavnika Vlade in ministra zelo korektno
               obnašal. Samo citiral sem vas in sem poudaril v tem citatu, da ne vidim nobenega
               razloga, da bi z umikom drastično prispevali k poslabšanju ugleda Republike
               Slovenije.</p>
               <p>Kar se tiče davkoplačevalcev, mi je popolnoma jasno. In če bi vam bilo v resnici
               veliko do varnosti slovenskih vojakov v Afganistanu, potem bi pred Državni zbor
               prišli z resno varnostno analizo dogodkov v Afganistanu. Vi ste v svojem gradivu v 16
               stavkih opisali varnostni položaj naših vojakov tam. Se pravi, če bova zapela na tej
               točki, bova zapenjala do konca. Jaz seveda branim neko stališče - oba s kolegom
               Erjavcem sta govorila o tem, da niste kršili nobene zakonodaje in nobenih pravil.
               Kršili ste sklepe Državnega zbora, sklepe, ki so obvezujoči tako za Vlado kot za sam
               Državni zbor. In o tem je kolegica Melita Župevc prej govorila - da je bil sklep ta,
               da pred koncem druge rotacije pridete pred Državni zbor, pred matično delovno telo,
               in opravite poglobljeno analizo. Vi ste pa včeraj poslali material, nas danes
               <q>"zbongali"</q> v to dvorano, sprejeli sklepe na Vladi v četrtek in zdaj govorite, da
               niste kršili ničesar. Seveda ne, ne ustave ne zakona, ampak kršili ste, prvič, sklepe
               in, drugič, normalno proceduro v Državnem zboru in normalno sodelovanje med Vlado in
               Državnim zborom. Saj to, če imate vi občutek, da je Državni zbor nebodigatreba, ki
               mora nekaj delati, je pač to vaša percepcija. Ampak v tej državi vlada parlamentarna
               demokracija, v kateri Državni zbor igra svojo vlogo. In ta vloga je seveda tudi ta,
               da na vprašanjih, ki zadevajo to državo in te državljane, ne pa marsovcev, kot ste
               rekli, naredi poglobljeno razpravo. Jaz vem, da bo večina v Državnem zboru potrdila
               vladne sklepe, ker ima večino. Ampak prosim vas za korekten odnos do poslancev, ker
               gre za to, da imate nekorekten odnos do opozicije, imate nekorektne odnos do vaših
               koalicijskih poslancev, ki tu sedijo in nimajo možnosti, da bi poglobljeno razpravo
               opravili. <stage>/Oglašanje v ozadju./</stage> Seveda, ko govorite o gospodu Rasmussenu kot
               referenci,  je jasno, da
               pričakuje gospod Rasmussen, da bomo tam ostali, saj je generalni sekretar Nata! Kdo
               pa drug! Jaz vas sprašujem, dajte nam še kakšno drugo referenco. Jaz sem govoril o
               Švici, Nizozemski, govoril sem o tem, da ugleda ni. In še enkrat naj povem,
               mednarodna skupnost v Afganistanu deluje preko treh dimenzij: politične, varnostne in
               razvojne. In vi trdite, da moramo biti v tej varnostni toliko involvirani - pač imam
               občutek, da bi bilo treba ne teh bojnih enot, ampak naše potegniti ven, pa mogoče
               razmisliti, če je to naš strateški cilj, ker, na primer, od Pozitivne Slovenije niste
               slišali, da je strateški cilj<gap n="..."/></p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Kolega Jakič, opozarjam vas, da vam je čas že potekel.</p>
            </sp>
            <sp who="SDT6:JakičRoman">

               <speaker>ROMAN JAKIČ (PS PS):</speaker>

               <p>Se opravičujem. Samo da zaključim misel - da bi bilo morebiti smotrno razmisliti o
               naši koncentraciji v pomoči pri razvojni dimenziji, ne pa pri vojaški.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Samo trenutek, prosim. Rad bi samo odgovoril, da sem sejo Odbora za obrambo sklical
               kot predsednik in verjetno se je enako zgodilo tudi predsedniku Odbora za zunanjo
               politiko, ne pa ministri.</p>
               <p>Besedo želi minister za obrambo. Izvolite.</p>
            </sp>
            <sp who="SDT6:HojsAleš">

               <speaker>ALEŠ HOJS:</speaker>

               <p>Gospod Jakič, se opravičujem, če sem vas užalil, nisem imel namena žaliti nikogar, ne
               poslancev opozicije ne koalicije. Hotel sem samo odreagirati glede na to, da je bilo
               rečeno, da sem na tiskovni konferenci povedal nekaj, kar ne drži. Še enkrat
               poudarjam, mislim, da to, kar sem povedal, drži. In moje osebno prepričanje je tako,
               da bi ta ugled padel.</p>
               <p>Zdaj vam lahko govorim tudi ne samo o gospodu Rasmussenu, lahko vam naštejem tudi vse
               veleposlanike in ostale ugledne ljudi, s katerimi sem se posvetoval o napotitvi
               oziroma o tem, ali se iz Afganistana umikamo ali ne. Ampak mislim, da to ni primerno
               za ta odbor, po moje je tudi neproduktivno. Bi pa to, kar ste na koncu rekli, vendar
               posebej opozoril. Vlada je v svojem sklepu posebej pod točko 2 izpostavila to - ne
               bom bral vsega, zaključek je bil naslednji: <q>"... da se ta še bolj usmeri v
               institucionalne oblike usposabljanja afganistanskih varnostnih sil in v podporo
               izvajanju civilno-razvojnih projektov."</q> To z drugimi besedami pomeni, da je tudi naša
               intenca, da se ne usposablja samo afganistanske vojske, kar pomeni, še enkrat
               poudarjam, ne sodelujemo v bojnih operacijah, ampak da se prispevek poveča tudi na
               tem civilno-razvojnem sodelovanju.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Besedo ima kolega Jožef Horvat.</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane poslanke in spoštovani poslanci, gospoda
               ministra s sodelavci!</p>
               <p>Današnja vsebina je izjemno resna in je preresna, da bi mešali vsebino točke dnevnega
               reda, ko so naše misli usmerjene k slovenskim vojakom v Afganistanu, da bi to mešali
               s porodnicami in upokojenci, čeprav so porodnice in upokojenci prav tako izjemno
               resna tema. Ampak, ko smo na današnji seji Poslanske skupine Nove Slovenije zavzemali
               stališča do analize Vlade Republike Slovenije in do sklepov, smo ugotavljali, da
               Vlada ni naredila nobenih kršitev, da ni prekoračila zakonskih določil. In zdaj mi
               dovolite, da preberem iz Zakona o obrambi tretji odstavek 84. člena, ki pravi takole:
               <q>"Vlada odloča o sodelovanju Slovenske vojske pri izvrševanju obveznosti, prevzetih v
               mednarodnih organizacijah, ter sprejema letne načrte usposabljanja vojske izven
               države in tujih vojaških enot v Republiki Sloveniji v skladu z mednarodnimi
               pogodbami. Vlada odloča tudi o sodelovanju Slovenske vojske pri izvrševanju priprav
               in nalog skupne obrambe, v skladu z načrti, z državo ali državami, s katerimi je
               država v zavezništvu, na podlagi mednarodnih pogodb, pri čemer pa ne more odločati o
               razglasitvi izrednega ali vojnega stanja ter o uporabi pripadnikov rezervne sestave,
               razporejene v vojno sestavo vojske za vojaško obrambo, ki je v pristojnosti Državnega
               zbora."</q> S tem, mislim, da lahko zaključimo razpravo o tem, ali je Vlada kršila kakšen
               predpis.</p>
               <p>Imel sem srečo, da sem skupaj s poslansko kolegico iz Pozitivne Slovenije, gospo Sašo
               Kos, pretekli teden kar dva dni preživel  na sedežu Nata, tudi v Brunsumu, kjer se načrtujejo prav
               vse operacije ISAF v Afganistanu, pa ne na stroške Državnega zbora. Lahko še nekaj
               spomnim - jutri bo minilo 53 let, odkar se je podpisala ta pogodba, ki ima samo 14
               členov, torej Severnoatlantska pogodba, na podlagi katere je nastalo zavezništvo
               Nato. Slovenija je v teh 20 letih dosegla na zunanjepolitičnem in obrambnem področju
               izjemne uspehe. Postali smo članica OZN, Evropske unije, Nata in OECD. To so po mojem
               razumevanju vrednote slovenske države. Seveda so pa tudi obveznosti za ohranjanje
               verodostojnosti, in to verodostojnost trikrat podčrtujem.</p>
               <p>Kar zadeva definicijo zavezništva Nato, sva s kolegico na sedežu Nata večkrat od
               različnih visokih funkcionarjev zavezništva slišala definicijo Nata. Ampak pri tem so
               pravzaprav, zanimivo, uporabljali isti besednjak, in ta je: zavezništvo sestavljajo
               države, ki jih družijo enake oziroma iste vrednote. Govorimo torej o vrednotah. In
               kar zadeva naše sodelovanje in sodelovanje drugih zaveznic v misiji ISAF, je neko
               načelo zelo glasno artikulirano, in to je: <q>"Together in, together out."</q> Se pravi,
               skupaj vstopamo in skupaj izstopamo. Zdaj, če kdo želi politične točke pridobivati na
               tem in trmasto vztrajati, da Slovenija mora zapustiti Afganistan, mislim, da to ni v
               prid kredibilnosti oziroma verodostojnosti Slovenije.</p>
               <p>Bilo bi mogoče zanimivo, da bi slišali tudi, kakšne so naloge, ki jih tam slovenska
               misija opravlja. Med drugim ali pa kar znatne napore slovenski vojaki in tudi civili
               v Afganistanu vlagajo v opismenjevanje ljudi. Seveda, Nato in s tem tudi Slovenija ni
               v Afganistanu zaradi Nata samega ali pa zaradi nekega našega interesa, ne vem
               kakšnega. Nato je v Afganistanu na podlagi resolucije OZN. OZN je dal zeleno luč in
               nekako napotil, dal napotnico za zavezništvo Nato, da tam skrbi za mir in da poskuša
               ustvariti demokracijo. In OZN jaz razumem kot nekakšno organizacijo, ki je
               univerzalna skrbnica varnosti in miru na tem svetu. Slovenija je izjemno cenjena v
               zavezništvu Nato - to bo gotovo potrdila tudi moja poslanska kolegica Saša Kos -, kar
               se ne nazadnje vidi tudi v tem, da so nam zaupane pomembne kadrovske pozicije znotraj
               Nata, o katerih bo morda minister za obrambo danes še kaj povedal.</p>
               <p>Nova Slovenija podpira sklepe Vlade, seveda v pričakovanju, da bo resnično v
               Afganistanu do konca leta 2014 končana tranzicija, vzpostavljena demokracija in
               trajni mir. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Besedo dajem kolegu Mateju Toninu.</p>
            </sp>
            <sp who="SDT6:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovana ministra, drage kolegice in kolegi, lepo pozdravljeni!</p>
               <p>Jaz sem eden izmed tistih, ki smo uspeli prebrati to analizo. Ne gre za 16 stavkov,
               če me spomin ne vara, imam pred sabo analizo, ki šteje 29 strani; mogoče  sem se zmotil, ampak toliko pri
               meni piše številka. In v tej analizi je lahko prebrati najrazličnejše stvari. Od
               tega, kako se giblje število žrtev po posameznih letih, koliko to Slovenijo stane,
               kakšni so problemi tranzicije v Afganistanu in podobno. Mogoče bi se lažje
               pogovarjali, če bi kolega Jakič bolj natančno povedal, kaj, recimo, konkretno je
               tisto, kar v tej analizi še manjka. Ne trdim, da je ta analiza popolna in da ničesar
               ne manjka, ampak govorim to, da je precej obsežna in da daje dobro sliko ter dober
               vpogled v stanje v Afganistanu; to je treba pač pošteno povedati.</p>
               <p>Sam si tega ne želim, vendar vidim, da se danes enostavno razprava odvija v tej
               smeri, da se ustvarja vtis, češ, slovenska opozicija je za to, da se Slovenska vojska
               iz Afganistana umakne čim prej, koalicija je pa tista, ki zelo trdo zagovarja, da
               Slovenska vojska v Afganistanu ostane. Jaz tudi razumem, da so stališča opozicije
               zelo všečna, še zlasti v času krize, še posebej, ko se poudarja, češ da naša misija v
               Afganistanu stane 7 milijonov evrov. Na primer, pred sabo sem si dal najnovejše
               varčevalne ukrepe in sem pogledal, s čim bomo privarčevali teh 7 milijonov evrov. In,
               recimo, neka taka čisto konkretna postavka je, da bomo toliko pridobili z
               racionalizacijo programa zapiranja rudnika Trbovlje-Hrastnik; toliko nas, na primer,
               ta misija v Afganistanu stane. Mogoče bi bilo dobro za širšo javnost povedati, da so
               stroški te misije v Afganistanu manj kot 1% slovenskega državnega proračuna. Ker ko
               govorimo o misiji v Afganistanu, se včasih zdi, da so ti stroški tako veliki, celo
               včasih večji kot tisti stroški, ki jih je za Slovenijo predstavljala nekdanja
               Jugoslovanska ljudska armada, ki nam je vzela kar tretjino proračuna. Tu govorimo o
               številkah, ki so manjše od 1%; samo toliko, da poskušamo biti čim bolj natančni.
               <stage>/Oglašanje v ozadju./</stage> Vem, da ste vi izkušenejši, da ste starejši, zato boste
               zagotovo vedeli in se strinjali, da ima vsaka stvar dve plati. Vsaka stvar ima
               pozitivno in negativno plat. In enako ima naša misija tudi dve različni plati.
               Strinjam se, da je negativna stvar, da smo na vojnem območju, da so tam žrtve, da je
               to povezano s stroški in tako dalje. Ampak tisti, ki ste si prebrali to analizo,
               lahko zasledite tudi določene pozitivne stvari - od sodelovanja naših veterinarskih
               zavodov, da so naši ljudje tam cepili živali Afganistancev, do tega, da smo
               zagotovili dekliški šoli generator, sodelovanje različnih fakultet. Skratka, to je
               vse stvar našega sodelovanja in delovanja v Afganistanu, in pri takih razpravah je
               treba to tudi povedati. Ne nazadnje, mislim, da smo se v veliki večini skupaj
               odločili za zavezništvo v Nato. In vsako zavezništvo ima tudi obveznosti ter
               dolžnosti in ne samo koristi. In ko v Sloveniji velikokrat govorimo o Natu, se zdi,
               da si želimo samo koristi, obveznosti in dolžnosti pa bi se radi popolnoma
               razbremenili.</p>
               <p>Umik slovenskih vojakov iz Afganistana in hiter umik celotnega zavezništva bi bil
               zagotovo smrtonosen udarec za afganistanski narod. Najverjetneje bi to sprožilo
               obsežno državljansko vojno. Zaradi tega mislim, da je naša dolžnost, da poskušamo tam
               vzpostavljati in zagotavljati mir. Zato mislim, da so odločitev in sklepi, ki jih je
               predložila Vlada, pravilni in gredo v pravo smer, zato bom seveda glasoval za te
               sklepe.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Replika, gospod Jakič.</p>
            </sp>
            <sp who="SDT6:JakičRoman">

               <speaker>ROMAN JAKIČ (PS PS):</speaker>

               <p>Tri minute. Ne bom šel v detajle, ker je ne bom vzel, Melita Župevc se je pripravila,
               da odgovori tudi na ta del.</p>
               <p>Zanimivo, da je kolega Tonin našel Hrastnik. Če že hočemo biti demagoški, pa bom
               vrnil na tisti točki, kjer ste najbolj občutljivi v Novi Sloveniji - da je 7,5
               milijona evrov, ki jih porabimo za eno leto sodelovanja naših vojakov tam, 2 milijona
               več, kot pa bomo zdaj ukinili plačilo vrtca za drugega in ostale otroke, po enakih
               pogojih za prvega, in 3 milijone več, kot je glede  subvencije za šolsko prehrano. Tako, da lahko gremo
               pogledati kaj, ampak mi smo opozorili na to, da tudi to bi lahko bilo v teh razmerah,
               ko iščemo kje je treba rezati, da je tudi to možno, da bi z umikom imeli tudi pogled
               na to, kar se dogaja doma glede rezanja socialnih pravic, ki jih ta vlada reže zelo
               na tanko kot salamo.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Besedo ima gospod Franc Pukšič.</p>
            </sp>
            <sp who="SDT6:PukšičFranc">

               <speaker>FRANC PUKŠIČ (PS SLS):</speaker>

               <p>Hvala lepa. Lep pozdrav.</p>
               <p>V Slovenski ljudski stranki, ko smo danes v poslanski skupini govorili tudi o tej
               seji, smo se strinjali s predlogi sklepov, ki jih je sprejela vlada prejšnji teden v
               četrtek na svoji redni seji. In pravzaprav, tisti, ki smo pač nekoliko dalj časa v
               Državnem zboru in zunanji politiki, ugotovili, da v nadaljevanju enostavno sledijo
               tudi iz prejšnjega mandata, ko je o teh zadevah vseeno Odbor za zunanjo politiko
               velikokrat govoril, takratni predsednik Vlade gospod Borut Pahor, prav v smislu
               zmanjševanja kontingenta ob rotacijah in tudi o tem kaj naši vojaki tam delajo.
               Predvsem seveda na usposabljanju in tako kot smo v tem poročilu lahko prebrali, ne
               samo afganistanskih vojaških sil, ampak tudi na drugih civilnih področjih, za katere
               pa je med drugim več kot 1,8 milijarde evrov bilo s strani Evropske unije
               zagotovljeno za to delovanje oziroma vzpostavljanje mednarodnih funkcij samega
               Afganistana. Nekateri kritizirajo, češ zakaj vlada tega ni naredila, prej prišla s
               tem poročilom. Mogoče bi bili zadovoljni, da bi prej dobili poročilo, kot je vlada
               sprejela sklepe, pa vendar je ta vlada naredila domačo nalogo, ki jo je dal Državni
               zbor v bistvu že prejšnji vladi, ki tega ni naredila. In moram reči, da smo v
               prejšnjem mandatu bili naklonjeni s strani opozicije prav vladi oziroma ministrom,
               ja, vladi in ministrom bolj, kot pa njihovi lastni poslanci, ki so takrat sedeli v
               koaliciji. Seveda se vam je zdelo podcenjevalno, žaljivo in nesprejemljivo, da bo nek
               poslanec opozicije govoril o možnostih, ki jih imamo poslanci koalicije govoriti,
               povedati svoja stališča in tako dalje. Skratka, če že, pač napada, kar je seveda za
               pričakovati, vendar naj bi bilo nekoliko bolj vsebinsko in konstruktivno, po moje,
               torej vlado, vladno koalicijo, kar bo stalnica, to mi je že jasno, da pa pri tem ne
               bi poslanskih kolegov žalil na tak način.</p>
               <p>Kar se tiče strokov. 7,5 milijonov evrov, to ni nič več kot pol leta tisto, kar že
               dobi, torej vsa prejšnja, vsa tri leta Mestna občina Ljubljana, dodatno kot občina
               Ljubljana iz proračuna Republike Slovenije v proračun Mestne občine Ljubljana, pod
               krinko tako imenovanega glavnega mesta. Spoštovana gospoda ministra, ko boste sedeli
               skupaj in razmišljali kje še kaj vzeti, tu imate 15 milijonov evrov rezerve oziroma
               iz enega leta za dve leti misije, ta čas pa se bo tako ali tako misija v Afganistanu
               končala. Res pa je, in hvala bogu, da se je zgodilo tako, kot se je zgodilo, ker v
               kolikor ne bi prevzeli oblasti in stvari rešili bi naši ubogi vojaki ostali v
               Afganistanu zato,  ker bi bila
               blagajna tako svinsko prazna, da jih niti domov ne bi imeli s čim pripeljati oziroma
               bi verjetno morali iti peš. To pa bi tudi trajalo nekaj let na tej poti.</p>
               <p>Za konec mogoče samo še to, z veseljem lahko ugotavljamo, da so očitno usposobljenost
               in politiko, ki jo vodijo tudi naši v samem ministrstvu, v teh mednarodnih
               delegacijah takšne, da za enkrat hvala bogu, lahko potrkamo, ni bilo nobene smrtne
               žrtve, kar pomeni, da je vlaganje v vojake preden gredo na misije in delanje na tem
               področju očitno dobro in kvalitetno, čeprav seveda vse to, če se pripelješ na mino
               oziroma se je že zgodilo, pa so odnesli, hvala bogu, celo kožo. Ni vedno nujno, ampak
               vendarle je veliko tega tudi na tem. Zato nimam nič proti, če pride vlada prev veliko
               nočjo v Državni zbor po žegen in žegna naj bog tudi te naše vojake na misijah.</p>
               <p>Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Besedo ima kolega Franc Breznik.</p>
            </sp>
            <sp who="SDT6:BreznikFranc">

               <speaker>FRANC BREZNIK (PS SDS):</speaker>

               <p>Spoštovani predsednik, spoštovana ministra, spoštovani kolegice in kolegi.</p>
               <p>Jaz nikakor ne bi ponavljal nekih argumentov za in proti mojih predhodnih
               sogovornikov, bi pa dal nekaj pozitivnih pogledov na samo misijo v Afganistanu.
               Mislim, da kot bivši pripadnik Slovenske vojske, Slovenska vojska ima kakšen problem
               v komuniciranju, ne zna vsega dobesedno argumentirati. Tudi jaz sem si podrobno
               pogledal analizo, teh vseh 29, zdi se mi da je analiza na mestu. Morda bi pa vseeno
               omenil še nekaj pozitivnih premikov, ki jih danes nismo našteli. Tukaj imamo
               brigadirja Božiča, ki mislim, da ima pozitivne izkušnje tudi iz Afganistana in bi
               lahko, ker je pač gentleman med vojaki, pač se ni oglasil k besedi, mogoče bi vam
               lahko kaj več povedal o stanju v Afganistanu, kako te stvari potekajo. Jaz pa bi, kot
               bivši pripadnik, omenil tudi malo iz nekih pozitivnih izkušenj, ki jih imamo v
               Afganistanu. Danes govorimo, cela razprava teče za 7 milijonov evrov, kolikor stane
               ta misija. Slovenska vojska je bila ena izmed tistih, lahko rečem institucij, ki je
               osamosvajala to državo. Tudi leta 1990, ste nekateri, ki ste danes tukaj najbolj
               glasni, trdili, da je treba <gap n="..."/><stage>/Nerazumljivo./</stage><gap n="..."/> Slovenijo, ste tudi podpisovali te
               zadeve, nekateri nismo verjeli v te zadeve, ko je prišel 26. junij 1991, ste potem
               bledi hodili in ste na lastnih izkušnjah videli kam je ta stvar pripeljala. Če bi
               bili vsi na eni strani, vprašanje kam bi cela zadeva stekla. Ampak, pustimo te
               zadeve. Pomembno je, da Slovenska vojska dobiva eno kredibilnost v svetu, govorim
               predvsem v tem smislu, da nadaljuje, prvič iz nekih dobrih izkušenj v nekem realnem
               okolju. V Afganistanu so ekstremne razmere, jaz bom, v kolikor bom kaj pozabil bom
               poskušal ali prosil brigadirja Božiča, da vam mogoče še nekaj stavkov nameni. Gre za
               ekstremne temperaturne razmere, gre za ekstremne razmere tudi kar se tiče življenja v
               Afganistanu, predvsem glejte, mi v realnem okolju v katerem je Afganistan pridobivamo
               tudi neko kredibilnost, naši starešine, častniki, generali pridobivajo v tem NATO
               okolju. Nekdo, ki je bil na takšni bojni misiji ima neko dodatno kredibilnost, jo
               pridobiva kot posameznik, kot delno tudi neka vojaška elita. Druge zadeve ki pa so,
               gre pa za neke skupne izkušnje, gremo predvsem v logistike, gre za ekstremno
               logistiko na veliki daljavi, v več fazah. Potem veste, da tukaj potekajo tudi
               komunikacijske poti, ki so nenormalne, gre preko satelitske zveze z Afganistanom,
               kjer spet pridobivamo nove tehnične izkušnje, ki nam lahko kakorkoli zelo dobro
               koristijo, in potem kot veste, tukaj so tudi kulturne razlike, kjer spet pridobivamo
               neke dodatne izkušnje. Druga zadeva, ki pa teče preko teh izkušenj, ki jih imamo, mi
               te izkušnje dobivamo v realnem okolju. Ti vojaki, kakorkoli, bi se morali, tudi če ne
               bi bili v Afganistanu, hipotetično, mi bi potem neke dodatne vaje z usposabljanjem
               sprožiti, na našem vadišču, mogoče Poček,  ki pa kot veste ima že danes velike probleme, predvsem civilna
               javnost, vedno znova je podvržen kritiki civilne javnosti, da je nepotrebno. Kot
               veste je po teritoriju izredno majhno, je nekaj manjših razlik kar se tiče podnebnih
               razmer, tako da poglejte, tudi ta denar bi mi delno potrošili tudi v Sloveniji. Tako,
               da če govorimo samo o denarju, mi bi ga tako ali tako potrošili. To je prva
               stvar.</p>
               <p>Druga zadeva pa, ki je, poleg civilnih strokovnjakov, ki že zdaj delujejo, zato, da
               realno okolje v Afganistanu lahko preživi, torej ljudje morajo od nečesa živeti.
               Danes nismo omenili, kolega Tonin je pred tem marsikaj povedal, nismo omenili, da
               Afganistan živi večinoma še vedno od gojenja drog. O tem niste ničesar omenili. In
               zdaj bom povedal izkušnjo. Leta 2007 je bilo v Afganistanu <gap n="..."/><stage>/Nerazumljivo./</stage><gap n="..."/> ca
               3650 hektarjev makovih polj ali opija. Kolega Božič, mislim, da me bo lahko popravil,
               enkrat vem da smo imeli eno predavanje kjer je en naš častnik<gap n="..."/> Poslušajte malo,
               mogoče boste izvedeli kaj novega. <gap n="..."/>kjer je naš častnik razlagal o zadevah, ki se
               tičejo, bil je v enem centru za nadzor, in v času ko zorijo te makove glavice,
               ugotovijo, da se je v tistem času v Afganistanu dogajalo 90% manj nekih ekstremnih
               dogodkov. Poglejte, vir preživetja Talibanov in vsega terorizma je ravno zaslužek
               makovih polj. In tudi tu je problem, potem lahko to razpravo vlečemo naprej. Veste da
               potekajo balkanske poti, te mamilarske družbe in del te droge prihaja tudi v
               Slovenijo. In ko govorite o otrocih in upokojencih in vse te razlage, te zadeve imajo
               širši kontekst in prosim, če ga tudi jemljete iz tega širšega območja. ISAF uničuje
               tudi makova polja, preko tega se financiranje raznih ekstremnih islamskih skupin
               zmanjšuje, in tu je tudi več vidikov, ki jih danes niste omenili. Jaz ne bi
               nadaljeval, dal pa bom neke nove argumente, ki mislim, da bodo koristni, ki bi jih
               mogoče brigadir Božič še dodatno poudaril.</p>
               <p>Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Jaz bi vas prosil, da poskušamo biti malo strpni drug do drugega. In mislim, da lahko
               razpravo o tako pomembni temi, kot je ta zaključimo na bolj dostojen in kompromisen
               način.</p>
               <p>Besedo ima gospa Melita.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Hvala lepa, gospod predsednik.</p>
               <p>Tukaj se popolnoma strinjam z vami. Morda pa ima tudi kdo drug kakšno znanje.</p>
               <p>Ampak jaz bi se vseeno vrnila k temu, kar sem na začetku izpostavila, pa moram reči,
               da nisem dobila nobenega odgovora, sem pa dobila, se mi je zdelo, celo posmeh s
               strani obeh ministrov, češ da ta vlada ni kršila nobenega zakona, nobene zakonodaje.
               Ta vlada je šla mimo sklepov, ki so bili sprejeti v Državnem zboru. In to je dejstvo.
               Državni zbor, bom še enkrat ponovila, če morda ni bilo razumljeno, se je lani julija
               seznanil z informacijo vlade, konkretno, o političnih in varnostnih razmerah v
               Afganistanu. V tej informaciji, ki jo je bivša vlada, vlada Boruta Pahorja
               pripravila, torej junija lani, je jasno pisalo, še enkrat bom ponovila, ker vi
               govorite, da niste kršili nobenega zakona, nobene procedure, ne vem česa, da bo
               odločitev o nadaljnjih oblikah sodelovanja Slovenije sprejeta na temelju omenjene
               evalvacije, to je očitno dokumenta, ki ga imamo danes pred seboj, čeprav iskreno
               povem, da sem pričakovala vse kaj drugega kot to, glede na številne napovedi, ki so
               bile dane. Če sem prav razumela ministra Hojsa, je nekajkrat javno poudaril, da ste
               vi gradili na dokumentu, ki ga je oblikovala prejšnja vlada in da ste ta dokument
               dograjevali, če prav razumem. Vi niste šli delati novega dokumenta. Ker, prej je
               minister oziroma nekdo je dejal, da je ta vlada opravila delo, ki ga prejšnja vlada
               ni opravila. To preprosto ne drži. Prejšnja vlada je to oceno analize opravila,
               vendar ta analiza do tega parlamenta ni prišla. Torej, da bo odločitev sprejeta na
               temelju te evalvacije, torej tega dokumenta, posvetovanja v Državnem zboru ter
               posvetovanja z zaveznicami. Samo to sem opozorila. Ta vlada je preprosto ta sklep
               obšla. Ker parlament se je s tem sklepom seznanil, tako Odbor za zunanjo politiko,
               kot Odbor za obrambo sta takšno odločitev sprejela soglasno. Nasprotovanja ni bilo,
               zato sem postavila vprašanje zakaj ste čutili potrebo, da takšen sklep obidete, zakaj
               niste prišli pred Državni zbor, da bi opravili diskusijo, poglobljeno analizo, če
               želite, in da bi potem vlada tak sklep sprejela.  Nihče od ministrov na to vprašanje ni odgovoril.</p>
               <p>Nadalje me zanima. Mi, kot člani obeh odborov imamo pred seboj dva dokumenta. En
               dokument je ta analiza, v kateri imamo na začetku tri sklepe vlade, potem smo
               naknadno dobili še en dokument, z iste seje vlade, eno je 5. točka, drugo je 6.
               točka, in pod 1. točko, pod analizo je vlada, kot tukaj izhaja, sprejela tri sklepe,
               pod 6. točko na isto temo pa je sprejeti šest sklepov. Zdaj me zanima zakaj nismo
               dobili, ne vem, morda mi boste znali razložiti zakaj smo v enem dokumentu dobili tri
               sklepe vlade, v drugem dokumentu pa šest sklepov vlade. Zdaj govorim kaj smo dobili
               člani odborov za obrambo in zunanjo politiko.</p>
               <p>In še naprej. Kolega Jakič je prej dejal, kar se tiče varnostne ocene<gap n="..."/> Ali smem
               nadaljevati? Kar se tiče varnostne ocene, moram reči, da sem v tej analizi, ki jo je
               vlada posredovala parlamentu, pričakovala bistveno več na temo, če želite,
               ogroženosti slovenske vojske v Afganistanu. V prejšnjem mandatu je kolega Jerovšek,
               kot predsednik Odbora za obrambo naredil sejo, ki smo jo imeli za zaprtimi vrati,
               kjer je poročal tudi OVS, zelo konkretno o stvareh, ki mislim, da bi, parlament je
               dolžan biti z njimi seznanjen, sploh pred tem preden se sprejemajo tako pomembne
               odločitve. Jaz bi rada vedela v čem je zadrega pred tem parlamentom, da vlada čuti
               potrebo, da stvari da ad acta in da smo mi s tem seznanjeni, ker potem je današnja
               seja popolnoma brez potrebe. Takšen sklep bi vlada lahko posredovala v parlament,
               tako kot ga je, mi bi se s tem seznanili in stvar je ad acta. Jaz bi rada odgovore na
               ta vprašanja, v čem je problem, zakaj čutite to potrebo, glede na to, da sta oba kot
               nova ministra, na hiringu, bom še enkrat ponovila, rekla, da se bosta trudila, da bo
               parlament imel svojo vlogo. Zakaj zdaj ne čutita več te potrebe. Res me to
               zanima.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa.</p>
               <p>Ali mogoče kateri od ministrov na trditve gospod Melite Župevc odgovarjati.</p>
               <p>Minister za obrambo, izvolite.</p>
            </sp>
            <sp who="SDT6:HojsAleš">

               <speaker>ALEŠ HOJS:</speaker>

               <p>Mogoče samo glede sklepov. Jaz tukaj ne vidim pravzaprav nobenega problema, pred vami
               oziroma tudi na vladi so bili najprej sprejeti sklepi, ki so se ukvarjali s samo
               analizo, tukaj so trije sklepi. In sklepi, ki so se nanašali na nadaljevanje našega
               sodelovanja, pri čemer je dodana samo tista dva sklepa, se pravi en je sklep o tem,
               da se s tem sklepom seznanita oba odbora in zadnji sklep, da se iz navedenega gradiva
               umakne stopnja zaupnosti. Tako, da jaz tukaj ne vidim kje je problem.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Ne razumem zakaj vlada ni čutila potrebe, da preden sprejme odločitev o nadaljevanju
               naših rotacij v Afganistanu, se o tem pogovori v Državnem zboru.</p>
               <p>Samo to me zanima. Zakaj ste čutili potrebo, da sprejmete odločitev na podlagi
               analize sami takoj. Glede na to, da je Državni zbor sprejel sklepe, da se bo v tem
               parlamentu opravila razprava o tem. Samo to.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Zelo dobro bi bilo da razpravo vodimo po nekem vrstnem redu, da se ne pogovarjamo
               preko vrstnega reda, ker besedo ima gospod Borut Pahor, in potem mogoče boste dobili
               možnost za odgovore.</p>
            </sp>
            <sp who="SDT6:PahorBorut">

               <speaker>BORUT PAHOR (PS SD):</speaker>

               <p>Spoštovana ministra in oba predsednika, kolegice in kolegi.</p>
               <p>V presojo vam dajem en predlog, ki bi lahko bil, morda ne danes, kot drugič ali ob
               kakšni drugi priložnosti sprejet, kot neko stališče, ki ima, po mojem mnenju, ne
               pravim, ne govorim v imenu stranke, nek rep in glavo. Sliši pa se tako, Slovenija se
               zavzema, da bi mednarodna skupnost dosegla dogovor o skupnem umiku bojnih enot iz
               Afganistana še pred koncem leta 2014, kot je načrtovano danes. Zakaj tak predlog?
               Zato ker v njem sporočamo, da ocenjujemo, da zlasti vojaška prisotnost in nasploh
               način navzočnosti mednarodne skupnosti v Afganistanu ne rodi tistih rezultatov, ki
               smo si jih vsi skupaj želeli. Erodira legitimnost posega v Afganistan. Legalnost pa
               ni vprašljiva. Mi smo tam zato, ker je tako odredila po vsem mednarodnem pravu
               mednarodna skupnost  legalno.
               Ampak legitimnost pa erodira. Erodira med Afganistanci, erodira med našimi ljudmi, ko
               ocenjujejo našo navzočnost v tem nemirnem delu sveta. Hkrati pa moram reči, kot
               nekdo, ki je vsak četrtek ob koncu sej vlade poslušal poročila pristojnih ministrov o
               razmerah v Afganistanu, da bi bil hitra odločitev, čez noč odločitev o umiku naših
               vojakov iz Afganistana, da bi bila škodljiva za varnost naših enot in tudi ne bi
               koristila dolgoročno našim nacionalnim interesom. Zato moramo mi povedati to kar
               želimo in doseči to kar želimo, to pa je, da se misija v Afganistanu, ki ne prenaša
               želenih rezultatov, ne za Afganistance, ne za mednarodno skupnost neha pred koncem
               leta 2004, in da ob načelu skupaj notri skupaj ven, čim prej zapustimo to nemirno
               državo, ki ji ne znamo pomagati in bo treba poiskati neke druge načine za to, da bomo
               v tistem delu sveta obdržali mir, varnost in perspektivo ljudi.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Ste končal? Hvala. K besedi se je prijavil gospod Roberto Battelli.</p>
            </sp>
            <sp who="SDT6:BattelliRoberto">

               <speaker>ROBERTO BATTELLI (PS NS):</speaker>

               <p>Hvala lepa za besedo. Lep pozdrav vsem! Mislim, da bi morali imeti v vidu ob teh
               pobudah tudi naslednje dejstvo, da vendarle naše angažiranje v prid vzpostavitvi,
               recimo temu, civilnih institucij v Afganistanu. To angažiranje se lahko izvaja in
               dogaja v razmerah varnosti, ki jih ta trenutek zagotavljajo oborožene sile. Tako da,
               umik naših vojakov, ki tako in tako niso neposredno angažirani v bojnih operacijah,
               bi dejansko ustvaril in obenem obdržanje teh, imenujmo jih humanitarno-civilnih
               dejavnosti, ki se je hvala bogu tudi dogajajo. To bi povzročilo, da drugi oboroženi
               vojaki, bi morali še naprej zagotavljati varnost teh dejavnosti in torej varnost tudi
               ljudi iz Slovenije, ki so angažirani v tej humanitarni seji in to bi ne bilo
               primerno.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Ponovno še želi besedo kolega Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Bom kratek. Morda mi je kolega Pahor že dal odgovor na to kar sem hotel
               vprašati. Namreč, ko je kolegica Melita Župevc rekla, da je prejšnja vlada opravila
               analizo in jo spisala na podlagi sklepov obeh odborov, če je to res, sem jaz skoraj
               prepričan potem, kako so vsaj delovali ministri oziroma prejšnja vlada, da ugotovitve
               iz tiste analize absolutno niso drugačne kot so v tej analizi. Sedaj, če mi lahko
               potrdi, verjetno je tam notri zajetih tudi nekaj teh prestižnih bojev med
               predsednikom republike in predsednikom vlade, in da je minister za zunanje zadeve
               prebegnil na stran predsednika republike, takrat. Ampak drugače pa, vsaj glede
               razmišljanja ministrice Jelušičeve in vseh tistih, ko smo spremljali ta razvoj
               dogodkov, se mi zdi, da tista analiza gotovo ni bila bistveno drugačna, ni prihajalo
               do bistveno drugačnih ugotovitev, se pa seveda, jaz mislim, da se vsi strinjamo, da
               bo hvale vredno, če bo svetovna skupnost našla način, kako zaključiti to misijo v
               Afganistanu, tudi pred letom 2014. Samo bodimo toliko resni, mislim, da smo večinoma,
               da se zavedamo, da tega izhoda za enkrat ne vidi svetovna skupnost. Sem vesel, da se
               tukaj večinsko le nagibamo k treznim odločitvam, da tisto, ko sem na začetku omenjal,
               da poslanci dveh  strank so
               takrat zelo anarhistično nastopali, s stališča tudi včasih, da je treba Slovensko
               vojsko ukiniti in jo razpustiti, stopiti iz Nata, so podpisali nekateri tudi neko
               peticijo, da je sedaj le nek, več dozorelosti in zavedanja mednarodnega položaja
               Slovenije. Zdaj, tisti skupini se je včasih še kdo priključil iz stranke Socialnih
               demokratov, ampak potem mi je en kolega rekel, še predno so uradno prestopili, je
               rekel, ti bodo tako šli na drugo stran k Jankoviču in to se je potem zgodilo. tako
               da, so se tako nekje odločevali, kolega je rekel, bolj po državotvornosti tudi in
               morda je ta ugotovitev točna. Tako da, mene zanima ali lahko kdo potrdi, ne vem,
               kolegica Župevčeva, ste vi videla to analizo, ker meni je bilo pa izredno zanimivo to
               analizo videti, ker upam, da v prejšnji vladi eno govorili drugo pa mislili, da so
               tisto napisali kar so uradno govorili. Jaz sem na začetku svojega prispevka rekel, da
               vidim nadaljevanje trezne politike, ki jo je imela na tem področju tudi prejšnja
               vlada. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Malo prej sem opozoril, da bi bilo dobro malo strpnosti. Posamezniki<gap n="..."/> Ja, saj iz
               druge strani je isto. Prosim vas, umirite, probajte diskutirati umirjeno. Gospa
               Melita se ponovno javlja k repliki.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Samo to, gospoda Jerovška zanima od kje meni ta informacija. Ta informacija je bila
               objavljena v medijih in minister za obrambo, novi minister za obrambo jo je potrdil.
               Jaz nimam nobenih insiderskih informacij. Minister je potrdil, da je bila ta analiza
               opravljena, bo verjetno sam lahko povedal, in da jo je nova vlada to analizo
               dopolnila. In tukaj ni nobene teorije, zarot, ničesar. <stage>/glas iz ozadja/</stage> Ja, ne vem, v
               časopisu je pisalo, gospod Jerovšek.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala. Minister za obrambo še želi besedo. Izvolite minister.</p>
            </sp>
            <sp who="SDT6:HojsAleš">

               <speaker>ALEŠ HOJS:</speaker>

               <p>Jaz bi mogoče samo to potrdil, kar sta pravzaprav, ker sem mislil, da dva govorita
               isto. Dejstvo je, da je stara vlada pripravila analizo, da smo mi, meni je ministrica
               za obrambo to analizo, ko sem prevzel resor, predala. Povedala je, da analiza ni bila
               sprejeta, in da jo je potrebno novelirati. In to analizo smo mi v tem mesecu
               novelirali, taka je pred vami in dejstvo je, da točno to kar gospod Jerovšek govori,
               da se analiza prejšnje vlade bistveno ne razlikuje od te analize, samo bila je za
               tisto obdobje, ko ni bila sprejeta, novelirana.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa minister. Razpravo počasi peljemo h koncu. Prijavil se je še gospod Jožef
               Horvat. Izvolite, beseda je vaša.</p>
            </sp>
            <sp who="SDT6:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa gospod predsedujoči. Dve zadevi bi rad, mogoče samo kot razmislek. Mi
               vemo, da v operacijah ISAF-a sodelujejo tudi države, ki niso članice zavezništva,
               tako imenovane partnerice Nata. In drugič, kar se mi zdi zelo pomembno; jaz bi
               pravzaprav z veseljem nadaljeval diskusijo, ki jo je odprl spoštovani kolega Borut
               Pahor. Vendar moramo vedeti, da so vojaške formacije, ki so v Afganistanu, jaz nisem
               nek vojaški strateg, tukaj imamo izjemne predstavnike Slovenske vojske, ampak ta
               gigantski volumen vojaških formacij se gotovo ne da kar tako čez noč premakniti, ne
               samo zato, da bi šli ven, ampak ta proces gotovo zahteva svoj čas. In naj spomnim,
               kar smo poslušali na sedežu Nata in v Brunsumu, kjer se operacije skrbno načrtujejo
               in gotovo jih načrtujejo vrhunski strokovnjaki, vojaški, ki jih ta svet premore in o
               tem bo tudi tema, o tem bo tudi tekla razprava na vrhu Zveze Nato v Chicagu, 20. in
               21. maja, kjer bo Afganistan 1. točka. Prej je nekdo omenil, da bo ob robu se
               govorilo tudi o Afganistanu. To bo prva točka. In kaj želim povedati, na majskem vrhu
               Nata v Chicagu, bosta v zavezniškem formatu kot tudi v formatu ISAF, v ospredju dve
               vprašanji. Prvič. Vprašanji implementacije lizbonskih ciljev glede  procesa tranzicije, to je izjemno
               kompleksen proces, kjer se med drugim predvideva prenos vodilne varnostne vloge v
               misiji ISAF na afganistanske varnostne sile. Gotovo to ni proces, ki bi zahteval
               nekaj dni, nekaj mesecev. In jaz verjamem, da so ti načrti zaključka do konca leta
               2014 izjemno skrbno pripravljeni in da se dejansko zadeve ne da bistveno bistveno
               skrajšati. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. S tem zaključujem. Izvolite.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Če jaz prav razumem, je kolega Pahor prej dal proceduralni predlog, da se oblikuje
               nek sklep. In mislim, da je prav, ne vem, kateri od predsednikov daste ta sklep na
               glasovanje. To je prva stvar.</p>
               <p>Moram reči, da se mi zdi takšen sklep smotrn, ne vem pa ali gre ta sklep v smeri
               razmišljanja aktualne vlade.</p>
               <p>Jaz, predsednik, predlagam, ne vem, če niste opazili, gospod Pahor je dal
               proceduralni predlog, da daste na glasovanje.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Ne gre čisto za proceduralni predlog. Predlog sklepa imamo tudi objavljen
               v gradivu. Najprej bom ta predlog na glasovanje. V kolikor ne bomo tega predloga
               izglasovali, potem bom dal še na glasovanje predlog, ki ga je dal gospod Pahor.</p>
               <p>Predlagam, da glasujemo o predlogu sklepa, ki glasi: Odbor za obrambo se je na svoji
               5. nujni seji 3. 4. 2012 seznanil z analizo in oceno delovanja Republike Slovenije v
               Islamski republiki Afganistan s priporočili za pot naprej. Odbor se je seznanil tudi
               s sklepom Vlade Republike Slovenije v zvezi z nadaljevanjem sodelovanja Republike
               Slovenije v operaciji ISAF v Afganistanu. Glasuje Odbor za obrambo.</p>
               <p>Kdo je za? <stage>(9 članov.)</stage> Je kdo proti? <stage>(? članov.)</stage></p>
               <p>Potrdili smo predlagani sklep.</p>
               <p>Se pravi, da o drugem sklepu, ki ga je predlagal gospod Borut Pahor ne bomo
               glasovali.</p>
               <p>Zaključujem to točko dnevnega reda.</p>
               <p>Besedo predajam gospodu Horvatu.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Hvala lepa, gospod predsednik. Predlagam, da o predlaganem sklepu glasujemo še člani
               Odbora za zunanjo politiko. Še enkrat preberem predlog sklepa: Odbor za zunanjo
               politiko se je na svoji 8. nujni seji 3. aprila 2012 seznanil z analizo in oceno
               delovanja Republike Slovenije v Islamski republiki Afganistan s priporočili za pot
               naprej. Odbor se je seznanil tudi s sklepom Vlade Republike Slovenije v zvezi z
               nadaljevanje sodelovanja Republike Slovenije v operaciji ISAF v Afganistanu.
               Glasujemo.</p>
               <p>Kdo je za? <stage>(11 članov.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Zaključujem to točko dnevnega reda.</p>
               <p>Kolega Pahor, izvolite.</p>
            </sp>
            <sp who="SDT6:PahorBorut">

               <speaker>BORUT PAHOR (PS SD):</speaker>

               <p>Jaz nisem dal predloga, ki bi bil morda primeren za razpravo in sprejem na današnji
               seji, kar verjamem, da se mora tudi Vlada opredeliti do tega, ker zapisano bi bilo,
               da Slovenija ocenjuje. Ampak ga dajem v premislek kot komplementarnem predlog temu,
               kar ste sprejeli. jaz nisem nasprotoval vladnemu predlogu danes, sem ga podprl.
               Predlagam pa, da tisti manevrski prostor, ki ga Slovenija ima za premislek o tem,
               kako ravna, izkoristimo, in to je diplomatski prostor. Da se zavzamemo za to, da se
               vojaški del operacij neha, ker ne vodi nikamor, da rečem, brez zamere zelo odkrito in
               naglas. In to vedo vsi voditelji držav, ki sodelujejo. Iščejo pa poti kako končati,
               ne samo na časten način, ampak tudi tako, da ne bodo posledice ravno obratne od
               tistih, ki smo jih želeli. To pa mislim, da si mi lahko prizadevamo in da bomo dobro
               razumljeni v mednarodni skupnosti. Zato je ta predlog komplementaren.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Kolega Pahor, ali lahko vaš predlog še enkrat, prosim, poveste, ker morda ni kdo
               natančno slišal.</p>
            </sp>
            <sp who="SDT6:PahorBorut">

               <speaker>BORUT PAHOR (PS SD):</speaker>

               <p><gap n="..."/><stage>/Mikrofon ni vključen./</stage> Vlada do naslednjič premisli. Ampak to pravzaprav je
               prejšnja že počela. Slovenija se zavzema, da bi mednarodna skupnost dosegla dogovor
                   o skupnem umiku bojnih enot
               iz Afganistana še pred koncem leta 2014, kot je dogovorjeno sedaj. Se pravi, da se
               premisli o čimprejšnjem umiku enot.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Se pravi, vi ne zahtevate, da o tem vašem predlogu sklepa<gap n="..."/></p>
            </sp>
            <sp who="SDT6:PahorBorut">

               <speaker>BORUT PAHOR (PS SD):</speaker>

               <p>Ne, naj ga premisli Vlada, pa se lahko drugič o tem posvetujemo in ga sprejmemo.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>V redu, hvala lepa. Zaključujem to točko dnevnega reda.</p>
               <p>Zahvaljujem se obema ministroma za sodelovanje, tudi sodelavcem Ministrstva za
               zunanje zadeve in Ministrstva za obrambo. Hvala lepa.</p>
               <p>Prehajamo na <title>1. TOČKO DNEVNEGA REDA - NADZOR NACIONALNIH PARLAMENTOV NAD SKUPNO
                  ZUNANJO IN VARNOSTNO POLITIKO TER SKUPNO VARNOSTNO IN OBRAMBNO POLITIKO EU.</title>
               Morda za uvod nekaj pojasnil.</p>
               <p>19. in 20. aprila 2012 bo v Varšavi potekala konferenca predsednikov parlamentov
               držav članic Evropske unije. Na njem je kot ena glavnih tem predviden tudi
               parlamentarni nadzor na skupno zunanjo in varnostno politiko ter skupno varnostno in
               obrambno politiko EU. Z Lizbonsko pogodbo so nacionalni parlamenti držav članic EU
               dobili večje pristojnosti, saj so prvič formalno vključeni v proces sprejemanja
               evropske zakonodaje. Poleg tega Lizbonska pogodba določa tudi, da so nacionalni
               parlamenti udeleženi pri medparlamentarnem sodelovanju med nacionalnimi parlamenti in
               z Evropskim parlamentom v skladu s protokolom številka 1 o vlogi nacionalnih
               parlamentov v EU. Parlamentarni nadzor nad zunanjo, varnostno in obrambno politiko
               držav gotovo sodi med pomembnejše naloge parlamentov. Lizbonska pogodba ter protokol
               številka 1 sicer opredeljujeta tudi vloge Evropskega parlamenta in nacionalnih
               parlamentov pri nadzoru skupne zunanje varnostne in obrambne politike na ravni EU,
               vendar pa izrecno ne določata oblike izvrševanja nadzora. Glede na to, da je nadzor
               nad zunanjo, varnostno in obrambno politiko v posameznih državah EU različno
               opredeljen, ne glede na to, da ali gre za nacionalno ali evropsko raven, ter ob
               dejstvu, da je leta 2011 prenehala delovati skupščina zahodno evropske unije evropska
               varnostna in obrambna skupščina, kar po mnenju mnogih predstavlja nerešeno vprašanje
               izvajanja parlamentarnega nadzora na področju varnostne in obrambne politike EU se je
               že leta 2010 začel postopek iskanja alternativnih rešitev za izvajanje nadzora. Kot
               gradivo za današnjo sejo ste prejeli informacijo o dosedanjih aktivnostih na tem
               področju ter pregled predlogov nekaterih parlamentov za ureditev nadaljnjega
               parlamentarnega nadzora nad tem področjem.</p>
               <p>Besedo predajam predsedniku Odbora za obrambo gospodu Jurši.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa za besedo. Glede na to, da je predsednik Odbora za zunanjo zadeve podal
               uvod ga jaz ne bi želel ponavljati, bi pa odprl razpravo. Izvolite. Želi kdo
               razpravljati? Gospa Melita.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Moram reči, da sem jaz ta dokument, ki smo ga dobili, sem pozorno prebrala.
               Zastavljam eno vprašanje, glede na to, da se v tem parlamentu govori o strogem
               varčevanju, tega vprašanja ni odprla opozicija, ampak koalicija, imam vprašanje ali
               je sploh smotrno, da se mi o tem pogovarjamo. Glede na to, da bo koalicija omejila
               celo potovanje in tu notri govorimo tudi o organizaciji določenih srečanj, kot obliki
               parlamentarnega nadzora. Torej, da ponovim še enkrat, koalicija želi omejiti celo
               potovanja oziroma obveznosti naših stalnih delegacij. Sprašujem vas kot predstavnike
               koalicije, pa morda mi bosta znala predsednika povedati, kaj takšen dokument, o
               katerem danes razpravljamo, sploh s stališča tega pomeni? Ker kot sem jaz razumela
               usmeritve te koalicije, pa tudi predsednika Državnega zbora, kar se tiče mednarodnih
               dejavnosti in mednarodnih aktivnosti parlamentarcev bomo pa rezali čisto vse. Ker to
               ne nazadnje, ne glede na to, da se pač uredi na nek način ta parlamentarni nadzor,
               sproža tudi vprašanje tega. 
               Tako, da me zanima, če nam lahko to pojasnite.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Besedo ima gospod Horvat.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Hvala lepa, gospod predsednik. Kolegica Melita Župevc, vi veste, da mednarodno
               dejavnost državnega zbora ureja pravilnik, ki se spreminja. Tako je. Prav zaradi
               tega, kar ste omenjali, spreminja se pravzaprav, bom pa zdaj zelo natančno povedal na
               podlagi razgovora moje malenkosti, mojih strokovnih sodelavcev in predsednika
               državnega zbora. Ko smo dali neke usmeritve strokovnim službam, ki so pripravile
               besedilo, spremenjeno besedilo tega pravilnika. Sam ocenjujem, da je to besedilo
               dobro pripravljeno, v skladu z usmeritvami. In ta pravilnik je že obravnaval kolegij
               predsednika državnega zbora in ga bo tudi organ, ta kolegij ga bo tud sprejel. V tem
               trenutku še novega pravilnika nimamo, imamo torej obstoječi pravilnik. Če greste
               brati gradivo, ki je priloženo, potem vidite in predvsem, če pogledate naše sklepe,
               predloge sklepov, vidite, da se tukaj ravnamo izjemno racionalno, nekateri
               parlamenti, tudi evropski parlament želijo izjemno široke delegacije imenovati za to
               nadzorno funkcijo nacionalnih parlamentov in tudi evropskega parlamenta. Seveda imamo
               mi možnost, da predlog sklepov spremenimo, ampak ne vidim zdaj ravno prave povezave
               med predlaganimi sklepi in med predlaganimi novim besedilom pravilnika o mednarodnem
               delovanju državnega zbora. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Glede na to, da ni, gospod Jerovšek.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Hvala lepa. Zdaj, tukaj na mizo smo dobili predlog sklepa, jaz bom začel kar pri
               sklepu. Jaz mislim, da je ta sklep racionalen, da bi to vlogo <gap n="..."/><stage>/Nerazumljivo./</stage><gap n="..."/>
               pristojnosti nekdanjega COFAC-a pa tudi COSAC-a na tem področju oziroma Odboru za
               obrambo, se lahko znotraj te asociacije v okviru držav, ki predsedujejo in pač
               sklicujejo te sestanke. In pomembno je po eni strani tudi to, da bi šlo to za
               skupščino neko ali pa neko brez članarine, konferenco brez članarine. Zdaj, to se mi
               zdi, ampak to je zdaj naše slovensko stališče, hkrati pa seveda jaz moram reči, da
               glede tega, kar je bilo prej rečeno, da se bo omejilo popolnoma udejstvovanje stalnih
               delegacij, jaz temu tudi nasprotujem. Mislim, bog varuj, če bi tako daleč prišlo. So
               pa to popadki, ki so na začetku vsakega mandata. Sploh, če je novi predsednik
               parlamenta, navadno se zdi, da se da več prihraniti, tudi včasih na račun države.
               Tukaj je treba biti racionalen. Jaz se strinjam, da je treba biti racionalen. Se pa
               bojim, da tega parlamentarni nadzor pravzaprav se bistveno podcenjuje v opozicijskih
               vrstah. Nekateri znaki to kažejo, kaj se je dogodilo. Glejte, gospa kolegica Melita,
               jaz sem bil blazno presenečen, da ste vi sklicali sejo, da ste nasedli zlonamernim
               informacij ali pa insinuacijam, da bo ta vlada združila civilno obveščevalno in
               vojaško obveščevalno službo. Glede na to, da ste predsednica delegacije parlamentarne
               skupščine Nata se mi zdi, da ste s tem derogirali uglede tega parlamenta. Namreč, ker
               veste, da Nato, kdor je članica Nato ne more dovoliti, da bo nekje v Afganistanu za
               našo misijo ali pa za katerokoli hodila civilna obveščevalna služba. To enostavno ne
               gre in to vodja delegacije bi morala vedeti in ne nasedati takšni provokaciji, ki je
               bila ali pa dezinformacije ali pa insinuacije, ki je bila čisto politično mišljena.
                   Drugo pa, zdaj
               parlamentarni nadzor je izjemno pomembna stvar. Jaz mislim, da ga je treba resno
               jemati. In bil sem zopet razočaran, pa ne bom šel vrednostno, da predsednica komisije
               za nadzor obveščevalnih služb gre braniti zlorabe obveščevalnih služb v prejšnjem
               sistemu. Mora preprečevati, mora biti proti temu. In gre ravno predsednica braniti
               zlorabo obveščevalnih služb s kršenjem človekovih pravic. Zato jaz predlagam, da se
               pred tem ogledalom zamislite, kaj je dopustno in na kakšen način skušate zrušiti ta
               parlamentarni nadzor. Ali se želite vrniti v neko državo, kjer parlamentarnega
               nadzora ni bilo, ker tudi ni bil parlamentarni, je bil nek skupščinski sistem. Jaz
               sem velik zagovornik parlamentarnega nadzora na vsakem področju in me takšne stvari
               bolijo, da se dnevno politično odzivajo poslanci ali pa celo vodje delovnih teles v
               državnem zboru. To so bile hude napake. Hude napake, ki so škodile ugledu tega
               državnega zbora, to morate priznati. Strankarske interese ščitite na drugi način.
               Tukaj je pa treba zavzemati in vzeti resno parlamentarni nadzor. Mi se
               parlamentarnega nadzora v času vsake vlade moramo iti. Ker v vsaki vladi določene
               ljudi začne, če ni nadzora, zasrbijo prsti, da bi nekaj zlorabili, še posebej
               obveščevalne službe. In, če se ne bomo zavzemali, da bomo resno vršili parlamentarni
               nadzor, potem lahko stvari zaidejo. In tukaj jaz plediram, da se opozicija resno
               loteva teh vprašanj. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Malo smo razpravljali tudi o nekaterih drugih temah, ki niso ravno na tej točki
               dnevnega reda, ampak pustimo. Replika sledi gospe Melite.</p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p>Veste, kaj je dobro. Da jaz gospoda Jerovška poznam že toliko časa, da na njegove
               provokacije sploh ne nameravam odgovarjati, ker so smešne in nevredne te dvorane, v
               kateri sedimo<gap n="..."/> Tako, da te provokacije so otroške, pojdite v otroški vrtec. Meni se
               res ne da na te provokacije, ki nimajo ne repa in ne glave odgovarjati. Jaz sem dala
               tukaj zelo jasno poanto, da mi menimo, da parlamentarni nadzor, ki ga obravnavamo
               znotraj tega SZVP<stage>(?)</stage> in skupno varnostno obrambno politiko je pomemben. Jaz sem
               izpostavila vprašanje in me je zanimalo glede na to, da ta koalicija, ta predsednik
               državnega zbora ves čas ponavlja, da je treba skrajno racionalizirati naše mednarodne
               aktivnosti, da me samo zanima in to je bilo vprašanje, ki ga nisem zastavila gospodu
               Jerovšku, ampak komu drugemu. Kaj sploh naša takšna odločitev v tej smeri pomeni -
               ali bo tudi predsednik državnega zbora odločil o tem ali bosta šla predsednik Odbora
               za zunanjo politiko in Odbora za obrambo na takšno srečanje lahko. Glede na to, da
               nov pravilnik, v smeri, da bo predsednik državnega zbora oziroma kolegij odločal o
               tem ali lahko gredo člani stalnih delegacij, kot so Nato, OVS-e in tudi pri Svetu
               Evrope sploh na srečanje te stalne delegacije. To me je samo zanimalo. Ne vem, mene
               zanima odgovor na to preprosto vprašanje.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Glede na to, da imamo še razpravo in k besedi se je javil gospod Otoničar.
               Izvolite.</p>
            </sp>
            <sp who="SDT6:OtoničarVincenc">

               <speaker>VINCENC OTONIČAR:</speaker>

               <p>Hvala za besedo. Lep pozdrav vsem navzočim. Komisija za mednarodne odnose in evropske
               zadeve je že v prejšnjem sestavu obravnavala to problematiko in glede na to, da gre
               tudi naš predsednik na ta to konferenco predsednikov v Prago, bom jaz ga obvestil
               okoli teh vaših sklepov in jaz sem prepričan, da bosta tako predsednik državnega
               zbora, kot predsednik državnega sveta zastopala ista stališča.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Na koncu ima besedo predsednik Odbora za mednarodne zadeve, gospod
               Horvat.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Hvala lepa, gospod predsednik. Pa ne zato, da bi želel dati nek zaključek, ampak rad
               bi samo spomnil na peti odstavek sklepa, kjer se oba odbora zavzemata, torej takole,
               bom kar citiral: Odbora se v zvezi z delovanjem konference zavzemata za čim nižje
               stroške dela, brez morebitne članarine in  organizacije in njenih srečanj. Naj pa še nekaj povem. Ko
               smo se pogovarjali o že prej omenjenih usmeritvah novega pravilnika o mednarodni
               dejavnosti državnega zbora, nismo<stage>(?)</stage> črtali in tega namena nimamo v koaliciji, da bi
               črtali delo stalnih delegacij<gap n="..."/></p>
            </sp>
            <sp who="SDT6:ŽupevcMelita">

               <speaker>MAG. MELITA ŽUPEVC (PS PS):</speaker>

               <p><gap n="..."/> ampak boste pa odločali o njem<gap n="...."/></p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>O tem bo odločal, še tretjič povem, pravilnik sprejema Kolegij predsednika Državnega
               zbora. Kar se pa potem seveda, kakšna bo rešitev, končna rešitev te konference,
               koliko številna bo, je pa zdaj seveda veliko vprašanje. To je naš predlog in ta
               predlog, kot ga bomo in predpostavljam, da ga bomo sprejeli, bo šel enostavno naprej.
               Seveda se bomo pa potem o vsaki sprotni udeležbi še posebej odločali. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Zaključujem to razpravo.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Jaz bi še nekaj vprašal<gap n="..."/></p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Drugič bomo naredili sejo dveh odborov, z ene strani gospoda Jerovška, z druge pa s
               strani gospe Melite Župevc.</p>
            </sp>
            <sp who="SDT6:JerovšekJožef">

               <speaker>JOŽEF JEROVŠEK (PS SDS):</speaker>

               <p>Mene samo zanima ali je to v povezavi s predlogi, ki so bili podani, pa so se
               nekateri parlamentarci, predvsem britanski in italijanski zavzemali ob ukinitvi
               zahodno evropske obrambne unije. Je to pač sedaj tisti predlogi, ki so se sprožali,
               da nekaj mora biti? To je to. Hvala lepa.</p>
            </sp>
            <sp who="SDT6:JuršaFranc">

               <speaker>PREDSEDNIK FRANC JURŠA:</speaker>

               <p>Hvala lepa. Zdaj bom pa še vseeno raje vprašal, ali še kdo želi razpravljati, da ne
               bi potem se zgodilo to, kar se je že zgodilo? Hvala.</p>
               <p>Glede na to, da je sklep relativno zelo dolg, ste ga dobili na mizo, jaz ga ne bi
               posebej bral, predlagam, da o njem najprej glasujemo v Odboru za obrambo. Odpiram
               glasovanje.</p>
               <p>Kdo je za? <stage>(11 članov.)</stage> Kdo je proti? <stage>(Nihče.)</stage></p>
               <p>Zaključujem to točko dnevnega reda in s tem 5. nujno sejo Odbora za obrambo.</p>
               <p>Besedo dajem predsedniku gospodu Horvatu.</p>
            </sp>
            <sp who="SDT6:HorvatJožef">

               <speaker>PREDSEDNIK JOŽEF HORVAT:</speaker>

               <p>Najlepša hvala gospod predsednik. zdaj bomo o sklepu, ki ga tudi članice in člani
               odbora za zunanjo politiko imate v pisni obliki pred seboj, še glasovali. Torej
               glasujemo o predlogu sklepa. Odpiram glasovanje.</p>
               <p>Kdo je za? <stage>(14 članov.)</stage> Kdo je proti? <stage>(?.)</stage></p>
               <p>Ugotavljam, da je sklep sprejet.</p>
               <p>Vsem najlepša hvala za sodelovanje.</p>
               <p>Zaključujem to točko dnevnega reda in 8. nujno sejo odbora. <stage type="time">Skupna seja je bila
                  končana 3. aprila 2012 ob 16.01.</stage>
               </p>
            </sp>
         </div>
      </body>
   </text>
</TEI>