<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-18-2002-05-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C67B5AD2A5CD1439C1256BB9003E45C0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=C67B5AD2A5CD1439C1256BB9003E45C0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-18-2002-05-07.DZ" n="18">
               <name>Izredna</name>
               <date when="2002-05-07"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-18-2002-05-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">18. izredna seja</stage>
            <stage type="date">(7. maj 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.08 uri.</stage>


            <sp xml:id="SDZ3-Izredna-18-2002-05-07.sp1">

               <speaker>PREDSEDNIK BORUT PAHOR:</speaker>

               <p>Prosim poslance, da pridejo v veliko razpravno dvorano državnega zbora. Pričel bom
               18. izredno sejo. Odbor za notranjo politiko je končal delo in ponovno odločanje o
               plačah v javnem sektorju, tako da so izpolnjeni pogoji, da državni zbor nadaljuje
               sejo.</p>
               <p>Drage kolegice, dragi kolegi! Vložite glasovalne kartice v glasovalne naprave. Tako
               bom imel približen pregled nad navzočnostjo v dvorani in bom sejo tudi začel. Prosim
               za vašo prijaznost in pozornost! Še enkrat prosim, da vložite glasovalne kartice v
               glasovalne naprave. Kolegice in kolege, ki še niso prišli v dvorano, pa prosim, da se
               nam pridružijo.</p>
               <p>Gospe in gospodje dober dan. Dober dan tudi predstavnikom vlade, ki so z nami,
               predstavniku državnega sveta. Pričenjam 18. izredno sejo Državnega zbora Republike
               Slovenije, ki sem jo sklical na podlagi prvega in drugega odstavka 51. člena
               Poslovnika državnega zbora.</p>
               <p>Nekaj naših kolegic in kolegov je tudi danes odsotnih. To so kolegica Pozsonceva,
               kolegi Fabjan, Jelinčič, Štemberger, dr. Bernik in kolega Rupar. Vsi ostali pa,
               prosim, vstavite glasovalne kartice v glasovalne naprave in prijavite svojo
               navzočnost s pritiskom na gumb "kvorum". Prosim! Ugotavljam navzočnost v dvorani! V
               dvorani je navzočih 49 poslank in poslancev. Državni zbor Republike Slovenije je
               torej sklepčen in lahko odloča. Najprej bomo določili dnevni red 18. izredne seje,
               zatem pa prešli na 1. točko.</p>
               <p>S sklicem dne 26. aprila letošnjega leta ste prejeli dnevni red, ki obsega eno samo
               točko, in sicer obravnavo predloga zakona o lastninskem preoblikovanju zavarovalnic,
               po hitrem postopku. Zdaj bomo najprej o predlogu dnevnega reda odločali v skladu z
               drugim odstavkom 64. člena poslovnika, in sicer o umikih - predloga za umik nisem
               prejel - in o širitvah. Imam predlog za širitev dnevnega reda. Kot veste, je Državni
               svet Republike Slovenije na svoji seji 3. maja letossklenil, da na podlagi tretje
               alinee 97. člena ustave Republike Slovenije zahteva od Državnega zbora Republike
               Slovenije, da ponovno odloča o zakonu o sistemu plač v javnem sektorju.</p>
               <p>Z dopisom z dne 6. maja sem vas obvestil, da bom zboru predlagal, da se dnevni red
               izredne seje razširi z naslednjo točko, in to je ponovno odločanje o zakonu o sistemu
               plač v javnem sektorju. Enako je včeraj to predlagala tudi slovenska vlada.</p>
               <p>Sprašujem, ali želi predstavnik vlade besedo. <stage>(Ne želi.)</stage> Želi besedo poročevalec,
               predsednik matičnega delovnega telesa, odbora za notranjo politiko? <stage>(Ne želi.)</stage> Želi
               besedo sekretarka sekretariata? <stage>(Ne želi.)</stage> Sprašujem, ali želijo besedo predstavniki
               poslanskih skupin, gre za predlog za širitev dnevnega reda. <stage>(Ne želijo.)</stage></p>
               <p>Potem bomo glasovali o predlogu za razširitev dnevnega reda s ponovnim odločanjem o
               zakonu o sistemu plač v javnem sektorju.</p>
               <p>Ta predlog dajem na glasovanje. Smo sredi glasovanja o postopkovnem predlogu za
               razširitev dnevnega reda. Prosim za mir v dvorani. Navzočih je 56, od tega je 50
               poslank in poslancev predlog podprlo, eden pa mu je nasprotoval.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je predlog sprejet in bom predlagal, da to sicer obravnavamo kot 1.
               točko dnevnega reda.</p>
               <p>Predlog za širitev ima tudi kolega Peče in mu dajem besedo. Prosim za mir v
               dvorani.</p>
            </sp>
            <sp xml:id="SDZ3-Izredna-18-2002-05-07.sp2">

               <speaker>SAŠO PEČE:</speaker>

               <p>Spoštovani navzoči! 26.4. letošnjega leta smo predsedniku državnega zbora podali
               pobudo za sklic izredne seje, in sicer z eno samo točko, to je postopek privatizacije
               bank. Glede na to, da imamo danes izredno sejo, in glede na to, da smo v Slovenski
               nacionalni stranki prepričani, da bi lahko omenjeno točko dnevnega reda obravnavali
               na tej seji, predvsem zaradi elementov transparentnosti, zakonitosti in ustavnosti
               glede samih postopkov prodaje slovenskih bank, predlagam, da to točko uvrstimo na
               dnevni red današnje izredne seje. Hvala.</p>
            </sp>
            <sp xml:id="SDZ3-Izredna-18-2002-05-07.sp3">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod minister želi besedo.</p>
            </sp>
            <sp xml:id="SDZ3-Izredna-18-2002-05-07.sp4">

               <speaker>MAG. ANTON ROP:</speaker>

               <p>Spoštovani poslanci! Naša ocena je, da je v takšni obliki, kot je predlagana
               uvrstitev tovrstne točke na izredno sejo, neprimerna. Sami ocenjujemo, da bi bilo
               smiselno, če poslanci želite tovrstno obravnavo, tovrstno obravnavo dejansko opraviti
               poglobljeno, to pomeni, na osnovi dejanskih dokumentov, ki so nastali ob pripravi
               transakcij ter konkretne transakcije Nove Ljubljanske banke in pa KBC - gre sicer za
               dokumente, ki so poslovna tajnost, vendar sam ne vidim nobenega problema - da bi
               skupaj s celotno ekipo, celotno privatizacijsko komisijo, ki je pripravljala celotno
               transakcijo in se tudi pogajala, prišli na matični odbor, na zaprto sejo, in šli
               natančno skozi vse dokumente in jasno, transparentno ter nedvoumno povedali, kaj je v
               dokumentih, kaj je bilo dogovorjeno, kaj je bil temelj za transakcijo, in seveda nam
               bo v veliko zadovoljstvo, da bomo s tem vse poslance, ki boste za to zainteresirani,
               ustrezno seznanili. Moja ocena je, da gre za pomembno politično diskusijo, vendar pa
               tudi strokovno, zapleteno diskusijo, ki zahteva posebno pozornost, ki zahteva svoj
               čas.Moja ocena je, da se potrebuje vsaj pet do deset ur za celovito predstavitev vseh
               dokumentov, in če se odločate za takšno predstavitev, kar je smiselno in česar jaz ne
               odklanjam, potem jaz resnično predlagam, da se odločite za poglobljeno diskusijo in
               pa seznanitev z vsemi dokumenti. Mi bi seveda takšno sejo matičnega odbora, ki bo
               seveda zaprta, ker gre za poslovne tajne, podprli in bomo z velikim veseljem prišli
               na to sejo in vam predstavili vse te dokumente. Hvala.</p>
            </sp>
            <sp xml:id="SDZ3-Izredna-18-2002-05-07.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Moram opozoriti kolega Pečeta, da njegova pobuda, ki sem jo prejel konec
               prejšnjega meseca, ne izpolnjuje poslovniških pogojev, da bi jo uvrstil na dnevni
               red, in to opozorilo, kolega Peče, velja tudi danes. Če dokumentov, o katerih bi
               državni zbor odločal nimate, potem moram ugotoviti, da vaša pobuda ni utemeljena.
               Prosim vas, da to razumete in sprejmete. Želite še enkrat besedo? Prosim. Potem bom
               to razpravo zaključil.</p>
            </sp>
            <sp xml:id="SDZ3-Izredna-18-2002-05-07.sp6">

               <speaker>SAŠO PEČE:</speaker>

               <p>Po mojem prepričanju bi bilo smiselno utemeljenost prepustiti državnemu zboru in ne
               vam. Jaz le pravim, da privatizacija bank in posledično s tem povečanje oziroma
               sprememba javnega dolga, kakor tudi ustavni zakoni iz 1994. leta so zadosten
               argument, da bi se s tem ukvarjal državni zbor.</p>
               <p>Strinjam pa se z ministrom Ropom, ministrom za finance v okviru Vlade Republike
               Slovenije, in sicer, da se predhodno opravi obravnava na matičnem delovnem telesu ter
               da se po tej obravnavi opravi razprava na seji državnega zbora. Prav tako se
               strinjam, da za to dajemo posebno sejo državnega zbora. Posebej s tem namenom, da bi
               argumente, ki jih navaja minister Rop, torej argumente o potrebi po tajnosti, da bi
               to pač opravili v okviru matičnega delovnega telesa. Glede na povečanje javnega
               dolga, izhajajoč iz leta 1994, preko sanacije Nove Ljubljanske banke, Nove kreditne
               banke, kot obveznosti za državljane Republike Slovenije, ki pa mislim, da imajo vso
               pravico izvedeti, kaj se dogaja z njihovim premoženjem, kaj se dogaja z njihovimi
               obveznicami in v končni fazi, kaj se odvija z javnim dolgom. Zatosem prepričan, da je
               bila še kako potrebna točka dnevnega reda, ali naj bo na tej seji ali naj bo,
               upoštevajoč predlog ministra Ropa, da se predhodno opravi sestanek na matičnem
               delovnem telesu in se pozneje srečamo na samem kvorumu državnega zbora.</p>
            </sp>
            <sp xml:id="SDZ3-Izredna-18-2002-05-07.sp7">

               <speaker>PREDSEDNIK BORUT PAHOR:</speaker>

               <p>Mislim, da so bile stvari pojasnjene. Ministru in drugim ne bom dal besede, ker,
               ugotavljam še enkrat, to pojasnilo sem dolžan dati, da ni poslovniških pogojev, da bi
               državni zbor odločal o vašem predlogu. Če bi bili dokumenti oziroma gradivo pred
               nami, potem bi državni zbor odločal v skladu s poslovnikom o razširitvi, tako pa te
               možnosti nima. Želel pa sem vas tudi po tej poti opozoriti na to. Če nihče drug nima
               predloga za širitev, dajem na glasovanje predlog dnevnega reda v celoti. Dajem na
               glasovanje predlog dnevnega reda v celoti s spremembami, ki smo jih sprejeli. Prosim,
               glasujmo! Navzočih je 64 kolegic in kolegov. 53 jih je bilo za, 3 proti.</p>
               <p><stage>(Za je glasovalo 53.)</stage> <stage>(Proti 3.)</stage></p>
               <p>Ugotavljam, da je dnevni red 18. izredne seje zbora sprejet.</p>
               <p>Predlagam, da danes zbor zaseda do zaključka obravnavanih dveh točk dnevnega reda.
               Najprej se bomo odločili, po katerem vrstnem redu bomo delali. Moj predlog je, da bi
               najprej odločali o odločitvi državnega sveta, torej da ponovno odločamo o zakonu o
               sistemu plač v javnem sektorju, pri čemer moram opozoriti, da pisnega poročila še ni
               pred vami. Če bi kdo vztrajal, da ga imamo, bomo seveda to spoštovali in bomo o tem
               odločali kasneje, če pa bi državni zbor sprejel, da zadostuje ustno poročilo
               predsednika matičnega odbora, našega kolega Lavrinca, pa bi potem dali kot prvo
               točko.</p>
               <p>Sprašujem najprej torej, ali kdo ugovarja, da slišimo samo ustno poročilo, ali kdo
               zahteva, da dobimo tudi pisno poročilo odbora. Če zadostuje ustno, potem bomo
               odločali o tej točki kot prvi. Ugotavljam, da nihče ne nasprotuje temu, da kolega
               Lavrinc poda stališče matičnega delovnega telesa in ga prosim, da to tudi stori.
               Prosim, smo torej pri ponovnem - samo hipec, kolega Lavrinc, .../Oglašanje iz
               klopi./... Se opravičujem, najprej moram dati besedo predstavniku državnega sveta.
               Prosim, dr. Zoltan Jan, imate besedo, da obrazložite zahtevo sveta, potem bom pa dal
               besedo predsedniku odbora. Prosim.</p>
            </sp>
            <sp xml:id="SDZ3-Izredna-18-2002-05-07.sp8">

               <speaker>DR. ZOLTAN JAN:</speaker>

               <p>Hvala lepa. Spoštovane poslanke in poslanci! Pred mano je dokaj nehvaležna naloga, da
               utemeljujem to, kar je bilo danes, ker so bili danes v Delu pravzaprav že vnaprej
               najavljeni izidi glasovanja. Kljub temu se mi zdi, da so stvari, ki jih je ugotovil
               državni svet, dovolj pomembne, da lahko predlagamo, da še enkrat razmislite o tem, o
               čemer boste odločali: Ali naj ta zakon velja ali ne? Vsi se strinjamo, da je to zelo
               pomembno področje in da je ta segment, plače v javnem sektorju, nujno potrebno
               temeljito in čimprej urediti in postaviti skladen sistem. Minister, ki bo govoril, ki
               bo imel zadnjo besedo v imenu predlagatelja, bo tudi pokazal številne prednosti in
               dosežke, ki so jih dosegli, ko so oblikovali to besedilo. Kljub temu je ostalo nekaj
               stvari odprtih, nekaj takšnih in tako pomembnih, da lahko, mislim, ogrozijo
               vprecejšnjem delu celoten javni sektor. Gre samo za postopek, ko se je usklajevalo
               med socialnimi partnerji. Tukaj je prišlo do velikih nesoglasij, in kot je bilo
               povedano že večkrat v javnih razpravah, štirje od sindikatov, reprezentativnih
               sindikatov niso pristali na takšno rešitev. To pa pomeni polovica zaposlenih v javnem
               sektorju. In če smo se pred enim letom strinjali, da so recimo plače v šolstvu v
               nesorazmerju z drugimi primerljivimi poklici, potem je danes to ista stvar in ravno
               tako aktualna kot takratm, s tem, da ta zakon tega problema ne rešuje in ne postavlja
               nobenega vprašanja okrog teh.</p>
               <p>Prav tako veste, da so prejšnji mesec stavkali zdravniki in da se napoveduje nova
               stavka. Če k temu dodamo še vprašanje nezadovoljstva v sindikatu policije, potem
               vidimo, da je to tako pomemben segment, da se je nad tem treba resno zamisliti in še
               enkrat premisliti, ali so te rešitve takšne, da omogočajo to, kar vsi vemo, da je
               sporno in problematično.</p>
               <p>Gre seveda za velika sredstva, za eno tretjino proračuna, vendar ob teh velikih
               sredstvih se je treba vendarle spomniti, da so te stvari dokaj drugačne, kot se zdijo
               na prvi pogled. Ta velikanska vsota sredstev, ki gredo za plače v javnem sektorju, ni
               plod velikih ali pretiranih plač, ampak predvsem ekstenzivnega zaposlovanja.
               Povprečje v državni upravi, povprečna izplačana plača v državni upravi je nižja od
               povprečno izplačane plače v Republiki Sloveniji. In to, se mi zdi, je ključno. Kaj se
               je dogajalo na področju zaposlovanja, vemo vsi, in v kakšne razsežnosti so šle te
               zaposlitve; ne bi navajal primerov, lahko pa bi ilustriral s številnimi primeri, od
               šolstva, kjer je nastalo, recimo, po sprejetju zakonodaje vsaj šest kompletno novih
               državnih institucij. Enako je dovolj, če si pogledamo vse marmornate palače,ki so
               bile zgrajene po Sloveniji. To je tisto, česar ne prenese gospodarstvo, ne pa,
               dobrega in učinkovitega delavca v javnem sektorju.</p>
               <p>In tu smo potem pravzaprav pri ključnem argumentu. Po mnenju državnega sveta - in
               današnja razprava v odboru je tudi pokazala - da pojem javnega sektorja in kaj spada
               v javni sektor ni opredeljeno v tem zakonu, niti ne s tem, kar trdi ministrstvo v
               imenu predlagatelja, da je to zajeto pri javnih uslužbencih. Preprosto, v ta zakon so
               vključeni tudi funkcionarji in tu se vsi strinjamo in vsi podpiramo, vendar se tega
               ne da rešiti na podlagi zakona o javnih uslužbencih, in je tu preneseno pooblastilo
               vladi, zelo pomembno pooblastilo, kaj spada med javne uslužbence, v javni sektor. In
               seveda se lahko zgodi, po sprejetju zakona je prišlo na dan, da spadajo v javni
               sektor tudi novinarji. Morda bo prišlo na dan, da spada v javni sektor tudi vrtnar v
               Volčjem potoku in cela vrsta drugih vprašanj.</p>
               <p>To so stvari, o katerih bi bilo treba razmisliti in jih rešiti, po našem mnenju, že v
               tem predlogu zakona.</p>
               <p>Prav tako tisto ključno razmerje, tista ključna naloga, ki naj bi jo ta sistemski
               zakon, na podlagi katerega se bo naprej razreševalo, to je razvrstitev plač in
               pokazati razmerja med posameznimi profili - tega ni. Priloga 2 kaže samo na spodnje
               in zgornje meje, v tem razponu pa so znotraj iste dejavnosti prikazani tako različni
               profili, da je vprašanje, kaj bo pri tem nastalo. To je prepuščeno potem nadaljnjemu
               dogovarjanju med socialnimi partnerji, vendar je to dogovarjanje temeljito zamejeno s
               točno določenim datumom, ko se potem prenesejo pooblastila na vlado oziroma na
               državni zbor. To pomeni po našem mnenju tudi konec tega dogovarjanja in to, kar se
               zavzemamo in kar je konec koncev sprejel tudi državni zbor s svojim sklepom, da se
               vsak tak zakon lahko obravnava samo, če podamo soglasje med socialnimi partnerji. Gre
               seveda za to, da je bil postopek zelo hiter pri sprejemanju. V enem mesecu so bile
               opravljene vse tri obravnave in seveda v takšnem času, ko je potekalo istočasno
               usklajevanje in istočasna obravnava v državnem zboru, gotovo, da ni bilo možno najti
               in uskladiti vseh interesov. Nihče si seveda ne dela iluzij, da bi bilo mogoče
               popolnoma uresničiti vse interese, vendar to, kar je tukaj, ne rešuje tistega, zaradi
               česar imamo stavke v zdravstvu, zaradi česar se napovedujejo nemiri in nezadovoljstva
               v šolstvu in na številnih drugih področjih javnega sektorja.</p>
               <p>Poročilo državnega zbora je naletelo na kritiko tudi v obravnavi matičnega delovnega
               telesa, češ da je to slabo argumentirano. To je seveda samo povzetek vseh tistih
               razprav in vseh tistih obsežnih argumentov, ki so bili pokazani, bodisi na zborovanju
               v Cankarjevem domu bodisi na javni predstavitvi mnenj, ki jih je pripravil državni
               zbor, bodisi da je zavzel stališča, ki jih je zavzel državni svet. Tako, da tu so
               tiste stvari samo povzete. Z argumenti, natančnejšimi utemeljitvami ste bili že
               seznanjeni.</p>
               <p>Ena od najbolj spornih stvari, ki jih zakon ne rešuje, je seveda tudi vprašanje
               razmerja plač - kot sem že omenil - posebno na področju vzgoje in izobraževanja in
               seveda tudi v zdravstvu so tukaj v bistvu zacementirana sedanja razmerja za dobo
               najmanj dveh let. Če je bilo do sedaj opozorjeno in smo se strinjali, da so ta
               razmerja nepravična ali pa vsaj nesmiselna, potem jenemogoče zahtevati, da se takšna
               razmerja podaljšujejo vsaj za dve leti, to je do leta 2004, ko se bo zakon uveljavil
               v praksi.</p>
               <p>Kakšna je trenutna situacija, morda ilustrira primer, če pogledamo, kakšne so osnove
               za izplačevanje pokojnin. Če gledate osnovo med letoma 1981 in 1982, znaša
               pokojninska osnova v vzgoji in izobraževanju 135.000 tolarjev. Pokojninska osnova za
               leta 1993 - 2000 pa znaša 111.000. Bolj nazornega in neodvisnega izračuna, kot je ta,
               je težko najti. Prav gotovo je tukaj cela vrsta stvari, ki zahtevajo, da se ta zakon
               ne more uveljaviti zato, ker ne rešuje tistega, kar je ključno v tem mesecu. In
               seveda, kaj sedaj, če zakon ne bi obveljal? Če je bil ta zakon sprejet in speljan
               skozi proceduro v enem mesecu, ni nobene škode, če si državni zbor oziroma
               predlagatelj vzame še en mesec časa in potem reši tiste probleme, ki so ostali odprti
               in za katere si vsi, verjamem da vsi, želimo, da bi bili rešeni na tem segmentu.</p>
               <p>Spoštovani poslanci in poslanke, pred vami je odločitev, ali pustite predlagatelju še
               nekaj časa, da razreši odprta vprašanja - en mesec je bil potreben, da je šel skozi
               vse tri obravnave - ali pa boste danes zacementirali za dve leti, nadaljnji dve leti,
               sedanje razmere. Meni se zdi, da gre tu za pomembno vprašanje, ki omogoča da se
               izognemo konfliktom in da se zagotovi funkcioniranje te države. Takšen zakon, kot je
               bil sprejet na pobudo predlagatelja, ne bo omogočal funkcioniranja te države, tako
               kot si vsi želimo in kot je pričakovano. Država, vlada in državni zbor pa ima
               bistveno nalogo, da zagotovi delovanje javnih služb. Tu se bodo s tem zakonom stvari
               zaostrovale. Marsikdaj se je že izkazalo, da je državni svet opozarjal na stvari, ki
               so bile potem bodisi korigirane s spremembami zakona ali pa razveljavljene na
               ustavnem sodišču, ali pa je življenje samo pokazalo, da so neuresničljive. Upam, da
               danes ne boste sprejeli podobne odločitve. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp9">

               <speaker>PREDSEDNIK BORUT PAHOR:</speaker>

               <p>Hvala lepa vam, dr. Zoltan Jan. K besedi vabim predstavnika vlade, ministra dr. Rada
               Bohinca. Zatem bomo poslušali odločitev, ki jo je sprejel odbor, ter prešli na
               glasovanje. Prosim.</p>
            </sp>
            <sp xml:id="SDZ3-Izredna-18-2002-05-07.sp10">

               <speaker>DR. RADO BOHINC:</speaker>

               <p>Spoštovane gospe poslanke in gospodje poslanci! Nov razmislek ni prinesel nobenih
               novih argumentov in vlada v celoti vztraja pri izhodiščih, na katere je naslonila
               zakonsko besedilo, ki ste ga tudi že sprejeli. Predvsem pa sloni na argumentaciji, da
               gre za izjemno pomemben sistemski predpis, ki ga država nujno potrebuje, iz več
               razlogov. Eden od teh je nujna javnofinančna obvladljivost tega področja, ki pomeni
               velik strošek, na drugi strani pa zaradi vzpostavitve novih motivacijskih vzvodov za
               boljše delo v javnem sektorju.</p>
               <p>Tu je bila izrečena, in tudi v razpravah na državnem svetu, vrsta navedb, ki niso
               povsem točne, ki ne ustrezajo dejstvom. Med drugim tudi ta, da so bile vse tri
               obravnave v parlamentu opravljene v enem mesecu, kar vi sami najbolje veste, da ni
               res - parlamentarna razprava o tem zakonu se je začela že v januarju tega leta,
               partnerska razprava s socialnimi partnerji pa že v oktobru lanskega leta. Večkrat je
               bil izrečen in tudi državnemu zboru ponujen podatek o tem, da je osem od dvanajstih
               reprezentativnih sindikatov, kolikor jih je oblikovalo koordinacijo za usklajevanje
               tega zakona, zakon uskladilo domala v vseh členih, le v dveh ne. Tudi glede prilog
               smo se uskladili in pri tem nismo nikoli razvrščali sindikatov na velike ali majhne,
               na to, kolikšen del javnega sektorja predstavljajo, pač pa na to, da so oblikovali
               koordinacijo reprezentativnih sindikatov javnega sektorja. In prav je, da vemo, da
               smo vodili z njimi korekten partnerski dialog.</p>
               <p>Pred nami je nadaljevanje tega dialoga. Veliko nam je do tega, da se sindikati, ki se
               v zadnjem času niso vključevali v razprave o zakonu, ampak so se bolj posvetili
               svojim razpravam, v pogajanjih o posameznih vprašanjih, torej da tudi s temi
               vzpostavimo dialog, ker končno sistem temelji na partnerskem dograjevanju nižjih
               izvedbenih ravni, kot smo že večkrat tudi tu obrazložili.</p>
               <p>Potrebno bo nemudoma začeti delo na kolektivni pogodbi za javni sektor, ki bo
               določila orientacijska delovna mesta, na metodologiji za uvrščanje delovnih mest in
               nazivov, tudi na panožnih in poklicnih kolektivnih pogodbah. Skratka sistem ne more
               biti zgrajen brez sodelovanja s partnerji in zato vztrajamo pri opredelitvi, da ga v
               dialogu z njimi tudi dograjujemo.</p>
               <p>Zakon prinaša nekaj pomembnih novih razsežnosti v sistem plač na področju javnega
               sektorja. Ne samo tiste večkrat omenjene in ključne za interese države, to je
               javnofinančno obvladljivost, kjer gre za povezljivost proračunskih postopkov s
               postopki določanja vrednosti plač na vsakoletni lestvici, ampak tudi tiste, ki se
               nanašajo na položaj zaposlenih v javnem sektorju, ker gre za nove motivacijske vzvode
               in za ohranjanje vertikalnih instrumentarijev napredovanja v področnih zakonih.</p>
               <p>Prav tako je pomembna razsežnost zakona v usmeritvi, da je potrebno vzpostaviti nova
               razmerja, razmerja, ki temeljijo na partnerskem dialogu in na analitičnih podlagah,
               vse tja do leta 2008 in do tega leta je potrebno tudi zmanjšati razmerje s sedanjih 1
               proti 12 na 1 proti 10, med najnižjo in najvišjo plačo. Te pomembne usmeritve bodo
               sestavina javnofinančno obvladljivega plačnega sistema, kar prinaša državi in
               davkoplačevalcem, in tudi povezanosti z gospodarstvom, odločilne koristi.</p>
               <p>Zato vam seveda predlagam, da tudi po tem razmisleku, ki je vsekakor legitimen, ki pa
               ni prinesel novih argumentov proti temu zakonu, sprejmete odločitev, ki bo dokončno
               postavila zakon v funkcijo, da se bomo lahko obrnili k socialnim partnerjem in
               nadaljevali izvedbeno razpravo o dokončni dograditvi sistema. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp11">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod minister. Kolegice in kolegi, na klop ste že prejeli tudi
               pisno mnenje k zahtevi državnega sveta za ponovno odločanje. Vabim predsednika odbora
               za notranjo politiko, kolega Lavrinca, da da še ustno poročilo. Prosim.</p>
            </sp>
            <sp xml:id="SDZ3-Izredna-18-2002-05-07.sp12">

               <speaker>MAKSIMILJAN LAVRINC:</speaker>

               <p>Hvala. Spoštovane kolegice in kolegi! Moje poročilo bo kratko. Torej povedati moram,
               da smo po uvodni predstavitvi predstavnika državnega sveta, ki je obrazložil, zakaj
               je državni svet sprejel takšno odločitev, in po seveda ponovni predstavitvi razlogov,
               zakaj je takšen zakon nujen s strani predstavnika vlade, pretežno poslanci različnih
               poslanskih skupin ponovili mnenje, ki je bilo izrečeno ob sprejemanju tega zakona, to
               pa je, večinsko mnenje, torej takšno, da je zakon treba podpreti, ker je to prvi
               korak iz kaosa na področju plač v javnem sektorju. Izraženo je bilo tudi stališče, da
               se je državni svet tokrat preveč pavšalno lotil te zadeve in na ta način skorajda
               zlorabil to svojo vlogo, ki jo ima, predstavniki opozicije so pa povedali, zakaj po
               njihovem mnenju tega zakona še vedno ne morejo podpreti. To bi bilo v kratkem.</p>
               <p>Drugo pa je, da je odbor z veliko večino sprejel predlog sklepa, ki ga predlaga
               poslankam in poslancem državnega zbora, da naj v skladu z 91. členom ustave ponovno
               glasujejo za sprejetje tega zakona. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp13">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora. Prehajamo na glasovanje. Obrazložitve glasu
               bodo mogoče. Pred tem vas želim opozoriti, da mora pri ponovnem odločanju, skladno z
               drugim odstavkom 91. člena Ustave Republike Slovenije, za sprejetje navedenega zakona
               glasovati večina poslancev zbora, to je 46 ali več. Zdaj pa bom dal besedo za
               obrazložitev glasu. Najprej seje prijavil zanjo kolega Peče. Prosim.</p>
            </sp>
            <sp xml:id="SDZ3-Izredna-18-2002-05-07.sp14">

               <speaker>SAŠO PEČE:</speaker>

               <p>Še enkrat hvala za besedo. Pred ponovnim odločanjem o zakonu o sistemu plač v javnem
               sektorju bi v imenu poslanske skupine zaprosil za eno uro pavze, predvsem zaradi
               argumenta, ki ga je navedel tudi gospod Lavrinc, da je njegovo poročilo in se v naši
               poslanski skupini med 9.00 uro, ko je zasedalo matično delovno telo, še nismo mogli
               pregledati dogajanja. Zato prosim za eno uro pavze pred odločanjem. Hvala.</p>
            </sp>
            <sp xml:id="SDZ3-Izredna-18-2002-05-07.sp15">

               <speaker>PREDSEDNIK BORUT PAHOR:</speaker>

               <p>Ali je mogoče, da nadaljujemo z 2. točko dnevnega reda, ali želite vztrajati pri tem,
               da je sedaj odrejen odmor? Prosim.</p>
            </sp>
            <sp xml:id="SDZ3-Izredna-18-2002-05-07.sp16">

               <speaker>SAŠO PEČE:</speaker>

               <p>Glede na to, da ima današnja seja samo dve točki, bi prosil za eno uro pavze, da se
               lahko umaknemo iz teh prostorov. Hvala.</p>
            </sp>
            <sp xml:id="SDZ3-Izredna-18-2002-05-07.sp17">

               <speaker>PREDSEDNIK BORUT PAHOR:</speaker>

               <p>Prav. Ob 11.40 uri bo državni zbor odločal. Preden bom dal odmor, bom še vprašal, ali
               želi še kdo obrazložiti svoj glas? Mislim, da bi bilo prav, da končamo ta del
               procedure. Prosim, kolegice in kolegi? Ali želi še kdo pred glasovanjem obrazložiti
               svoj glas? <stage>(Ne.)</stage> Prav. Ob 11.40 uri bo državni zbor odločal.</p>
               <p><stage>(Seja je bila prekinjena ob 10.40 uri in se je nadaljevala ob 11.40 uri.)</stage></p>
            </sp>
            <sp xml:id="SDZ3-Izredna-18-2002-05-07.sp18">

               <speaker>PREDSEDNIK BORUT PAHOR:</speaker>

               <p>Nekaj minut nas loči do 11. ure in 40 minut, ko bom ugotavljal navzočnost v dvorani,
               zato vas vabim, da pridete in priglasite svojo navzočnost.</p>
               <p>Gospe in gospodje, kolegice in kolegi, ura je 11 in 41 minut, torej so izpolnjeni
               pogoji, da državni zbor lahko nadaljuje sejo. Najprej bom ugotavljal navzočnost v
               dvorani. Prosim, če pritisnite tipko "kvorum". Ugotavljam navzočnost v dvorani!
               Državni zbor je sklepčen. Navzočih je 66 kolegic in kolegov. Uro premora je zahtevala
               poslanska skupina nacionalne stranke in vabim kolega Pečeta, če želi sporočiti
               stališča. Prosim.</p>
            </sp>
            <sp xml:id="SDZ3-Izredna-18-2002-05-07.sp19">

               <speaker>SAŠO PEČE:</speaker>

               <p>Prvo bi se rad zahvalil za razumevanje, da ste nam omogočili to poslansko pavzo. Po
               drugi strani bi pa rad povedal, da navkljub uvodnemu nastopu ministra gospoda Bohinca
               in navkljub kvalitetnemu poročilu gospoda Baroviča o dogodkih na seji delovnega
               telesa, ki se je odvijala danes zjutraj s tega področja, v Slovenski nacionalni
               stranki nismo in ne najdemo niti enega dobrega razloga, zakaj podpreti ta zakon.</p>
               <p>Po našem prepričanju oziroma ostajamo na prepričanju iz tretje obravnave, bomo s
               predlogom zakona oziroma z zakonom ob današnjem morebitnem sprejemu rušili trg
               delovne sile v Republiki Sloveniji in s tem pripomogli k nestabilnosti v javnem
               sektorju in pa posledično do večje inflacije v naši državi.</p>
               <p>V Slovenski nacionalni stranki predloga zakona ne bomo podprli.</p>
            </sp>
            <sp xml:id="SDZ3-Izredna-18-2002-05-07.sp20">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče. Že prej sem vprašal, ali želi kdo besedo. To bom storil še
               enkrat. Prosim, imate besedo za kratko obrazložitev glasu. Prosim.</p>
            </sp>
            <sp xml:id="SDZ3-Izredna-18-2002-05-07.sp21">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Mislim, da se ponavljamo, vendar je prav, da še
               enkrat rečemo, da v naši poslanski skupini, Novi Sloveniji, že od vsega začetka
               opozarjamo, da naglica pri sprejemanju zakona o sistemu plač v javnem sektorju ni
               dobra. Zakon je res nastajal več let, vendar je bil praktično sprejet v kratkem času,
               in če je zakon zorel v pripravah kar nekaj časa, kar gospod minister rad priznava,
               mislim, da bi moral zoreti tudi v zakonodajnem postopku. Res pa je, da se je
               približeval konec aprila, vendar bi morala vlada na to računati prej.</p>
               <p>Pogajanja z vsemi sindikati niso bila zaključena niti do tretje obravnave in menimo,
               da v takšnem razpoloženju ni mogoče sprejeti dobrega sistemskega zakona, ki ga nujno
               potrebujemo za urejanje plač v javnem sektorju. Skozi vse obravnave smo opozarjali,
               da predlagane rešitve ne omogočajo ureditve plač tako, kot mislimo, da bi morale, da
               razmerja niso takšna in da tako imenovani enotni plačni sistem ni enoten ter da pojem
               javnega sektorja ni čist in dokončno dodelan. Pri tem mislim tudi na vključitev
               novinarjev RTV med državne uslužbence, pa še najbrž na koga drugega. Opozarjali smo,
               da zakon ne dopušča v zvezi s tem odločanja v lokalni skupnosti, in izražali skrb za
               zaposlene v 15 najnižjih plačnih razredih ter opozarjali na možno povečanje, zaradi
               tega zakona, sredstev državnega proračuna.</p>
               <p>Državni svet se je zavedal posledic sprejetja slabega zakona. Zato ne čudi odložilni
               veto, kar pomeni, da je o tej materiji treba še razpravljati in doseči večje soglasje
               s sindikati.</p>
               <p>Naša poslanska skupina se zaveda, da se bodo s sprejetjem zakona lahko začele nove
               stavke, bele stavke, protesti in nezadovoljstva, zato takšnega zakona ne bomo
               podprli. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp22">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Školč.</p>
            </sp>
            <sp xml:id="SDZ3-Izredna-18-2002-05-07.sp23">

               <speaker>JOŽEF ŠKOLČ:</speaker>

               <p>Gospod predsednik, sam bom zakon podprl. To proceduro pa izkoriščam samo za to, da
               opozorim, da smo se podali s tem, ko vi dajete besedo poslanskim skupinam za
               obrazložitev glasu, na zelo spolzko pot, ki lahko pomeni ponovno razpravo.</p>
               <p>V postopku sprejemanja zakonov je posebna procedura takrat, ko se glasuje o vetu, in
               je praktično nemogoče to, kar se v tem trenutku dogaja, zato bi res opozoril, da
               ljudje v osebnem imenu lahko obrazložijo svoj glas, sicer pa ne, drugače bo to lahko
               nekdo v procedurah, ki jih bo zopet ta zakon eventualno uporabil drugje, uporabil kot
               proceduralno napako.</p>
            </sp>
            <sp xml:id="SDZ3-Izredna-18-2002-05-07.sp24">

               <speaker>PREDSEDNIK BORUT PAHOR:</speaker>

               <p>Splošna razprava je bila končana. V tej točki sprejemanja zakona je mogoče dati
               obrazložitev glasu. Vodje poslanskih skupin ali predstavniki niso dobili besede, zato
               pa ima vsakdo od poslancev pravico, da v petih minutah pred glasovanjem dobi besedo,
               in to sem tudi dal; in kolegica Zupanova je besedo dobila kot poslanka.</p>
               <p>Sprašujem, ali želi še kdo besedo. Če ne, bomo prešli na glasovanje. Prav.</p>
               <p>Prehajamo na glasovanje. Še enkrat opozarjam državni zbor, da mora pri ponovnem
               odločanju, skladno z drugim odstavkom 91. člena Ustave Republike Slovenije, za
               sprejetje navedenega zakona glasovati večina poslancev zbora, to je 46 ali več.
               Glasujemo. Prosim? Samo hipec! Med glasovanjem ste dvignili roko. Kaj je narobe s
               kartico? Roko ste dvignili med glasovanjem. Če bi jo po koncu, ne bi odrejal minute
               odmora. Prosim tehnično službo, da pride in ugotovi, ali je kaj narobe z vašo
               glasovalno napravo. Prosim, tehnična služba. Pri kolegu mag. Vizjaku. Ali lahko
               pogledate, kaj je narobe... Prosim? Je v redu? Prav.</p>
               <p>Ponovimo glasovanje. Glasovali bomo o sprejemu zakona. Še enkrat poudarjam, za
               sprejem zakona mora biti 46 ali več poslank in poslancev. Glasujmo za ali proti
               sprejemu zakona. Navzočih je 75 kolegic in kolegov. 53 jih je glasovalo za, 20
               proti.</p>
               <p><stage>(Za je glasovalo 53.)</stage> <stage>(Proti 20.)</stage></p>
               <p>Ugotavljam, da je zakon dobil potrebno podporo.</p>
               <p>Zanj je glasovalo 53 poslank in poslancev. Zakon je sprejet in s tem zaključujem to
               točko dnevnega reda.</p>
               <p>Prehajamo na <title>1. TOČKO DNEVNEGA REDA - OBRAVNAVA PREDLOGA ZAKONA O LASTNINSKEM
                  PREOBLIKOVANJU ZAVAROVALNIC.</title>
               </p>
               <p>Ta predlog zakona je vložen po hitrem postopku. Predlog zakona je zboru predložila
               vlada. Želi predstavnik vlade besedo? Prosim, minister mag. Tone Rop.</p>
            </sp>
            <sp xml:id="SDZ3-Izredna-18-2002-05-07.sp25">

               <speaker>MAG. ANTON ROP:</speaker>

               <p>Spoštovane poslanke, poslanci! Vlada Republike Slovenije predlaga državnemu zboru v
               sprejem predlog zakona o lastninskem preoblikovanju zavarovalnic po hitrem postopku.
               Gre za izjemno pomemben zakon, zakon, s katerim bomo določili načine in postopke
               ugotavljanja deleža družbenega oziroma nenominiranega kapitala zavarovalnic, kot tudi
               načine in postopke razdelitve tako določenega družbenega oziroma nenominiranega
               kapitala zavarovalnic med posamezne lastniške upravičence. Gre za zakon, s katerim
               bomo končali več kot desetletno, bistveno predolgo, obdobje, v katerem družbeni
               kapital v zavarovalnicah ni imel in ni mogel imeti svojih predstavnikov in so zato z
               nekaterimi zavarovalnicami upravljali in razpolagali samo manjšinski delničarji
               oziroma lastniki. V tako dolgem obdobjuse je nedvomno zgodilo veliko poslovnih
               sprememb, odločitev in dogodkov, kot tudi mnogo z njimi povezanih pomembnih sprememb
               v bilancah stanja zavarovalnic, zato je z vsakim letom, mesecem in tednom, z vsako
               kapitalsko spremembo v strukturi zavarovalnic težje in bolj komplicirano ugotavljati
               in zagotavljati pravilno in korektno razmerje med družbenim in zasebnim kapitalom,
               kot izhaja iz bilanc stanja na dan 1.1.1991.</p>
               <p>Spoštovane poslanke, poslanci! Menimo, da je skrajni čas, da odločno ustavimo in
               prekinemo lastninsko negotovost in netransparentnost v zavarovalnicah in da
               ugotovimo, koliko je družbenega kapitala v zavarovalnicah, kolikšno je razmerje med
               nominiranim in nenominiranim kapitalom, da nenominiranemu kapitalu jasno določimo
               končne lastnike in vsem slovenskim zavarovalnicam zagotovimo normalen razvoj in
               upravljanje, o katerem bodo odločali dejanski in predvsem tudi večinski lastniki
               le-teh. In ne nazadnje, da z odpravo pravne praznine in nedorečenosti, ki smo ji bili
               priča do sedaj, onemogočimo nadaljevanje razvrednotevanja nenominiranega oziroma
               družbenega kapitala. Gre za to, da tudi na področju zavarovalništva dobimo jasno in
               transparentno lastniško strukturo in s tem jasno in transparentno upravljavsko
               strukturo, ki bo odgovorno in varno, v skladu z interesi zavarovancev, kot tudi
               pravih in vseh lastnikov, upravljala z zavarovalnicami. To je nujen predpogoj za
               hitrejši razvoj in večjo konkurenčnost vseh zavarovalnic in celotnega slovenskega
               finančnega sistema. Nobenega dvoma tudi ni, da konkurenčno stopanje zavarovalnic na
               druge trge, kot tudi enakopravno in konkurenčno združevanje slovenskega finančnega
               sistema z evropskim v bodoče ni možno brez jasne, poznane in transparentne lastniške
               in upravljavske strukture zavarovalnic.</p>
               <p>Spoštovane poslanke, poslanci! Zavarovalnice, v katerih obstaja nenominirani kapital,
               so nastale konec leta 1990 s preoblikovanjem skupnosti premoženjskega in osebnega
               zavarovanja ter pozavarovalne skupnosti v delniške družbe. Statusno preoblikovanje se
               je izvršilo na podlagi zakona o temeljnih sistemih premoženjskega in osebnega
               zavarovanja, ki je te skupnosti zavezal, da najkasneje do 31.12.1990 uskladijo svojo
               organizacijo, poslovanje in akte z zakonskimi določili. Preoblikovanje je potekalo
               tako, da so pravne in fizičneosebe, ustanovitelji, sprejeli sklep o ustanovitvi
               delniške zavarovalne družbe in vložili sredstva v začetni, varnostni sklad. S tem so
               te osebe pridobile položaj delničarja. Državni zbor Republike Slovenije je 27.2.2000
               sicer že sprejel zakon o lastninskem preoblikovanju zavarovalnic, vendar je ustavno
               sodišče 18.5.2000 začasno zadržalo izvrševanje izpodbijanih določb zakona, dne
               19.4.2001 pa je zakon v celoti razveljavilo. Ustavno sodišče v svoji odločbi
               poudarja, da je potrebno pričakovane pravice do lastninjenja po obstoječi ustavi in
               praksi sodišča upoštevati kot ustavnopravno zavarovane pravice. Zato mora tudi
               zakonodajalec v novi zakonski ureditvi upoštevati upravičenja oseb v zvezi z
               lastninjenjem družbenega kapitala, ki izhaja predvsem iz 123. in 123.a člena zakona o
               temeljih sistema premoženjskega in osebnega zavarovanja iz leta 1990.</p>
               <p>Pri pripravi zakona smo sledili zahtevam ustavnega sodišča, kot tudi dejstvu, da je v
               skladu z odločbo ustavnega sodišča potrebno izhodiščno razmerje med znanim delniškim
               kapitalom ter nenominiranim kapitalom določiti na dan 1.1.1991, kar se zagotavlja na
               temelju bilance stanja zavarovalnice na ta dan. Kot izhodišče za določitev razmerja
               med delniškim in nenominiranim družbenim kapitalom je upoštevano stanje sredstevin
               virov na dan 1.1.1991, kot je izkazano v računovodskih izkazih posamezne
               zavarovalnice. Za osnovo za določitev kapitala, ki pripada nenominiranemu kapitalu,
               so uporabljeni podatki o obsegu skladov, ki v računovodskih izkazih zavarovalnice
               predstavljajonenominiran kapital, v skladu z odločbo ustavnega sodišča in akti o
               preoblikovanju zavarovalnic v delniške družbe.</p>
               <p>Zavarovalnice, ki so poslovale po preoblikovanju v delniške družbe z dobičkom, so
               tega delile samo znanim delničarjem. Nerazdeljeni del dobička, ki pripada
               nenominiranemu kapitalu, zakon šteje kot terjatev in jo v obliki stvarnega vložka v
               času njenega nastanka spremeni v kapital. Na ta način se opravijo uskladitve kapitala
               namesto vzpostavljanja denarnih obveznosti zavarovalnic do bodočih lastnikov
               nenominiranega kapitala za izplačilo doslej neplačanih dividend.</p>
               <p>Navedene uskladitve lastniških deležev med delniškim in nenominiranim kapitalom
               opravi slovenski inštitut za revizijo po zakonsko določenih kriterijih za obdobje od
               1.1.1991 do 1.1.2001. Na podlagi usklajenega razmerja vlada s sklepom določi takšne
               potrebne spremembe v osnovnem kapitalu zavarovalnice, ki bodo odražale pravilno
               lastniško strukturo, s katero bodo imetniki pričakovanih pravic do lastninjenja
               pridobili nove delnice. Po ugotovitvi deleža nenominiranega kapitala pridobi za
               nenominirani kapital začasno lastniška upravičenja skrbnik, Slovenska odškodninska
               družba. S tem pridobi nenominirani kapital takoj po določitvi deleža možnost, da prek
               svojega zastopnika, skrbnika, do prenosa delnic v last vsakemu posameznemu
               upravičencu sodeluje pri upravljanju zavarovalnice. Na ta način je v najkrajšem
               možnem roku zagotovljeno sodelovanje nenominiranega kapitala pri upravljanju
               zavarovalnic, in sicer v sorazmerju z deležem v celotnem kapitalu. Uvedba skrbnika
               torej omogoča hitrejše doseganje pomembnega cilja zakona: omogočiti zavarovalnicam
               status lastninsko definiranega pravnega subjekta in zagotoviti enakopravno
               sodelovanje nenominiranega kapitala pri odločanju o morebitnih statusnih
               spremembah.</p>
               <p>Drugi razlog za uvedbo instituta skrbnika je poenostavitev in bistvena skrajšava
               postopkov v zvezi z razdelitvijo nenominiranega kapitala upravičencem. Skrbnik, ki je
               za to usposobljena institucija, izvede vse postopke razdelitve delnic v zakonsko
               predpisanih rokih, predvsem pa nastopa kot stranka v postopku. Tak status skrbnika
               namreč omogoča, da se lastninjenje zavarovalnic izvede hitro, saj bi v nasprotnem
               primeru imetniki pričakovanih upravičenj, posamezni zavarovanci, lahko z morebitnimi
               pritožbenimi postopki celotno lastninsko preoblikovanje zavlekli neznansko dolgo.
               Skrbnik in zavarovalnica namreč zastopata pravice obstoječih delničarjev in
               lastninskih upravičencev v vseh postopkih, tudi pritožbenih do vpisa lastninskega
               preoblikovanja v sodni register.</p>
               <p>V fazi določitve delnic posameznemu upravičencu pa bodo postopki za vsako od teh oseb
               po naravi stvari lahko tekli povsem ločeno. S tem pa morebitna dolgotrajnost
               razreševanja položaja ene osebe ne more zavirati postopkov, ki se tičejo drugih oseb,
               predvsem pa ne krni lastninskega statusa zavarovalnic in ne omejuje njihovih
               postopkov dokapitalizacije.</p>
               <p>Spoštovane poslanke, poslanci, zakon o lastninskem preoblikovanju zavarovalnic ni
               pomemben samo zaradi določitve razmerja med nenominiranim in nominiranim kapitalom v
               zavarovalnicah. Pomen tega zakona je veliko večji. Z udejanjenjem tega zakona v
               Sloveniji dokončujemo pomemben del lastninskih tranzicijskih procesov v finančnem
               sistemu. Pomembno vplivamo in določamo, kdo, kako in na kateri osnovi bo razpolagal s
               pomembnim delom slovenskih zavarovalnic in finančnim sistemom v celoti.</p>
               <p>Odgovor kdo je seveda jasen. To so tiste pravne in fizične osebe, ki so sodelovale
               pri vplačavanju premij, ki so sodelovale pri rasti zavarovalnic in njihovem razvoju.
               Ni mogoče in ne sme biti dopustno, da bi na račun pravne praznine v zadnjem
               desetletju nekateri posamezniki ali skupine posameznikov brez dejanske osnove, brez
               zadostnih vlaganj praktično v celoti prevzeli pomemben del našega finančnega sistema.
               To je nedopustno, tako z vidika pravne etike, z vidika najelementarnejše ekonomske
               pravičnosti, kot tudi z vidika spodbujanja dolgoročnega razvoja finančnega
               ekonomskega sistema v celoti.</p>
               <p>Prav je sicer, da so tisti, ki so s svojimi kapitalskimi vlaganji v zavarovalnice
               podprli in omogočili njihov razvoj v začetku devetdesetih, deležni sorazmernih
               lastniških deležev in primerljivih pričakovanih donosov, nikakor pa ni dopustno, da
               bi takšna vlaganja, kogarkoli, pomenila pravico ali možnost za prilaščanje ali
               razvrednotenja družbenega kapitala, pa naj se to poskuša preko zakonskih ali pa
               kapitalskih lastniških sprememb.</p>
               <p>Spoštovane poslanke, spoštovani poslanci! Predlog zakona, ki je pred vami, omogoča
               korektno in hitro izvedbo lastninskega preoblikovanja zavarovalnic. Upošteva odločbo
               ustavnega sodišča, omogoča sodelovanje pri lastninskem preoblikovanju zavarovalnic
               tistim, ki so z vplačevanjem premij sodelovali pri njihovi krepitvi v sedemdesetih in
               osemdesetih letih, in zagotavlja primerne deleže tistim, ki sosodelovali pri njihovi
               kapitalski krepitvi v devetdesetih. Zlasti pa zagotavlja takšno lastniško in
               upravljalsko strukturo zavarovalnic, ki nikogar ne bo privilegirala in nikogar
               vnaprej izločila. Ki bo zagotovila ustrezen delež nenominiranega oziroma družbenega
               kapitala ter ne nazadnje omogočila polno sproščanje razvojnih potencialov slovenskih
               zavarovalnic v dobro in korist zavarovancev, gospodarstva in vseh slovenskih
               državljanov. Zato predlagam, da predlog zakona sprejmete. Hvala.</p>
            </sp>
            <sp xml:id="SDZ3-Izredna-18-2002-05-07.sp26">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Predlog zakona je obravnaval odbor za finance in
               monetarno politiko. Predsednika, kolega Pucka vabim, da predstavi mnenje odbora.
               Prosim, kolega Pucko.</p>
            </sp>
            <sp xml:id="SDZ3-Izredna-18-2002-05-07.sp27">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani gospod minister, predstavniki vlade,
               kolegice in kolegi! Navedeni zakon, ki ga je v proceduro predložila Vlada Republike
               Slovenije, je matično delovno telo obravnavalo na dveh sejah, in sicer na svoji seji
               11. aprila in na svoji seji 24. aprila tega leta.</p>
               <p>Po uvodni obrazložitvi s strani vlade je bilo odboru na samem začetku prve prej
               navedene seje posredovano mnenje sekretariata za zakonodajo in pravne zadeve, ki z
               vidika 175. člena Poslovnika Državnega zbora Republike Slovenije ugotavlja, da
               predlog zakona vsebuje vseposlovniško obvezne sestavine. Pri tem se v uvodnem delu
               nahaja posebno poglavje 2 - Povzetek vsebine zakonskih določil, ki pa vsebuje tudi
               nekatere dodatne elemente, ocene stanja in razlogov za sprejem zakona ter ciljev in
               načel zakona, dodana pa je še posebna obrazložitev, kot 4. poglavje na koncu
               gradiva.</p>
               <p>V splošni razpravi je bilo na seji odbora izpostavljeno predvsem naslednje. V okviru
               hitrega postopka je večina razpravljavcev menila, da je potrebno lastninsko
               preoblikovanje zavarovalnic urediti hitro in transparentno, ob upoštevanju že
               omenjene odločbe ustavnega sodišča glede razveljavitve zakona o lastninskem
               preoblikovanju zavarovalnic, ki zakonodajalcu nalaga enako vrednotenje tako zasebnega
               kot tudi družbenega kapitala. Ob tem je bilo izraženo mnenje, da je koncept, ki
               temelji na ugotavljanju vrednosti celotnega kapitala v zavarovalnicah, tako
               zasebnega, kot družbenega, na osnovi otvoritvenih bilanc po statični metodi pravilen
               in nakazuje rešitev vprašanja lastninskega preoblikovanja zavarovalnic, kar od nas
               terja ne le prilagajanje naše zakonodaje evropskim, temveč tudi potrebna krepitev
               slovenskega zavarovalniškega trga. Ob tem pa je bilo poudarjeno tudi, da od tod
               naprej v zakonskem besedilu obstaja vrsta nejasnosti.</p>
               <p>Z vidika izvajanja predlaganih zakonskih rešitev se zastavlja vprašanje glede
               ugotavljanja deleža nominiranega in nenominiranega kapitala v celotnem kapitalu
               zavarovalnic, kakor tudi nadaljnjega ugotavljanja deleža posamičnih upravičencev,
               zavarovancev, tudi fizičnih oseb v okvirurazdelitve nenominiranega kapitala.
               Predlagatelj je kot osnovni princip za ugotavljanje vrednosti celotnega kapitala
               zavarovalnic določil vrednost iz otvoritvene bilance v primeru izstopa znanega
               delničarja, kakor tudi v primeru odplačnega načina uresničitve pravice zavarovancev,
               pravnih oseb, do pridobitve novih delnic zavarovalnice pa je uporabil drugačne
               kriterije.</p>
               <p>Zastavljeno je bilo tudi vprašanje, iz katerih strokovnih razlogov se vlada ni
               odločila za ugotavljanje nominiranega kapitala po ključu, predvidenem v 15. členu
               predloženega zakona, ki določa denarno odpravnino znanim delničarjem pri izstopu, saj
               bi bil v tem primeru delež nenominiranega kapitala ugodnejši od predvidenega.</p>
               <p>Glede na predlagani koncept zakona vlada verjetno razpolaga tudi z določenimi
               izračuni glede razmerja med nominiranim in nenominiranim kapitalom, zato je bilo
               predstavnikom vlade zastavljeno vprašanje glede pričakovanih razmerij med obema
               oblikama kapitala, kakor tudi pričakovanih razmerij med posameznimi vrstami
               lastninskih upravičencev v okviru nenominiranega kapitala.</p>
               <p>Na vsa ta vprašanja so bili podani ustrezni odgovori s strani ministra za finance in
               drugih predstavnikov vlade. Predvsem je izhajal iz pripravljenega strokovnega
               izhodišča dr. Dušana Mramorja, po mnenju katerega je glede na odločbo ustavnega
               sodišča, ki kot datum ugotovitve razmerja opredeljuje 1.1.1991, mogoče uporabiti tako
               statično metodo na osnovi otvoritvenih bilanc, kakor tudi dinamično metodo na osnovi
               vrednotenja zavarovalnic. Minister je opozoril na slabosti druge, zelo dolgotrajne
               metode, katere končni rezultat bi bil popolnoma negotov, v vmesnem obdobju pa bi
               morali reševati še dodaten problem glede potrebne dokapitalizacije zlasti največje
               zavarovalnice.</p>
               <p>Simulacija začetnega deleža nenominiranega kapitala v zavarovalnici Triglav na dan
               1.1.1991, brez upoštevanja dividend in dokapitalizacije, izkazuje 70% družbenega
               kapitala in 30% zasebnega kapitala. Ob upoštevanju izplačila dividend in
               dokapitalizacije, izvedene konec leta 2001, se to razmerje spremeni na 85% proti 15%
               v korist družbenega kapitala. Pri tem se je vlada odločila za povečanje deleža
               nenominiranega kapitala na osnovi terjatve iz naslova nerazdeljenega dela dobička, ki
               pripada nenominiranemu kapitalu, s čimer se vzpostavlja uskladitev kapitala namesto
               vzpostavljanja denarnih obveznosti zavarovalnic do bodočih lastnikov nenominiranega
               kapitala za izplačilo doslej neplačanih dividend.</p>
               <p>V zvezi s potekom razdelitve deleža med lastninske upravičence je predstavnik vlade
               opozoril na temeljno izhodišče ustavne odločbe, to pa je upoštevanje vplačanih
               zavarovalnih premij, vendar predloženi zakon tega izhodišča ne upošteva za celotno
               obdobje od leta 1976 do 1990, ker je pridobitev podatkov o vseh zavarovancih v tem
               obdobju, zlasti pa o fizičnih osebah, praktično nemogoče.</p>
               <p>Z vidika zaščite ustavnosti zakona predlagana rešitev 15. člena predvideva
               alternativno varianto znanim delničarjem za zamenjavo delnic za gotovino, s čimer je
               ta naložba delničarjev upoštevana kot naložba pri banki, ki je ustrezno obrestovana.
               Ob zastavljenem vprašanju, ali je takšno metodo mogoče uporabiti v smislu celotnega
               zakona, pa je minister za finance opozoril na neprimernost takšne rešitve. Vlagatelji
               v zavarovalnico so namreč ob sprejemanju svojih odločitev lahkotehtali med različnimi
               naložbami in se odločali na osnovi takrat znanih podatkov, torej ob upoštevanju
               otvoritvenih bilanc, bilanc uspeha, morebitne izgube zavarovalnice v tistem obdobju
               in višine premij. Delež na osnovi takratnih bilanc je bil vlagateljem poznan, zato v
               ničemer niso kršene njihove pričakovane pravice oziroma takrat pričakovani
               donosi.</p>
               <p>Ob navedenih pojasnilih predstavnikov vlade je bilo v odboru izraženo mnenje, da še
               vedno ni jasnega odgovora na vprašanje, kako bo tehnično potekala delitev deleža
               nenominiranega kapitala med pravne in fizične osebe. Izražen je bil tudi skepticizem
               glede pripravljenosti zavarovalnic za posredovanje ustreznih podatkov o zavarovancih
               iz leta 1990. Odprto je tudi vprašanje določitve razmerja med pravnimi osebami in
               fizičnimi osebami, če bo slednje urejal drugi zakon. Prav tako ni jasen način
               vrednotenja zavarovalnih polic posameznih fizičnih oseb, saj je brez teh podatkov
               delitev med pravne in fizične osebe vprašljiva. Zastavlja se tudi vprašanje glede
               cene delnic za pravne in fizične osebe. Delež pravnih oseb je predmet predlagane
               zakonske materije, tehnika razdeljevanja deležev pa je prepuščena posebnemu zakonu,
               zato bi bilo potrebno dodatno pojasnilo. Vsa ta pojasnila so bila v nadaljevanju
               razprave v okvirusplošne razprave v okviru hitrega postopka s strani predstavnikov
               vlade tudi ustrezno podana in v nadaljevanju oziroma na naslednji seji so bili dani
               tudi določeni izračuni, ki jih je pripravila agencija za nadzor nad lastninskim
               preoblikovanjem podjetij.</p>
               <p>Glede na to, da je odbor mnenje sekretariata za zakonodajo in pravne zadeve prejel na
               začetku 20. seje ki je bila začeta in zaključena 11. aprila letošnjega leta, je odbor
               na koncu splošne razprave sprejel sklep, da vlada upošteva mnenje sekretariata za
               zakonodajo in razpravo na samem odboru in v zvezi s tem predlaga tudi ustrezne
               amandmaje, s katerimi bi upoštevala pripombe oziroma predloge, podane v splošni
               razpravi odbora, zlasti glede vprašanja zagotovitve enakopravne in pravične podlage
               za razdelitev nenominiranega kapitala med pravne in fizične osebe oziroma glede
               opredelitve načina udeležbe fizičnih oseb pri razdelitvi nenominiranega kapitala med
               lastninske upravičence.</p>
               <p>Na 21. seji je odbor razpravljal o amandmajih vlade Republike Slovenije z dne
               17.4.2002, s katerimi vlada sledi mnenju sekretariata za zakonodajo in pravne zadeve,
               ter o amandmaju k 21. členu, s katerim vlada sledi razpravi na 20. seji odbora v
               zvezi z upravičenji fizičnih oseb iz naslova vplačanih premij v zavarovalnico.</p>
               <p>Prav tako je na tej seji bilo članom odbora posredovano dodatno mnenje sekretariata
               za zakonodajo in pravne zadeve, z dne 23.4.2002, v katerem ta opozarja, da
               predlagatelj ni navedel razlogov za neupoštevanje pripomb k 9., 11. in 15. členu. Na
               tej seji je bil članom odbora razdeljen tudi zapisnik o postopku delnega preverjanja
               zakonitosti in pravilnosti izvajanja predpisov, ki urejajo finančno monetarno
               poslovanje in razpolaganje z družbeno lastnino pri zavarovalnici Triglav d.d.,
               Ljubljana, z dne 6.3.1998, Agencije Republike Slovenije za revidiranje lastninskega
               preoblikovanja podjetij, z dopisom Agencije Republike Slovenije za revidiranje
               lastninskega preoblikovanja podjetij z dne 11.4.2002. Tako so se lahko člani odbora
               tudi seznanili z vsebino le - tega in ugotovitvami.</p>
               <p>Poslanci, kot sem že prej navedel, smo od ministrstva za finance prejeli izračun
               uskladitve nenominiranega kapitala v skladu s predlogom predmetnega zakona, in sicer
               uskladitve deleža nenominiranega kapitala zavarovanice Triglav d.d., v celotnem
               kapitalu, vendar bi kazalo podobne izračune narediti tudi za ostale zavarovalnice in
               pozavarovalnice iz 1. člena predloga zakona.</p>
               <p>V nadaljevanju razprave na matičnem delovnem telesu, so vsi plani soglašali, da je
               zakon potrebno sprejeti čim prej, da ne bi prihajalo do nadaljnjih oškodovanj
               družbenega kapitala. Pri tem pa so nekateri člani odbora ponovno poudarili, da bi
               postavitev tujih izvedencev za revizijo zavarovalnic pomenila nadaljnjo izgubo časa
               in vračanja stanja na začetno točko, pri tem pa bi obstajala nevarnost nadaljnjega
               oškodovanja družbenega kapitala. Tako bi lahko bil rezultat nezaupanja vladi
               nadaljnje oškodovanje družbenega kapitala v zavarovalnicah.</p>
               <p>Poudarjeno je bilo tudi, da gre v primeru zavarovalnic za delniške družbe, ki kot
               pravni subjekti samostojno poslujejo na trgu in vlada nima podatkov o neplačanih
               premijah, o zamudah s plačili, o posojilih zavarovalnic in drugih podatkov. Gre za
               avtonomijo tržnih subjektov, v katero vlada po naši zakonodaji ne more posegati.</p>
               <p>Poleg vsega se je obsežna razprava razvila tudi v zvezi s pristojnostmi slovenskega
               instituta za revizijo iz 3. člena predloga zakona, v povezavi z 9. členom, in sicer v
               zvezi z njegovimi pristojnostmi v veljavni zakonodaji in ingerencami v primeru
               sankcij, ko zavarovalnica ne bi spoštovala svojih obveznosti po predlogu zakona.</p>
               <p>Prav tako je bila določena razprava opravljena tudi v zvezi z rešitvami 18. člena
               predloga zakona, ki urejajo pooblastila slovenske odškodninske družbe, ki prevzame
               nenominirani kapital in z njim upravlja in razpolaga vse do končnega prenosa delnic
               na upravičence, na pravne osebe, na fizične osebe in državo.</p>
               <p>Na koncu je v skladu s proceduro odbor za finance in monetarno politiko razpravljal o
               vseh amandmajih vlade Republike Slovenije in podprl te amandmaje, in sicer k 9.
               členu, k 11., 12., 15. členu, tri amandmaje k 17. členu, k 18., 21., 22., 24., 26. in
               27. členu. Prav tako je odbor povzel še nekatere v amandmajih vlade neupoštevane
               pripombe sekretariata za zakonodajo in pravne zadeve državnega zbora, in sicer k 10.
               členu, amandma na amandma vlade Republike Slovenije k 11. členu ter amandmaje k 11.,
               18. in 19. členu zakona.</p>
               <p>V imenu odbora državnega zbora Republike Slovenije za finance in monetarno politiko
               predlagam, da državni zbor predlog zakona o lastninskem preoblikovanju zavarovalnic
               po hitrem postopku obravnava in sprejme skupaj z amandmaji odbora in amandmaji, ki
               jih odbor podpira. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp28">

               <speaker>PREDSEDNIK BORUT PAHOR:</speaker>

               <p>Hvala lepa. Želi besedo sekretarka sekretariata? <stage>(Ne želi.)</stage> Preden bom povabil k
               besedi predstavnike poslanskih skupin, bi rad prosil za vašo pozornost. V skladu z
               204. členom so bili naknadno, po koncu dela odbora za finance in monetarno politiko,
               vloženi s strani več predlagateljev amandmaji. Državni zbor lahko odloči, da se glede
               amandmajev izreče tudi matično delovno telo. Predlagam, da do 13.00 ure ugotovimo,
               ali bo kdo tak predlog dal, da bi potem poskušali izkoristiti čas za odmor tudi za
               zasedanje matičnega delovnega telesa. To bi nam omogočalo lažjo organizacijo
               deladržavnega zbora, ki je sklenil, da bo danes končal sejo v zvezi s predlogom
               zakona. Hvala lepa za pozornost. Zdaj pa vabim k besedi predstavnike poslanskih
               skupin. Najprej dajem besedo kolegu dr. Bajuku. Kolega dr. Bajuk bo predstavil
               stališča poslanske skupine Nove Slovenije, za njim bo dobil besedo kolega Vnučec za
               predstavitev stališč poslanske skupine stranke mladih.</p>
            </sp>
            <sp xml:id="SDZ3-Izredna-18-2002-05-07.sp29">

               <speaker>DR. ANDREJ BAJUK:</speaker>

               <p>Hvala za besedo, gospod predsednik. Spoštovani gospod minister in predstavniki vlade!
               Spoštovane kolegice in kolegi! Skrajni čas je, da se lotimo končno teh odprtih
               vprašanj lastninjenja na področju zavarovalnic. Vendar časovna stiska ne sme
               zamegliti našega presojanja, predvsem pa ne naše odločnosti, da ta odprta vprašanja
               rešimo pošteno, pregledno, v skladu s principi pravičnosti in enakosti vseh pred
               zakonov, ki sta temelj pravni državi.</p>
               <p>Koalicija Slovenija je predlog zakona o lastninjenju zavarovalnic ob prvi obravnavi
               na pododboru državnega zbora za lastninjenje in privatizacijo in na prvi seji odbora
               za finance in monetarno politiko podprla z vidika deklariranih ciljev, ki naj bi jih
               ta zakon uresničil. Že tedaj pa smo opozarjali, da predlog zakona v svoji
               obrazložitvi ne vsebuje nobenih podatkov, nobenih finančnih ocen, da bi poslanci
               lahko vsaj načelno preverili, ali skopo nakazana metodologija v obrazložitvi zakona
               za pravilno vzpostavitev razmerij med delniškim in družbenim kapitalom ter pravilno
               delitev dobička lahko pripelje do deklariranih ciljev zakona.</p>
               <p>Tudi ob drugi obravnavi zakona na odboru za finance in monetarno politiko vlada
               svojih obrazložitev zakona ni v celoti dopolnila. Različnih finančnih ocen, ki jih je
               izrekel gospod minister za finance na omenjenih sejah delovnih teles in v javnosti,
               ki so jih povzemali tudi vsi mediji, vlada ni zapisala v nobenem svojem
               dokumentu.</p>
               <p>Ker je v javnosti v zadnjih desetih letih in pred obravnavo razveljavljenega prvega
               zakona o lastninskem preoblikovanju zavarovalnic bilo veliko informacij o
               nepravilnostih v zavarovalnicah, zlasti v največji, si je morala Koalicija Slovenija
               sama pridobiti uradne informacije v kratkem času, ki ji je bil na razpolago pri
               obravnavi sedanjega zakona po hitrem postopku. Gre namreč za zapisnike pregledov, ki
               jih je agencija za revidiranje lastninskega preoblikovanja Republike Slovenije
               opravila v zavarovalnicah za leta od 1990 do 1996. Zapisnikov o pregledih, ki jih je
               taista agencija opravila za kasnejše obdobje, nam ni želela predložiti, ker naj ne bi
               bili dokončni, saj je svoje preglede z razveljavitvijo prejšnjega zakona, ki ji je
               določil posebne naloge, enostavno prekinila. Agencija bi seveda svojo nalogo o
               pravilnosti in zakonitosti poslovanja z družbenim kapitalom lahko nadaljevala po
               uradni dolžnosti, celo morala bi jo, na podlagi svojih lastnih dognanj, da se v
               zavarovalnicah poslovanje izkazuje nepravilno ali nezakonito. Zapisnikov, ki niso
               dokončni, nam torej ni bilo mogoče videti.</p>
               <p>Gospod predsednik odbora za finance in monetarno politiko kljub naši pobudi ni želel
               na sejo odbora povabiti odgovornih predstavnikov agencije. Kljub naši pobudi tudi ni
               želel povabiti na sejo odbora slovenskega inštituta za revizijo, ki bo kot svojo
               izredno nalogo dobil po tem zakonu v bistvu najpomembnejšo strokovno nalogo. Ker smo
               prepričani, da je slovenski inštitut za revizijo strokovno najbolj poklican za
               predstavitev izvedbe zakona, je nerazumljivo, zakaj ni bil prisoten na seji odbora za
               finance. Zato smo na drugi seji odbora za finance in monetarno politiko ponovno
               zahtevali pismeni prikaz ocen, ki jih je ustno podal finančni minister in državni
               sekretar. Nismo jih dobili. V nadaljevanju seje nam je gospod sekretar predložil na
               enem listu tabelico, v kateri so prikazani, in zdaj citiram, "rezultati simulacije
               uskladitve deleža nenominiranega kapitala v celotnem kapitalu zavarovalnice Triglav
               na podlagi predloga osnutka zakona". Teh podatkov ni podpisal nihče iz ministrstva,
               podpisal jih je en sam revizor lastninskega preoblikovanja agencije za revidiranje,
               kar pomeni, da jih nista podpisali pooblaščeni osebi, direktorica ali namestnica
               agencije ki sta izvoljeni in odgovorni temu državnemu zboru. Agencija za revidiranje
               pa po predlaganem zakonu nima več nobenih dolžnosti. Vse to, za kar bi bila
               poklicana, bo opravil Slovenski inštitut za revizijo na podlagi računovodskih
               izkazov, poslanih agenciji za plačilni promet za statistične namene.</p>
               <p>Zato želimo, da sekretariat državnega zbora za zakonodajo in pravne zadeve poda pred
               zborom uradno stališče, kakšno pravno veljavo ima dokument, ki ga je v simulaciji
               rezultatov tega zakona na primeru ene zavarovalnice predložil gospod državni sekretar
               ministrstva za finance. Povedati moramo, da ta dokument nima nobene strokovne
               vrednosti, saj podaja le rezultate, deleže družbenega kapitala, ki naj bi jih
               ugotovili po zakonu na podlagi korekcij izplačila dividend. Ne prikazuje
               metodologije, ne pove, kako so pri izračunih bile upoštevane nepravilnosti, na primer
               nepravilno razporejeni učinki revalorizacije na obe vrsti kapitala, ki jih je
               agencija za revidiranje ugotovila v svojih zapisnikih. Gospod državni sekretar nam je
               sicer skušal ustno pojasniti metodologijo ter utemeljiti, da so izbrali za korekcijo
               deležev obeh vrst kapitala metodologijo, na katero nepravilnosti, kot na primer
               omenjeno nezakonito razporejanje učinkov revalorizacije, naj ne bi vplivale. Njegova
               pojasnila so bila nerazumljiva ali natančneje, odgovor se ni na nanašal na prej
               omenjeno problemsko vprašanje. Do takega sklepanja pridemo tudi po večkratnem
               prebiranju magnetograma. Mislil je na revalorizacijo dobička, ki ni bil v posameznih
               letih razporejen družbenemu kapitalu. Mi nismo govorili o revalorizaciji dobička,
               čeprav bi ekonomsko tudi bila ugotovljena in je bila predpisana, temveč o
               revalorizaciji kapitala skladov, ki se je ugotavljala in razporejala pred delitvijo
               dobička. Toda zakaj je potrebno tako ugibanje? Zakaj vlada oziroma ministrstvo za
               finance ne pojasni v svojem dokumentu, na primer, izračuna korekcij deležev kapitala
               na podatkih, ki so znani iz zapisnikov agencije za revidiranje. V zapisniku za
               Zavarovalnico Triglav so navedeni podatki, ob katerih piše, da so nepravilno ali
               nezakonito izkazani. Pravi podatki tudi niso izračunani, izračune popravkov pa lahko
               najdemo v zapisnikih drugih zavarovalnic oziroma drugih revizorjev lastninskega
               preoblikovanja. Naj omenim, da revizor, ki tolmači simulacijo popravkov razmerij med
               obema vrstama kapitala za potrebe vlade je bil tudi isti revizor, ki nakazanih
               nepravilnosti v zapisniku Zavarovalnice Triglav ni izračunal, temveč jih je le
               opisal. Kljub vsemu pa je v zapisnikih agencije za obdobje 1990-1996 dovolj dokazov,
               da ciljev predlaganega zakona na podlagi nepravilnih in nezakonitih računovodskih
               izkazov ni mogoče doseči. Delni pregledi, ki jih je opravila agencija za revidiranje
               lastninskega preoblikovanja podjetij pri preverjanju zakonitosti in pravilnosti
               izvajanja predpisov, ki so urejali finančno materialno poslovanje zavarovalnice za
               leta od 1990 do 1996, nedvoumno kažejo, da so podatki, ki naj bi bili podlaga za
               izvedbo novega zakona, neverodostojni. Podatki računovodskih izkazov, ki so jih
               izkazali v upravi ali poslovodstva zavarovalnic v posameznih letih, so nepravilni in
               nezakoniti do take mere, da po naši oceni ne omogočajo uresničitve opredeljenih
               ciljev tega zakona. Pregledi so bili opravljeni po uradni dolžnosti, saj je ta
               agencija pristojna skladno s svojo diskrecijsko pravico preverjati zakonitost in
               pravilnost poslovanja pravnih oseb, ki še imajo nenominiran družbeni kapital.
               Poudarek pregledov je bil na kapitalu in delitvi dobička, s ciljem preveriti vsebino
               in strukturo kapitala oziroma višino družbenega kapitala, namenjenega lastninjenju.
               Pri tem pa je treba opozoriti, da agencija ni imela pri vseh zavarovalnicah enakega
               metodološkega pristopa. Tako je na primer pri manjših zavarovalnicah za ugotovljene
               nepravilnosti in nezakonitosti izdelala preračune, ni pa tega storila pri največji
               zavarovalnici Triglav; ni naredila pravilnih izračunov in je le zapisala oziroma
               sporočila, da so v računovodskih izkazih podatki nezakoniti in nepravilni. Tak
               metodološki pristop agencije po našem mnenju ni skladen z načeli nadzornega postopka,
               določenega za njeno delovanje oziroma načeli splošnega upravnega postopka in ne
               opravičuje poslanstva, ki naj bi ga imela kot naslednica na področju revidiranja
               lastninskega preoblikovanja. Prav gotovo pani mogoče opravičiti takšnega pristopa z
               besedami "saj gre samo za delni pregled". Agencija je po prejšnjem zakonu o
               lastninjenju zavarovalnic dobila izrecna pooblastila in naloge v izvedbi postopka
               lastninjenja. Z njimi je že pričela, vendar, kot sem že omenil, jih je ustavila po
               razveljavitvi zakona s strani ustavnega sodišča. Postopkov nadziranja s ciljem
               izkazovanja pravilne višine nenominiranega družbenega kapitala v zavarovalnicah
               agencija tudi ni nadaljevanja po svoji uradni dolžnosti.</p>
               <p>Ugotovitve agencije omogočajo sklepati, da pooblaščeni gospodarski revizorji pri
               svojem revidiranju računovodskih izkazov zavarovalnic niso upoštevali vseh
               mednarodnih revizijskih standardov, ki pa so del našega pravnega reda. Zlasti niso
               upoštevali naslednjih: MSR-250, spoštovanje zakonov in drugih predpisov pri reviziji
               računovodskih izkazov in MSR - 240, revizorjeva odgovornost za obravnavanje prevar in
               napak pri reviziji računovodskih izkazov.</p>
               <p>Moramo omeniti, da revidiranje računovodskih izkazov s strani pooblaščenih revizorjev
               oziroma revizijskih družb je bilo po zakonu o gospodarskih družbah obvezno za
               zavarovalnice šele za leto 1995, ko so z dveletno zakasnitvijo, glede na podjetja,
               začeli izkazovati svoje poslovanje po slovenskih računovodskih standardih. Do konca
               leta so vodili računovodstvo in izkazovali poslovanje po nekdanjem zveznem zakonu o
               računovodstvu, ki je bil del našega pravnega reda. Zakon o računovodstvu SFRJ iz leta
               1989 se je v javnem sektorju uporabljal še za leto 1999. Ta zakon je iz vsebinskega
               stališča omogočal pravilno izkazovanje poslovnega uspeha sredstev ter obveznosti do
               virov sredstev, vendar so ga zavarovalnice kršile. Kršile so tudi tista določila
               statutov, ki so na podlagi zakona pravilno urejali zadevi.</p>
               <p>Zavarovalnice so revizijo pri pooblaščenih revizorjih naročale tudi pred letom 1995.
               Zavarovalnica Triglav je to poverila avstrijski revizijski družbi. Agencija za
               revidiranje poroča, da ji zavarovalnica Triglav ni omogočila vpogleda v revizijska
               poročila te tuje revizijske hiše. Vpogled ji je omogočila samo v revizijsko mnenje,
               ki ga citira v zapisniku. Mnenje, ki ga je ta tuja revizijska hiša zapisala, je pa po
               naši oceni oblikovano v nasprotju z mednarodnimi revizijskimi standardi.</p>
               <p>Prav bi bilo, če bi svoje stališče do citiranih revizijskih mnenj avstrijske
               revizijske hiše podali pristojni strokovnjaki slovenskega inštituta za revizijo,
               čeprav se zavedamo, da tega po uradni dolžnosti niso dolžni storiti. Seveda pa se
               moramo zavedati, da pooblaščeni gospodarski revizor v revidiranju ne izvrši
               popravkov, če tega ne želi poslovodstvo. Za pravilnost računovodskih izkazov
               odgovarja namreč poslovodstvo. Revizor je dolžan le izraziti svoje mnenje k
               računovodskim izkazom.</p>
               <p>Kadar poslovodstvo ni pripravljeno popraviti računovodskih izkazov, pa ga revizor na
               to nujnost opozori, seveda računovodski izkazi tako ne podajajo poštene slike.
               Posledica tega pa je, da revizor ne da pozitivnega mnenja ali pritrdilnega mnenja.
               Glede na vrsto ugotovitev lahko poda mnenje s pridržkom, negativno mnenje ali mnenje
               zavrne. To je v primeru, ko mu podatki in drugi dokazi ne omogočajo, da bi si
               ustvaril pravo sliko.</p>
               <p>Na primer, na strani 10 zapisnika za Adriatic d.d., najdemo mnenje revizorja, ki se
               glasi, in citiram: "Ne moremo izraziti mnenja o resnični in pošteni predstavitvi
               finančnega stanja na dan 31. decembra leta 1993 in poslovnega izida za leto, ki se je
               končalo s tem datumom zavarovalne družbe Adriatic d.d. Koper."</p>
               <p>Naj ponovim: pooblaščeni gospodarski revizor opravlja revizijo za lastnike. V primeru
               zavarovalnic so v tej funkciji nastopali le delničarji, ki so sodelovali v
               dokapitalizaciji, zato je še dodaten razlog, da njihova mnenja ni mogoče obravnavati
               kot primerno podlago za oceno poštene in resnične slike o izkazu nenominiranega
               družbenega kapitala od leta 1990 naprej.</p>
               <p>Za ugotovitev pravilnosti poslovnih izidov zavarovalnic je tudi zelo pomembno mnenje
               pooblaščenih zavarovalniških aktuarjev, ki ugotovijo, ali je zavarovalnica v breme
               odhodkov svojega poslovanja oblikovala dovolj velike zavarovalne rezervacije. Ali te
               niso prenizke oziroma previsoke. Teh mnenj zavarovalnice v vseh letih niso
               zagotovile. Mnenja, ki so bila izdana, tudi niso bila vedno pritrdilna, inšpektorjem
               agencije pa tudi niso bila vedno razkrita. Na primer, za leto 1990 zapisnik agencije
               sploh ne omenja mnenja zavarovalniških aktuarjev. V pregledu za poslovno leto 1991 je
               agencija zapisala, da uprava Zavarovalnice Triglav enostavno, citiram, "ni predložila
               mnenja zavarovalniških aktuarjev". Ta mnenja potem najdemo v letih 1992 in 1993, v
               letu 1994 pa se zgodba uprave, ki ni predložila mnenja aktuarjev, ponavlja in tako
               dalje. A vendar, brez pozitivnega mnenja aktuarja po našem mnenju pooblaščeni
               gospodarski revizor ne more potrditi poštene in resnične slike računovodskih
               izkazov.</p>
               <p>Ugotovitve kažejo, da dokapitalizacija zavarovalnic, ki je bila izvedena leta 1990,
               1991, po zahtevah takratnega veljavnega zveznega zakona ni bila v celoti verodostojno
               izvedena. Tako imenovani delničarji niso, vsaj ne vsi oziroma v vseh zavarovalnicah,
               opravili dejanskega vplačila delnic. Zavarovalnice so jim odobrile za nakup delnic
               posojila. Dejansko se je nakup delnic izvedel le v tako imenovani delniški knjigi.
               Nazorno je to prikazano v zapisniku Zavarovalnice Tilia d.d. Njeni prvi kupci delnic
               so dobili posojilo za njihov nakup in ga enostavno niso v celoti odplačali. Zato je
               iste delnice poslovodstvo odprodalo naprej na enak način z odobritvijo posojil. Ta
               operacija se ponavlja. Evidenc o posojilojemalcih niso vodili, izdelali so jih šele
               na zahtevo agencije. Iz njenih ugotovitev je pa razvidno na primer leta 1990, da je
               Tilia 29 družbenim podjetjem odobrila za nakup 1.300 delnic, posojilo za 13 milijonov
               tolarjev. Ti se naj bi revalorizirali in obrestovali.</p>
               <p>Po stanju konec leta 1996 so imela podjetja pri Tilii od skupno 16 milijonov tolarjev
               posojil neodplačanih še 2,6 milijonov SIT in fizične osebe 13,5 milijonov in to lahko
               preverite v zapisniku na straneh 35 in 36. Ob prikazanih podatkih je inšpektor
               agencije zapisal <stage>(citiram)</stage>: "Prav tako ni vzpostavljena analitična evidenca, iz
               katere bi bilo razvidno začetno stanje, promet in končno stanje po posameznih
               kreditojemalcih, zato točnosti in skladnosti podatkov v poslovnih knjigah in v
               pregledu gibanja dolgoročnih kreditov za delnice od leta 1991do 1996 ni mogoče
               potrditi. Tilia d.d. poslovnih knjig tudi od 1. januarja 1995 ni vodila po določilih
               51. člena zakona o zavarovalnicah, saj ni upoštevala določb 50. in 54. člena zakona o
               gospodarskih družbah, ki predpisujeta uporabo slovenskih računovodskih standardov."
               <stage>(Konec citata.)</stage></p>
               <p>V zapisniku zavarovalnice Adriatic d.d., na primer, ugotovimo, da je ta, nasprotno,
               znižala delniški kapital, ko ji potencialni delničarji posojil niso plačali.</p>
               <p>V zapisniku zavarovalnice Triglav sicer ni prikazanih večjih nepravilnosti pri
               vplačilu delnic oziroma način vplačila konkretno ni opisan. Treba bi bilo preveriti,
               ali se v tej zavarovalnici novi delničarji niso poslužili druge metode odloga
               plačila, to je neplačila svojih zavarovalnih premij ali morebitnih drugih posojil,
               prejetih od zavarovalnice. Zavarovalnica Triglav ima zelo visoke popravke in odpise
               iz naslova terjatev za zavarovalne premije in druge plasmaje ali naložbe <stage>(o tem še
               malo več vnaprej)</stage>, ki so bili zlasti veliki za prelomno leto 1990, ko je zavarovalna
               skupnost Triglav odpisala veliko več terjatev od nepokrite izgube, ki je nato
               zmanjševala nenominiran družbeni kapital in dala podlago za zgodbo enajstih let.
               Zakaj pa to danes sploh omenjamo? Enostavno zato, ker so po naši presoji delničarji
               lahkole tisti, ki so dejansko delnice vplačali.</p>
               <p>Zavarovalna skupnost Triglav, ustanovljena leta 1976, je izkazala v zaključnem računu
               za leto 1990 skupno izgubo 811 milijonov tolarjev in nepokrito izgubo v skupni višini
               741,8 milijona tolarjev. Ta izguba je v veliki meri posledica neizterjanih terjatev
               za zavarovalne premije. Zavarovalna skupnost Triglav je v letu 1990 imela 1.044,4
               milijona SIT neplačanih terjatev iz naslova zavarovalnih premij, kar 84,9 milijona
               tolarjev jih je ocenila za nepravočasno izterjane ter jih je kot popravek vrednosti
               terjatev knjižila v breme odhodkov za leto 1990. Za njih je torej povečala stroške
               oziroma izgubo. V breme rezultata tega leta pa je odpisala tudi druge terjatve
               oziroma popravke vrednosti terjatev in tako so odhodki iz naslova odpisa in popravkov
               kratkoročnih terjatev znašali za leto 1990 621,9 milijona tolarjev.</p>
               <p>59% nepokrite skupne izgube ali 435,7 milijonov tolarjev je prevzela novo
               ustanovljena zavarovalnica Triglav d.d. Ostala izguba pa je bila porazdeljena na novo
               organizirano zavarovalnico Maribor, zavarovalnico Tilia in zavarovalnico
               Adriatic.</p>
               <p>Novo ustanovljene zavarovalnice so v letu 1991 knjižno krile nepokrito izgubo v
               celoti v breme nenominiranega družbenega kapitala. To ni bilo v celoti skladno s
               tedaj veljavnim zveznim zakonom. Če bi jo krile skladno z zakonom, je ne bi odpisale
               v celoti v breme nenominiranega družbenega kapitala, temveč tudi v breme dobička
               prihodnjega leta 1991.</p>
               <p>To je agencija za revidiranje tudi ugotovila, vendar je potrebno poudariti, da
               izhajajoč iz ekonomske vsebine je mogoče to dejanje upravičiti, saj delničarji, ki so
               to postali leta 1991, niso formalno, soodgovorni za izgubo, nastalo za leto 1990.</p>
               <p>V predlaganem zakonu o lastninjenju zavarovalnic je v 6. točki drugega odstavka člena
               otvoritvena bilanca. Kakšna otvoritvena bilanca? Tista, ki jo je predložilo
               poslovodstvo zavarovalnice Triglav. Nobena državna institucija doslej ni preverjala,
               komu so bile odpisane terjatve iz zavarovalnih premij in iz drugih naložb.</p>
               <p>Zato bi pred določitvijo verodostojnosti vpisanega delniškega kapitala oziroma
               njegove velikosti bilo potrebno preveriti, ali niso bile terjatve odpisane tudi
               bodočim delničarjem, ali niso tudi ti prispevali k izgubi in posledično k zmanjšanju
               knjižne vrednosti nenominiranega družbenega kapitala ter na takšni podlagi oblikovali
               sedanji delniški privatni kapital.</p>
               <p>Agencija za revidiranje je ugotovila pri vseh zavarovalnicah, da so revalorizacijo
               izkazovale nezakonito oziroma v nasprotju z zakonom o računovodstvu in v nasprotju s
               slovenskimi računovodskimi standardi. Nepravilno so zavarovalnice ugotavljale višino
               revalorizacije in revalorizacijske rezerve, nepravilno so razporejale tudi končne
               učinke na delniški in nenominirani družbeni kapital.</p>
               <p>Zakon o lastninjenju zavarovalnic, ki ga je predlagala vlada, izhaja iz tega, da so
               računovodski izkazi, ki so jih zavarovalnice predložile agenciji za plačilni promet,
               pravilni oziroma zakoniti. Toda nepravilno povečanje delniškega kapitala z
               revalorizacijskimi učinki skozi vseh deset let ne omogoča pravilne vzpostavitve
               razmerij med obema kapitaloma. V drugem odstavku 3. člena zakona je predpostavljeno,
               da je, citiram: "...po izhodiščnem dnevu je lahko prišlo v zavarovalnicah do
               spremembe razmerja med obema vrstama kapitala samo zaradi izplačil dobička."
               Preprosto spregledano je, da je do tega prišlo tudi zaradi nepravilno obračunane
               revalorizacije. To pa nima le posledice na ugotavljanje razmerij med kapitaloma,
               temveč tudi na sam izračun stopnje kapitalskega donosa.</p>
               <p>Nepravilnosti do izvajanja revalorizacije kapitala imajo po naši oceni celo večji
               vpliv kot nepravilnosti pri razporejanju dobička. Nepravilno obračunana
               revalorizacija pa ima tudi vpliv na samo višino dobička, ki je bil v teh letih
               predmet delitve. Zavarovalnice so si delile fiktivni dobiček. Zelo nazorno je to
               prikazano pri Zavarovalnici Adriatic, ko je ta po ugotovitvah agencije za revidiranje
               imela izgubo, Zavarovalnica Adriatic pa je izkazovala dobiček. To lahko tudi
               preverite na tabeli na strani 63. Pravilnih razmerij med obema vrstama kapitalov ni
               mogoče vzpostaviti na podlagi napačnih podatkov o revalorizaciji kapitala in
               fiktivnih izgub.</p>
               <p>Pogrešamo tudi vsakršno omembno še vedno nerešenih davčnih zadev zavarovalnic,
               predvsem največjih. Obstajajo pravnomočne sodbe Vrhovnega sodišča Republike Slovenije
               in ne vemo, kaj se je s temi zgodilo.</p>
               <p>Zato danes javno sprašujem gospoda ministra za finance, naj temu državnemu zboru
               poroča o izvajanju ali neizvajanju teh in drugih odprtih vprašanj odnosa teh ustanov
               do davčne uprave Republike Slovenije.</p>
               <p>Spoštovane kolegice in kolegi! Ob takem načinu priprave zakona ni mogoče graditi
               zaupanja v to, da bodo deklarirani cilji vlade s tem zakonom resnično doseženi. Zato
               smo predlagali, da deklarirane cilje zakona dosežemo z drugačnim pristopom, z
               metodologijo ali izračunom, ki bo vsem jasen in uresničljiv, brez zahtevnih ali celo
               v normalnem času neizvedljivih revizijah za 10 let nazaj. Predlagali smo preprostejšo
               in verodostojnejšo rešitev. Bistvo koncepta, ki ga je Koalicija Slovenija ponudila za
               dosego enakih ciljev, kot so deklarirani z vladnim predlogom, je naslednje: Vsako
               leto, od 1. januarja leta 1991 naprej in do 31. decembra leta 2000, se naprej
               ugotavlja pravilna višina. To se pravi, znesek delniškega kapitala, družbeni kapital
               v posameznem letu pa se ugotovi kot razlika med pravilno višino delniškega kapitala
               in knjigovodsko izkazano vrednostjo celotnega kapitala. Pri tem se realna vrednost
               delniškega kapitala ohranja z revalorizacijo, ki je predpisana z zakonom za
               revalorizacijo državnih obveznic za sanacijo NLB in Nove kreditne banke Maribor.</p>
               <p>Delniškemu kapitalu pripada vsako leto udeležba na dobičku v višini v enakem donosu
               iz naslova obresti, ki so jih priznavale poslovne banke na vloge nad 1 leto ali
               najmanj 8% letno. Dobiček, ki pripada družbenem kapitalu v posameznem letu, se
               ugotovi kot razlika med celotnim izkazanim dobičkom v posameznem letu in dobičkom, ki
               pripada delniškemu kapitalu po prejšnji točki. 1. januarja leta 2001 se z
               vrednotenjem zavarovalnicugotovi poštena tržna vrednost celotnega kapitala. Celotna
               razlika med pošteno vrednostjo celotnega kapitala in knjigovodsko vrednostjo
               delniškega kapitala, ugotovljeno po stanju 31.12.2000, pripada družbenemu kapitalu.
               Na ta način družbenemu kapitalu po stanju 1.1.2001 pripada celotni goodwill ali dobro
               ime, ki so ga slovenske zavarovalnice ustvarjale več kot sto let. Družbeni kapital se
               po stanju 1.1.2001 prenese v določenem razmerju v upravljanje kapitalski družbi in
               slovenski odškodninski družbi, in končno, razpolaganje z državnim kapitalom v KAD in
               SOD ali njuna privatizacija se določi s posebnim zakonom.</p>
               <p>Predlog koalicije Slovenije sledi vsem obveznim napotkom odločbe ustavnega sodišča.
               Predlog koalicije Slovenije omogoča ugotoviti verodostojno višino in razmerja med
               delniškim in nenominiranim družbenim kapitalom zavarovalnic pred dokapitalizacijo v
               letu 2001 in 2002 in hkrati verodostojno delitev dobička, ki ga je ustvaril celotni
               kapital.</p>
               <p>Spoštovane kolegice in kolegi! Rad bi zaključil to predstavitev z jasno izpovedjo
               svojih trdnih prepričanj, da Slovenija ni obsojena, da bo poštenost gledala kot neko
               abstraktno romantično kategorijo, ki bo samo predmet filozofskih razprav in
               pesniškega navdiha. Nismo obsojeni se pokoravati ozkim zasebnim interesom peščice
               privilegiranih ljudi, ki so zlorabljali svoj trenutni položaj in danes spretno
               predstavljajo svoje interese za masko naročene strokovnosti. Je mogoče reševati vsa
               ta odprta vprašanja na strokovni podlagi, na podlagi stroke, usmerjeni v službo
               skupnega dobra. Slovenija ni obsojena prelagati v nedogled, v daljno prihodnost
               uveljavitev pravne države, ki bo resnično, in ne samo v besedah, temeljila na
               pravičnosti, enakosti vseh pred zakonom in ustvarjanju enakih možnosti za vse
               državljane in državljanke Slovenije. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp30">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. To so bila stališča poslanske skupine Nove Slovenije.
               Zdaj dajem besedo kolegu Vnučcu, predstavil bo stališča poslanske skupine Stranke
               mladih. Naj potem povem vrstni red predstavnikov poslanskih skupin do konca: kolega
               Peče, kolega Kebrič, kolega Podobnik in kolega Grošelj. Sem morda koga izpustil?
               Kolega mag. Vizjak. To bodo potem predstavitve vseh poslanskih skupin. Prosim, vi ste
               zadnji v dopoldanskem delu. Prosim kolegaVnučec.</p>
            </sp>
            <sp xml:id="SDZ3-Izredna-18-2002-05-07.sp31">

               <speaker>BOGOMIR VNUČEC:</speaker>

               <p>Hvala za besedo gospod predsednik, spoštovani gospod minister, državni sekretar,
               kolegice in kolegi. V stranki mladih Slovenije si želimo čimprejšnjega razpleta
               lastninskega preoblikovanja zavarovalnic. Predlog zakona o lastninskem preoblikovanju
               podpiramo, in sicer ne le zaradi časovne stiske, temveč predvsem zato, ker je ta
               predlog po naši oceni še najbližje rešitvi in se približuje ciljem, ki jih zasleduje
               zakon. Leta 1990 so se takratne zavarovalne skupnosti, ki so bile po svoji zasnovi in
               organizaciji vzajemne zavarovalnice, preoblikovale v delniške družbe po tako
               imenovanem sistemu prenosnega preoblikovanja. Bistvo tega postopka je, da se ustanovi
               nova delniška družba in se nanjo prenesejo pravice, obveznosti in premoženje, članom
               bivše skupnosti pa se razdelijo delnice sorazmerno z njihovim vložkom. Takšno
               preoblikovanje in lastninjenje so si izmislili avtorji takratnega jugoslovanskega
               zakona o zavarovalništvu. Tako bi se morale lastniniti naše sedanje zavarovalnice,
               vendar v desetih letih lastninjenja ni bilo zaradi različnih interesov, med katerimi
               pa ni zaslediti dejanskega interesa bivših zavarovancev v zavarovalni skupnosti.</p>
               <p>Pri obravnavi predloga zakona smo se prepričali, da je ugotavljanje lastninskih
               deležev v največji slovenski zavarovalnici zelo zahtevna naloga, ki si jo mnogi
               predstavljajo po svoje. Izbor strokovne institucije, kot je slovenski inštitut za
               revizijo, ki bo ugotavljal delež nenominiranega kapitala, v Stranki mladih Slovenije
               ocenjujemo kot solidno rešitev.</p>
               <p>Dejstvo je tudi, da je metoda vrednotenja več, vendar menimo, da je potrebno glede na
               predstavljena strokovna mnenja ubrati srednjo pot s politično odločitvijo. Zato je
               danes državni zbor še posebej pred pomembno in zahtevno nalogo, nad katero visi tudi
               morebitna preverba na ustavnem sodišču. Po našem mnenju je edina prava pot glasovati
               za zakon, ki vsebuje princip enakopravnega obravnavanja tako družbenega kot zasebnega kapitala. Pozabiti
               tudi ne smemo, da bi se s sprejemom tega zakona lahko zmanjšal javni dolg, kar pa
               pomeni manjše breme za davkoplačevalce, kar je seveda naš poglavitni cilj. Če zakona
               ne bomo sprejeli v kratkem roku, se bo vrednost nenominiranega oziroma družbenega
               kapitala zmanjšala, tako da ne bodo dobile kaj dosti pravne niti fizične osebe niti
               država. To pomeni, če zakon ne bo sprejet, nenominiran oziroma družbeni kapital ne bo
               imel možnosti sodelovati pri sorazmernem povečanju svojega deleža v primeru
               dokapitalizacije, kar bi še poslabšalo razmere med nominiranim in nenominiranim
               kapitalom in prineslo še večjo škodo družbenemu kapitalu. Po našem mnenju je zato
               zadnji čas, da se s sprejetjem omenjenega zakona proces privatizacije zavarovalnic
               zaključi ter pozabi na stare zamere, ker nam zakon ponuja pravično rešitev in omogoča
               zavarovalnicam vzpostavljanje okolja, v katerem bodo lahko uspešno poslovale tudi v
               prihodnje. Zdajšnje razmere namreč niso v korist nikomur, ampak so kvečjemu v posmeh
               stoletni tradiciji slovenskega zavarovalništva. Hvala.</p>
            </sp>
            <sp xml:id="SDZ3-Izredna-18-2002-05-07.sp32">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Peče, boste dolgi v svojem nastopu, ali vam lahko dam besedo še
               pred odmorom? Prosim, imate besedo. Kolega Peče bo predstavil stališča poslanske
               skupine slovenske nacionalne stranke, potem bo pa res zmanjkalo časa za naslednjega,
               ki bo dobil besedo ob 14.30 uri, v nadaljevanju. Prosim, kolega Peče.</p>
            </sp>
            <sp xml:id="SDZ3-Izredna-18-2002-05-07.sp33">

               <speaker>SAŠO PEČE:</speaker>

               <p>Spoštovani! Potrudil se bom, da bomo lahko vsi pravočasno zapustili dopoldanski del
               seje.</p>
               <p>Če smo v slovenski nacionalni stranki trdili, da v prejšnja točki, torej zakonu o
               plačah v javnem sektorju, nismo videli niti ene same pozitivne točke, lahko z
               gotovostjo zatrdim, da je za razliko od prejšnje točke, v zakonu o lastninskem
               preoblikovanju zavarovalnic le obstaja ena svetla točka, toda poudarek je samo svetla
               točka. Tokrat za spremembo s podobnimi zakoni, ki jih daje od sebe finančni minister
               Tone Rop, obstaja oziroma na podobnih področjih obstaja vsaj zakon. Če se spomnimo,
               finančno ministrstvo Republike Slovenije in pa s tem celotna vlada Republike
               Slovenije razprodaja oziroma prodaja, kakorkoli hočete, ostalo svojo lastnino mimo
               zakona, čeprav je državni zbor, sicer v mandatu pred nami, posebej naročil, da se
               morajo izvajati posamezna preoblikovanja na podlagi zakonov. Toda vladi Republike
               Slovenije je to vseeno. Hočem poudariti, daena sama točka le obstaja. To je to, da se
               danes srečujemo z zakonom. Poudariti pa je pa treba, da vsaj po naši presoji je
               vsebina tega zakona več kot farsa. Primerna je pač trenutnemu vodenju finančnega
               ministrstva, sposobnosti in pa ekipi tega ministrstva.</p>
               <p>O strukturi, višini, izračunu nenominiranega kapitala je govoril pred mano gospod
               Bajuk, po naši oceno zelo tehtno in se mu v tem delu približujemo. Če pogledam sam
               zakon in da ne bom ponavljal stvari, ki so bile izpostavljene iz druge politične
               organizacije, pa vidimo, da tista farsa oziroma argument, zakaj si upamo trditi, da
               je ta zakon farsa, nastopa v pregledu povzetka zakonskih določil, ki se nahaja v
               Poročevalcu v točki 2.1. in izkazuje namen tega zakona.</p>
               <p>Po našem prepričanju so optimisti vsi tisti poslanci, ki verjamejo v dobronamernost
               tega zakona. Po našem prepričanju gre izključno za zasledovanje enega samega cilja.
               To je, za obvladovanje zavarovalniškega sistema s strani Liberalne demokracije
               Slovenije, kar je razvidno s točke 2.6. oziroma konkretno, v 21. členu omenjenega
               zakona, kjer se postavlja oziroma določa upravičenec do lastninjenja za nenominirani
               kapital v vlogi Slovenske odškodninske družbe do skrbnika. Če malo pogledamo v
               preteklo leto, kaj pomeni SOD oziroma kaj predstavlja SOD, kakšno institucijo,
               navkljub zagotovilom tega istega ministra, ki se podpisuje pod zakon, da je SOD -
               Slovenska odškodninska družba, nevladna družba, da se na njo pač ne da vplivati, se
               bomo vsi spomnili, da v dogodkih prodajanja Unionovih delnic, kjer seje SOD odločal
               po tisti taktirki, za katero naj bi bil tudi ustanovljen, torej svobodno, je vlada
               Republike Slovenije, državni sekretar, nadzorni odbor Uniona takoj zamenjal
               direktorja SOD-a. Torej vidimo, da v tem primeru, v primeru predloga zakona, ki nam
               ga predlaga finančno ministrstvo, ne gre za nič drugega, kot za to, kako obvladovati,
               kako razpolagati z bančnim sistemom tudi v višini nenominiranega kapitala. Nam se
               absolutno zdi to smešno, nevredno podpore in pa zavajajoče s strani vlade Republike
               Slovenije, da poskuša z medijskim pozitivnim pristopom, ne vem, zakaj so ga tu
               deležni, ko vsak, ki prebere zakon, vidi, da si s tem obstoječa vladna garnitura,
               predvsem pa Liberalna demokracija, utrjuje svoj položaj tam, kjer ne bi smela, kjer
               politika ne bi smela imeti svojih lovk, to je tudi v zavarovalniškem sistemu.</p>
               <p>Dovolite, samo še minuto vam vzamem. Sama primernost zakona pa nakazuje, da je na 31
               členov zakona vloženih kar 52 amandmajev, torej še enkrat več sprememb, dopolnitev,
               predlogov za spremembo k samemu zakonu.</p>
               <p>Po oceni Slovenske nacionalne stranke zakon ni primeren za obravnavo, kakor tudi ne
               sam postopek obravnave, katerega sprejemamo po hitrem postopku. V Slovenski
               nacionalni stranki mu ne bomo dali podpore. Hvala.</p>
            </sp>
            <sp xml:id="SDZ3-Izredna-18-2002-05-07.sp34">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Peče je bil zadnji predstavnik poslanske skupine, ki je danes v
               dopoldanskem času predstavila svoja stališča. Popoldan bom najprej dal besedo kolegu
               Kebriču, za njim bodo dobili besedo kolegi Podobnik, Grošelj in mag. Vizjak, nato pa
               poslanke in poslanci za splošno razpravo. Do začetka popoldanskega dela prekinjam
               sejo.</p>
               <p><stage>(Seja je bila prekinjena ob 13.04 uri in se je nadaljevala ob 14.34 uri.)</stage></p>
            </sp>
            <sp xml:id="SDZ3-Izredna-18-2002-05-07.sp35">

               <speaker>PREDSEDNIK BORUT PAHOR:</speaker>

               <p>Prosim kolegice in kolege, da pridejo v dvorano. Nadaljevali bomo z 18. izredno sejo.
               Prosim kolegice in kolege, da pridejo v dvorano. Kmalu bom ugotavljal navzočnost.
               Prosim, da pritisnete tipko "kvorum". Državni zbor ni sklepčen. Ali lahko še enkrat
               poskusite? Ali je zdaj vse v redu? Še enkrat bom ugotavljal navzočnost v dvorani.
               Prosim, če pritisnete tipko "kvorum". Državni zbor je sklepčen. 54 poslank in
               poslancev je v dvorani, tako lahko odloča.</p>
               <p>Najprej bom nadaljeval z razpravo. Prosim za mir v dvorani! Kolega Kebrič bo
               predstavil stališče poslanske skupine DeSUS. Za njim bo dobil besedo kolega Podobnik.
               Najprej kolega Kebrič, poslanska skupina DeSUS. Vse ostale prosim za mir in za
               spoštljivo poslušanje stališč našega kolega. Prosim.</p>
            </sp>
            <sp xml:id="SDZ3-Izredna-18-2002-05-07.sp36">

               <speaker>IVAN KEBRIČ:</speaker>

               <p>Hvala za besedo, gospod predsednik. Spoštovani gospod minister, sodelavec! Kolegice
               in kolegi! V naši poslanski skupini se zavedamo zahtevnosti tega zakona, posebej pa
               še, da je potrebno in ne le koristno, da ta zakon čimprej sprejmemo. Naša stališča,
               kako bomo o tem zakonu in posameznih amandmajih glasovali, izhajajo iz naslednjih
               ugotovitev, ki jih bom predstavil ob posameznih točkah.</p>
               <p>Usklajevanje in priprava predloga zakona je trajala zelo dolgo. Tisti, ki smo že bili
               v prejšnjem mandatu poslanci, poznamo zadevo že dlje časa. Vsi, ki so sedaj
               sodelovali v njegovih pripravah, so bili soglasni, da je treba to jaro kačo spraviti
               z dnevnega reda, saj sedanje stanje neupravičeno traja s presledki že več let.</p>
               <p>Drugič - v medijih je bilo objavljeno marsikaj, vendar mi nismo nasedali takim ali
               drugačnim medijskim poročilom, ampak smo si priskrbeli iz verodostojnih virov dodatne
               realne stvarne informacije, zato iz teh razprav se občasno še vedno sliši očitek, da
               želi država zavarovalnico - recimo, v oklepaju Triglav - podržaviti. To ni točno, saj
               država svoja zakonita upravičenja za katera bi bila kot zavarovanka svojega
               premoženja upravičena, celo prenaša na odškodninsko družbo. V 24. členu drugi
               odstavek predloga tega zakona je rečeno: "Na podlagi premij, ki so jih plačale osebe,
               ki so bile osebe javnega prava, država in državni organi, agencije, javni zavodi,
               javni skladi, javna podjetja oziroma ki so opravljali dejavnost posebnega družbenega
               pomena in niso osebe iz prvega odstavka tega člena, pridobi nove delnice odškodninska
               družba." To je za našo poslansko skupino zelo pomembno določilo. Torej, takšne
               utemeljitve nimajo osnove in zato niso niti najmanj utemeljene.</p>
               <p>Tretjič - zahtevnost predloga tega zakona izvira iz dejstva, da gre pri tem predlogu
               zakona za izrazit konflikt interesov. To je za ta zakon zelo pomembno in za presojo
               tega predloga. Posamezniki, zlasti člani uprave, so lastniki pomembnega dela doslej
               nominiranih delnic, ki si jih pridobivajo v vedno večjem odstotku. Tako je leta 1991,
               ki pa jemljemo za osnovo, znašal delež tako imenovanih notranjih lastnikov le štiri
               promile, leta 1996 slabih deset odstotkov, leta 1999 že sedemnajst in zdaj okroglo
               osemindvajset odstotkov. Plačani znesek je bil takrat vreden manj kot štiri promile
               kapitala zavarovalnice, danes pa imajo notranji delničarji v lasti 1.511 delnic, kar
               je 28% vseh delnic. Kako izrazit je ta konflikt interesov, je lažje razumeti, če
               boste prisluhnili številkam, če vemo, da je leta 1991 delnica stala 50.000,00
               tolarjev, danes pa je njena tržna vrednost nič več in nič manj okroglo 3.300.000,00
               SIT, kar pomeni indeks 6.600. To bi lahko bil očitni primer neopravičenega bogatenja.
               Posamezniki iz vodstvenih struktur imajo zdaj v lasti po petdeset in več delnic,
               največji posamični lastnik jih ima nič manj kot enaindevetdeset.</p>
               <p>Četrtič - dileme o tem tako imenovanem izhodiščnem dnevu za določitev razmerja med že
               nominiranim in še nenominiranim kapitalom so bile predmet mnogih razprav. Ustavno
               sodišče Republike Slovenije se je v odločbi, s katero je razveljavilo zakon o
               lastninskem preoblikovanju zavarovalnic, naj ga citiram, Uradni list številka 13 iz
               leta 2000, a tudi strokovnjaki, ki so sodelovali pri pripravi sedanjega teksta
               zakona, so se odločili, da je treba izhajati iz bilance stanja zavarovalnice na dan,
               ko se je preoblikovala v delniško družbo, to je 1. januar 1991. Temu nekateri seveda
               oporekajo in med njimi je tudi uprava zavarovalnice Triglav, četudi dobro vedo, da je
               bilanca tega dneva bila tudi osnova za razdružitev dotedanje zavarovalne skupnosti
               Triglav na štiri samostojne delniške družbe. Torej, razdelitev na zavarovalnico
               Maribor, Adriatic in Tilio, kar je bilo tudi svojevrstno lastninjenje, tako lahko to
               povzamemo, je bila takrat taka bilanca v redu, zdaj pa ji naenkrat to verodostojnost
               skušajo odreči.</p>
               <p>Petič. Tiste zavarovalnice, ki še niso olastninjene, je treba čim prej olastniniti
               tudi zaradi njihovih gospodarskih načrtov. Neolastninjenost gre lahko v korist samo
               tistih, ki bi si v tej dolgovezni zmedi želeli prilastiti čim večji del pogače. Če
               zares hočemo dobre zavarovalnice, potem je skrajni čas, da se z dokončanjem
               lastninjenja ustvarijo zdravi odnosi med lastniki in menedžmentom, če ne, bo medtem
               ta isti menedžment postal pretežni lastnik zavarovalnice, ki je nastajala sto let in
               so jo v vseh teh letih ustvarjali vsi zavarovanci in vsi, kiso plačevali premije. Pri
               tem pa ne smemo pozabiti, da je bila taista zavarovalnica tako rekoč svoj čas
               monopolist v Sloveniji in so jo ustvarile vse generacije državljanov in vsa naša
               podjetja.</p>
               <p>Šestič. Na predlog zakona je že vloženih nekaj amandmajev, ki so večinoma utemeljeni
               in izboljšujejo prihodnji zakon.</p>
               <p>In sedmič, amandmaji, ki sta jih vložila vlada Republike Slovenije in odbor državnega
               zbora za finance in monetarno politiko, po našem mnenju in prepričanju izboljšujejo
               besedilo zakona. Posebej pomembni so za nas amandmaji k 11. in 18. členu, ki
               preprečujejo oškodovanje oziroma razvrednotenje še nenominiranega deleža v
               zavarovalnicah, do česar bi sicer z dokapitalizacijami nujno prišlo. To vprašanje je
               bilo do sedaj urejeno nepopolno.</p>
               <p>Poznano nam je, da so pri pripravi tega predloga zakona sodelovali novi strokovnjaki,
               tudi takšni, ki jih angažirajo znanstvene in izobraževalne institucije v drugih
               državah. Zaradi tega ne vidimo razlogov za predloge, da moramo v proces lastninjenja
               zavarovalnic vključiti nekakšne tuje institucije, kar ima v bistvu edino le namen, da
               se vse skupaj ponovno zavleče in odloži. Imamo dovolj domačih strokovnjakov in končno
               je prav, da jih sami priznamo in cenimo. Tudi dosedanje razprave in javne polemike
               kažejo na to, daimamo končno tekst zakona, ki bo spravil z dnevnega reda to pregreto
               problematiko.</p>
               <p>Zato naša poslanska skupina predlagani zakon skupaj z amandmaji vlade Republike
               Slovenije in odbora za finance in monetarno politiko podpira in bo zanj glasovala.
               Hvala za vašo pozornost.</p>
            </sp>
            <sp xml:id="SDZ3-Izredna-18-2002-05-07.sp37">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kebrič. Kolega Podobnik bo predstavil stališče poslanske skupine
               SLS, za njim kolega Grošelj.</p>
            </sp>
            <sp xml:id="SDZ3-Izredna-18-2002-05-07.sp38">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovane kolegice in kolegi! Gospod minister!
               Smo v drugi rundi, v drugem zakonodajnem poskusu, da s sprejetjem zakona omogočimo
               lastninsko preoblikovanje zavarovalnic. Državni zbor je prvič pričel z obravnavo tega
               zakona, s to vsebino januarja 1994, drugo branje je bilo novembra 1995, tretje branje
               pa februarja 2000. Ustavno sodišče je zakon 19. aprila 2000 v celoti razveljavilo.
               Pomlad 2002 prinaša nov poskus.</p>
               <p>V poslanski skupini Slovenske ljudske stranke upamo, da bo tokratni poskus
               sprejemanja zakona pripeljal do njegove uveljavitve in da se bo lastninska negotovost
               v zavarovalnicah prekinila.</p>
               <p>Na tem mestu bi radi tudi poudarili, da smo še vedno mnenja v poslanski skupini, da
               so bile številne finančno - tehnične spremembe v zakonu, ki ga je ustavno sodišče
               leta 2000 razveljavile, zelo dobre. To so rešitve, ki niso bile povezane z, po mnenju
               ustavnega sodišča, neustavnimi rešitvami. So predvsem strokovne narave. Nekatere
               rešitve sedanji vladni predlog ponovno predlaga, nekatere ključne pa prilagodi, kot
               je edino prav, že omenjeni odločitvi ustavnega sodišča. Tudi zato je mnenje poslanske
               skupine Slovenske ljudske stranke o zakonu pozitivno.</p>
               <p>Ocenjujemo, da je vsebina predlaganega zakona sprejemljiv kompromis, še posebej pri
               najbolj občutljivih rešitvah glede pravičnega razmerja med delniškim - lahko bi rekli
               znanim oziroma, kot se grdo s tujko rečen, nominiranim - in družbenim ali, kot se
               reče, nenominiranim kapitalom. Bila je izrečena beseda "pravično", ne prvič na tem
               mestu; kaj je pravično - večna dilema vseh zakonodajalcev tega sveta. In vsak
               parlament, vsak zakonodajalec bi stremel k temu, da bi sprejemal rešitve, ki bi bile
               pravične; to je najtežja naloga vsakega parlamenta.</p>
               <p>Že nastopi nekaterih kolegov pred menoj, še posebej bi rad izpostavil kolega dr.
               Bajuka, ki je dokazal, da se lahko v poslanski nastop vgradi ogromno strokovnega
               znanja in tako znanje je možno samo ob dobrem sodelovanju poslanskih skupin in
               poslancev s kompetentnimi sogovorniki ter strokovnjaki in svetovalci, in take nastope
               v poslanski skupini podpiramo in so dobro vodilo za delo državnega zbora v prihodnje.
               Torej, že nastopi nekaterih kolegov pred menoj dokazujejo, da ta zakonska materija
               odpira nekatera zelo zapletena finančno - tehnična, še posebej računovodska oziroma
               še posebej, detajlneje, vprašanje revizijskih postopkov in njihovih standardov.
               Odpira pa tudi pravna in tudi ustavnopravna vprašanja.</p>
               <p>Pri finančno - tehničnih postopkih in vprašanjih in tudi računovodskih standardih bi
               želeli izpostaviti dejstvo, da so bile v pripravo tega zakona kot konsultanti
               vključene strokovno najeminentnejše institucije in posamezniki, ki jih Slovenija kot
               država premore. Želimo verjeti, da so svoje delo opravili pošteno, neodvisno in
               strokovno.</p>
               <p>Pri tem pa v naši poslanski skupini ostajajo odprte dileme, ki smo jih v številnih
               koalicijskih oziroma strokovno koalicijskih usklajevanjih vedno izpostavljali, namreč
               kdo bo ugotavljal delež nenominiranega oziroma družbenega kapitala - domača ali
               mednarodna revizijska družba. O tej dilemi bom na koncu svojega nastopa še nekoliko
               podrobneje spregovoril.</p>
               <p>Pri pravnih oziroma eventualnih ustavnopravnih vprašanjih pa želimo poudariti, da v
               poslanski skupini nasprotujemo možni špekulaciji sprejemanja eventualno spornih
               ustavnih rešitev, kajti s tem bi v take rešitve že vgradili pričakovanje, da bo o
               nekem ustavno spornem vprašanju tako ali tako odločalo ustavno sodišče. To je po
               mnenju naše poslanske skupine nekorektno in seveda, kar ni nepomembno, bi lahko
               pomenilo tudi dodatno kupovanje časa. Čas pa je kljub vsemu, ob prejšnji kratki
               predstavitvi, v katerih letih, v preteklih desetih letih se je ta zakon že
               obravnaval, vendar pomemben element.</p>
               <p>Ko se govori o vsebinskih rešitvah tega zakona, pa bi bilo nepogumno, če na tem mestu
               kot poslanci ne bi izpostavili tistega vprašanja, ki ga moramo: vprašanje
               odgovornosti, predvsem moralne, lahko pa tudi kazenske. Danes je imel gospod minister
               pogumen nastop. V nekdanjih časih bi podobno nastopal eden od podpredsednikov neke
               prejšnje vlade, prav iste besede bi uporabil kot on. Dovolite mi, da jih citiram: "Ni
               mogoče in ne sme biti dopustno, da bi na račun pravne praznine v zadnjem desetletju
               nekateri posamezniki ali skupine posameznikov brez dejanske osnove, brez zadostnih
               vlaganj praktično v celoti prevzeli pomemben del našega finančnega sistema. To je
               nedopustno tako z vidika pravne etike, z vidika najelementarnejše ekonomske
               pravičnosti kot tudi z vidika spodbujanja dolgoročnega razvoja finančnega ekonomskega
               sistema v celoti. Prav je sicer, da so tisti, ki so s svojimi kapitalskimi vlaganji v
               zavarovalnice podprli in omogočili njihov razvoj v začetku devetdesetih, da so
               deležni sorazmernih lastniških deležev in primerljivih pričakovanih donosov. Nikakor
               pa ni dopustno, da bi takšna vlaganja kogarkoli pomenila pravico ali možnost za
               prilaščanje ali razvrednotenje družbenega kapitala, pa naj se to posluša prek
               zakonskih ali pa kapitalskih, lastniških sprememb." Konec citata iz naslova ministra
               mag. Ropa.</p>
               <p>Vsebino njegovega nastopa v poslanski skupini podpiramo. Opozarjamo pa, da so bili
               omenjeni izrazi, kot so prilaščanje ali razvrednotenje družbenega kapitala.
               Prilaščanje ali razvrednotenje družbenega kapitala je po danes veljavni zakonodaji
               nezakonito in tudi kaznivo dejanje. Če so bila taka ravnanja sprožena na tem mestu,
               za govornico državnega zbora,mora priti vprašanje, ki se glasi: ali so bili sproženi
               kakršnikoli postopki v zvezi s tem. Če poslanci teh vprašanj na tem mestu ne bi
               izpostavili, ne bi opravljali svoje dolžnosti poslancev.</p>
               <p>Prej je bilo omenjeno vprašanje pravičnosti. Ko v načelu podpiramo rešitve, ki jih ta
               zakon predlaga, pa je geneza njegovega nastanka in problemov, ki so z njim povezani,
               taka, da je potrebno odpreti še nekatera vprašanja. Uradni list Republike Slovenije,
               leto 1996, številka 96/04724. Pri subjektu opisa Zavarovalnica Triglav, d.d., sedež
               Miklošičeva 19, Ljubljana, osnovni kapital 180 milijonov tolarjev, leto 1996. Na
               podlagi katerih zakonov in s kakšnimi računovodskimi akrobacijami je zavarovalnica
               svojo vrednost enkrat tako nizko vrednotila ter drugič tako visoko, brez bistvenega
               vmesnega dodatnega gotovinskega vlaganja? Po katerih pravilih so in kdo je določil
               izbrance, da so sodelovali pri pridobivanju lastniških deležev premoženja v papirni
               obliki ali morda s fiktivnimi delnicami? Ali se je vrednost s 180 milijonov tolarjev
               na cca. 100 milijard tolarjev povečala z enkratnim ali večkratnim papirnim fiktivnim
               prevrednotenjem premoženja zavarovalnice? Ob tem seveda poudarjamo, da poznamo
               dokapitalizacije, ki so se potem vršile v zadnjem času. Kaj se je zgodilo z
               zavarovalnico od takrat do danes, da se danes v medijih pojavljajo številke o cca.
               500-kratnem povečanju njene vrednosti? Ali obstajajo potrdila o gotovinskih
               vplačilih, s katerim so povečali vrednost zavarovalnice? Vse druge oblike povečanja
               pa pomenijo zelo blago rečeno finančno - računovodske akrobacije, ki so vsaj moralno
               sporne. Zelo moralno sporne! Če ne pomenijo tudi kršitev zakonov o enakopravnosti in
               enakih možnostih državljanov Republike Slovenije.</p>
               <p>Svoj nastop bi zaključil z vprašanjem oziroma dilemo, ki se dotika 9. člena. Gre za
               vprašanje, kdo bo določal delež nenominiranega kapitala: ali mednarodna revizijska
               družba, ki jo določi vlada, ali domača slovenska revizijska družba. V naši poslanski
               skupini ocenjujemo, da zgolj odgovori na argument, da je časovna dimenzija razlog, da
               naj to stori slovenska revizijska družba, premalo prepričljiv.</p>
               <p>Predlog zakona namreč predvideva ugotovitev deleža nenominiranega kapitala ter
               izdelavo posebnega poročila s strani slovenskega instituta za revizijo. Zaradi
               potrebe po zagotovitvi izjemne strokovnosti pri ugotovitvi nenominiranega kapitala in
               vseh drugih zakonsko predvidenih zahtev, je primerneje določiti priznano mednarodno
               revizijsko družbo, ki že ima določene tovrstne izkušnje. Tuja revizijska družba bo
               sposobna zaradi pridobljenih izkušenj in strokovnega znanja opraviti revizijo in ob
               tem ugotoviti delež nenominiranega kapitala o zavarovalnicah v bistvu krajšem času,
               kot bo za to potreboval slovenski institut za revizijo. Poleg tega pa ni mogoče
               prezreti pomembnosti zagotovitve objektivnosti in neodvisnosti opravljanja revizije,
               kar pa je mogoče doseči predvsem s sodelovanjem tuje priznane revizijske družbe.</p>
               <p>In končno, se je tudi pri lastninjenju zavarovalnic treba zgledovati po enem od
               načinov, ki je zelo aktualno v zadnjih mesecih. To je lastninjenje bank, ki se v
               Sloveniji vrši ravno iz istih razlogov, toda ob pomoči tujih mednarodnih priznanih
               finančnih in revizijskih družb.</p>
               <p>Mi bi želeli dobiti ponoven odgovor s strani predstavnikov vlade. Če bi nas
               prepričali, da nimamo prav, potem amandmaja ni bi vložili, sicer pa bi ga v skladu s
               postopkom vložili. Kot dodaten argument za nas na naše vztrajanje, pa bi rad omenil
               stališče zelo spoštovanega strokovnjaka na področju financ v Sloveniji.</p>
               <p>Tako pravi. "Drugi pomemben element pa je, kdo naj tako cenitev opravi. Zelo jasno
               je, jasno povedano, da to lahko opravi samo mednarodno priznana, v tem primeru
               vsekakor tuja ocenjevalna institucija, ki ima na tem področju takšne reference, ki
               jih bo dokazala v tenderskem postopku za izbiro najboljšega cenilca. V tem primeru
               morata biti najmanj dva ali trije, verjetno tri ponudbe, ki bodo omogočale primerjavo
               med ustreznimi referencami teh ocenjevalcev, ki bodo izvedli cenitev po mednarodnih
               cenilskih standardih, ne po kakršnikoli domačih, prirejenih ali prisojenih. Na osnovi
               tega elementa, se pravi, neodvisne in objektivne ocenitve vrednosti posamezne
               zavarovalnice, pride na vrsto seveda cenitev deleža med privatnim in družbenim
               kapitalom." To stališče je leta 2000 v sprejemanju postopka, tukaj na tem mestu
               zagovarjal takratni minister za finance mag. Gaspari. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp39">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Kolega Grošelj predstavil stališče poslanske skupine
               Združene liste socialnih demokratov in stališča poslanske skupine
               Socialno-demokratske stranke za njim kolega Vizjak, ki bo tudi zakon pred
               predstavnikom poslanske skupine, prosim.</p>
            </sp>
            <sp xml:id="SDZ3-Izredna-18-2002-05-07.sp40">

               <speaker>LEOPOLD GROŠELJ:</speaker>

               <p>Predsednik, hvala lepa za besedo. Spoštovani gospod minister, državni sekretar,
               predstavniki vlade, predstavniki sekretariata za zakonodajo in pravne zadeve, drage
               kolegice in kolegi lepo pozdravljeni.</p>
               <p>Uvodoma je potrebno ugotoviti, da gre za zahtevno materijo, saj gre za določitev
               metode za ugotovitev razmerja med lastniškim in nenominiranim kapitalom ter na drugi
               strani načinom razdelitve tako imenovanega družbenega kapitala med lastniške
               upravičence. Zato je bilo treba tudi v skladu z odločbo ustavnega sodišča v zakonu
               opredeliti temeljno načelo enakopravnega obravnavanja obeh virov kapitala. Z novim
               predlogom zakona se upoštevajo pričakovane pravice oseb, ki so v skladu s 123. členom
               zakona o temeljih sistema premoženjskega in osebnega zavarovanja iz leta 1990
               upravičene do deleža tako v osnovnem kapitalu zavarovalnice. Sam predloženi zakon
               opredeljuje oba cilja, saj objektivizira postopke ugotavljanja deleža in nominiranega
               kapitala v kapitalu zavarovalnice na način, ki zagotavlja potrebno varstvo in ne
               posega v obstoječe pravice delničarjev in jasno izenačuje pravice obeh lastniških
               segmentov, to je delniškega in nenominiranega kapitala. Zato poslanska skupina
               Združene liste socialnih demokratov daje podporo zakonu, hkrati tudi zavedajoč se, da
               je že skrajni čas, da se lastninsko preoblikovanje zavarovalnice opravi, saj je
               ustavno sodišče zakon v celoti razveljavilo že pred letom dni.</p>
               <p>O metodi ugotavljanja nenominiranega kapitala v celotnem kapitalu zavarovalnice je
               bilo veliko razprav, tako znotraj koalicije, kjer so se upoštevala tako mnenja stroke
               in drugih strokovnjakov. Na seji pododbora za gospodarstvo za lastninsko
               preoblikovanje in privatizacijo, ki je bila dne 10. aprila 2002, so v okviru splošne
               razprave sodelovali predstavniki zavarovalnic, poglobljena razprava pa je potekala
               tudi na sejah odbora za finance in monetarno politiko. Ob številnih različnih mnenjih
               in interesih je prevladovalo mnenje, da je predlagani način sprejemljiv, ker boljšega
               ali idealnega v tem trenutku ni. Ugotovljeni nenominirani kapital zavarovalnice bi
               moral čimprej dobiti znane lastnike, tako pravne in fizične osebe. Predolgo
               zadrževanje države v nenominiranem kapitalu zavarovalnice prek Kapitalske družbe in
               Odškodninske družbe bi bilo po našem mnenju škodljivo v tem smislu, da bi še vedno
               obstojala nevarnost vnašanje dnevne politike v dejavnost zavarovalništva. Zato je
               treba predlagano podlago za določitev pričakovanih upravičenj v posamezni
               zavarovalnici razumeti kot osnovo k razreševanju prvega koraka - določitev
               upravičencev do lastninjenja za nenominirani kapital.</p>
               <p>Predlog zakona o lastninskem preoblikovanju zavarovalnic razumemo tudi v tem smislu,
               da mora dokončno olastninjenje zavarovalnic zagotoviti normalno poslovanje in razvoj
               te zelo pomembne dejavnosti, tako z vidikov varnosti, kakovosti in novih proizvodov
               ter zlasti večjo vlogo zavarovalnic na finančnem trgu v povezavi z bankami in
               bančnimi institucijami in nenazadnje, prodor na tretja tržišča, saj bi bila glede na
               znanje in izkušnje velika škoda, če bi zamudili in ne izkoristili priložnosti na
               tretjih tržiščih. Vse to je še posebej pomembno ob odpiranju zavarovalniškega trga in
               vse večji konkurenci in prodoru tujih zavarovalnic v omenjeni prostor.</p>
               <p>V poslanski skupini menimo, da bi morala vlada oziroma ministrstvo za finance ali
               minister okrepiti strokovno ekipo za zavarovalništvo v smislu sistema, nadzora in
               podobno. Prepričani smo, da je prešibka strokovna kreativnost prispevala k
               lastništvom lastninskega preoblikovanja zavarovalnic in tudi oviralo iskanje
               ustreznih rešitev. Tako zahteven, projekt je imel precej težav, ki jih največkrat
               označimo kot subjektivne vplive, ki pa niso izhajali le iz različnih interesov in
               pogledov, ki bi zagotavljali potrebno pravno varstvo obeh lastniških regulativov, to
               je delniškega in nenominiranega kapitala, ampak tudi iz osebnih zamer v odnosu do
               posameznih zavarovalnic oziroma - bom celo tako rekel - vodilnih delavcev v
               zavarovalnicah.</p>
               <p>Zato, spoštovane kolegice in kolegi, v poslanski skupini Združene liste socialnih
               demokratov bomo glasovali za sprejetje tega zakona in podprli vse amandmaje vlade
               oziroma odbora, katerih cilj predloga zakona je korektna in transparentna ugotovitev
               vrednosti družbenega kapitala in vzpostavitev korektnih razmerij. Hvala.</p>
            </sp>
            <sp xml:id="SDZ3-Izredna-18-2002-05-07.sp41">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Vizjak, imate besedo. Predstavili boste stališče poslanske skupine
               Socialdemokratske stranke. Zatem bomo prešli na splošno razpravo. Prosim.</p>
            </sp>
            <sp xml:id="SDZ3-Izredna-18-2002-05-07.sp42">

               <speaker>MAG. ANDREJ VIZJAK:</speaker>

               <p>Hvala lepa za besedo. Spoštovani predsednik, spoštovani minister, predstavniki vlade,
               spoštovane kolegice in kolegi! Zakon o lastninskem preoblikovanju zavarovalnic se
               deli v glavnem na dva vsebinska sklopa. Prvi vsebinski sklop se ukvarja z določitvijo
               razmerja med nenominiranim in delniškim kapitalom v zavarovalnicah. Drugi vsebinski
               sklop govori o upravičencih do lastninjenja nenominiranega kapitala.</p>
               <p>V Socialdemokratski stranki in v Koaliciji Slovenije smo prepričani, da omogoča
               izvedba zakona, kot ga predlaga vlada, zlasti glede prvega vsebinskega sklopa
               poljubne končne rešitve in da izpeljava predlaganih zakonskih določb lahko vodi k
               ciljem in napovedanemu razmerju med nenominiranim in delniškim kapitalom, kar je
               danes tudi v uvodu obrazložil in zagovarjal finančni minister, lahko pa tudi ne. In
               to je ključni očitek prvemu vsebinskemu sklopu.</p>
               <p>Po našem mnenju zakon ne prinaša jasnih določb glede zaščite nenominiranega kapitala
               nasproti apetito znanih delničarjev. Velja opozoriti zlasti na nedoločenost določb v
               18. členu, po katerih je lahko na koncu razmerje med nenominiranim in nominiranim
               kapitalom poljubno, v odvisnosti od uveljavljanja pravic Slovenske odškodninske
               družbe, ki jih določa zlasti v prvem stavku drugega odstavka 18. člen. Kljub
               precejšnjim razpravam na odboru za finance in tudi kljub napovedanim amandmajem vlade
               se ta pravica še zmeraj pojavlja kot pravica. In če je v prvem stavku 18. člena
               napisano, da ima Slovenska družba zgolj pravico, to pomeni, da lahko to pravico
               uveljavi, lahko je pa tudi ne uveljavi, in iz tega naslova je lahko izid končnega
               razmerja med nenominiranim in delniškim kapitalom negotov, odvisen pač od volje
               takratne, ne sedanje, takratne politične in siceršnje vplivne volje.</p>
               <p>V Koaliciji Slovenija zato predlagamo amandmaje, ki jasneje in pravičneje določajo
               razmerje med nenominiranim in delniškim kapitalom. Predlagani amandmaji imajo cilj
               ugotoviti čim bolj pravično višino delniškega in nenominiranega kapitala na
               izhodiščni dan oziroma 1.1.1991 in v vseh nadaljnjih letih.</p>
               <p>Nadaljnji cilj amandmajev je pravilno ali sorazmerno deležem obeh vrst kapitala
               razdeliti čisti dobiček, to je dejansko tudi uresničiti cilje, ki jih je vsaj na
               načelni ravni zavzel tudi vladni predlog. Temeljni problem uresničitve ciljev zakona
               namreč izhaja iz dejstva, da v zavarovalnicah ni na razpolago verodostojnih
               računovodskih podatkov, ki bi omogočili neposredno izvedbo popravkov v izkazovanju
               višini nenominiranega kapitala in njemu pripadajočega dobička. To je jasno razvidno
               iz javno dostopnih zapisnikov o delnih pregledih zavarovalnic, ki jih je za te
               potrebe pripravila Agencija Republike Slovenije za revidiranje lastninskega
               preoblikovanja za obdobje 1990-1996.</p>
               <p>Ker so navedena dejstva znana tudi vladi oziroma pripravljavcem tega zakona, so v
               zakonu za uskladitev razmerij med delniškim in nenominiranim kapitalom uporabljene
               rešitve, ki ne temeljijo na neposrednem popravku računovodskih podatkov in strokovno
               pričakovanih postopkih. Zato se izvedba teh nalog tudi ne poveri Agenciji za
               revidiranje; da bi predlagane rešitve dobile večjo verodostojnost, se za izvedbo
               nalog, potrebnih za uresničitev zakona, pooblašča Slovenski inštitut za revizijo,
               čeprav le-ta z zakonom o revidiranju za izvajanje takih nalog ni pooblaščen.
               Inštitutu se s tem zakonom dodeljuje enkratna naloga, da v postopku lastninjenja
               zavarovalnic deluje kot izvedenec vlade in na podlagi določb samega zakona izdela
               podlago za izdajo odločbe vlade.</p>
               <p>Ob dejstvu, da za enajstletno obdobje nazaj ni mogoče v kratkem času preveriti in
               popraviti računovodskih izkazov zavarovalnic, in ob dejstvu, da je treba čimprej
               nenominiranemu družbenemu kapitalu zagotoviti upravljavska upravičenja, z amandmaji
               predlagamorešitve, ki so obema ciljema najbližje in omogočajo doseči tudi temeljni
               cilj zakona. Prvi cilj predlaganih amandmajev je s pomočjo knjigovodskih podatkov in
               ekonomsko pravično določene revalorizacije delniškega kapitala in načina
               uveljavljanja donosa, kinaj pripada delniškemu kapitalu, ugotoviti pravilno višino
               delniškega kapitala v posameznih letih od 1.1.1991 do 31.12.2000. Nenominirani
               družbeni kapital se nato začasno ugotovi v posameznih letih do 31.12.2000 kot razlika
               med celotnim kapitalom, izkazanim v računovodskih izkazih, in po tem zakonu
               ugotovljenem delniškem kapitalu oziroma njemu pripadajoča udeležba na dobičku kot
               razlika med celotnim čistim dobičkom in dobičkom, ki pripada delniškem kapitalu po
               tem zakonu. Ker tudi po tej metodi izkazani nenominirani družbeni kapital po stanju
               31.12.2000 ostaja nepravilno knjigovodsko vrednoten, se po stanju 1.1.2001 opravi
               vrednotenje zavarovalnic in na tej podlagi določi poštena vrednost nenominiranega
               družbenega kapitala. Vrednost "good willa" oziroma dobrega imena, ki ga je
               pričakovati pri vrednotenju največje in monopolne zavarovalnice, to je Zavarovalnice
               Triglav, pripada po določbah amandmajev v celoti nenominiranemu družbenemu kapitalu,
               višina delniškega kapitala, ugotovljena po stanju 31.12.2000, ostane nespremenjena,
               saj je dobro ime rezultat več kot stoletne tradicije zavarovalniške dejavnosti na
               slovenskih tleh in ne le zgolj desetletne politike sedanjega vodstva Zavarovalnice
               Triglav. Za dokapitalizacije, ki so jih obstoječi delničarji že opraviliv letih 2001
               in 2002, se razmerje med delniškim in državnim kapitalom v Slovenski odškodninski
               družbi in KAD-u ugotovijo po vpisu novih delnic, ki izvira iz poštenega vrednotenja
               nenominiranega družbenega kapitala, in po pošteni ceni delnice na podlagi vrednotenja
               po stanju 1.1.2001.</p>
               <p>Nenominirani družbeni kapital se prenese v upravljanje Slovenski odškodninski družbi
               in Kapitalski družbi naprej po začasno knjigovodsko popravljeni vrednosti po stanju
               31.12.2000 ter dokončno po uveljavitvi poštene vrednosti</p>
               <p>Pravice razpolaganja s kapitalom, dodeljenim v upravljanje Slovenski odškodninski
               družbi in Kapitalski družbi, se določi v posebnem zakonu, kjer se določijo tudi
               upravičenja zavarovancev Zavarovalne skupnosti Triglav do lastninjenja oziroma
               privatizacije tega do tedaj družbenega kapitala zavarovalnic.</p>
               <p>Take rešitve omogočajo, po našem mnenju, najhitrejšo izvedbo zakona in izvajanje
               upravljavskih upravičenj SOD-a in KAD-a in v celoti spoštujejo odločbo ustavnega
               sodišča.</p>
               <p>V amandmajih nadalje predlagamo in določamo, da mora vlada Republike Slovenije s
               posebnim zakonom v 90 dneh po odločitvi v višini poštene vrednosti nenominiranega
               kapitala, določiti lastninjenje oziroma privatizacijo tega kapitala ter pri tem
               enakopravno upoštevati lastninska upravičenja pravnih in fizičnih oseb. Hvala.</p>
            </sp>
            <sp xml:id="SDZ3-Izredna-18-2002-05-07.sp43">

               <speaker>PREDSEDNIK BORUT PAHOR:</speaker>

               <p>Hvala lepa. S tem nastopom kolega Vizjaka smo končali predstavitev stališč poslanskih
               skupin. Mislim, da prav vseh. K razpravi, ki ni omejena na 5 minut, sem dobil samo
               eno prijavnico, kolega Jerovška. Vse ostale, ki se bodo prijavili za njim, bom omejil
               na 5 minut. Minister želi prav tako razpravljati in mu bom dal besedo kasneje.
               Najprej pa kolegu Jerovšku. Kolega Jerovšek, prosim.</p>
            </sp>
            <sp xml:id="SDZ3-Izredna-18-2002-05-07.sp44">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Predlog zakona o lastninskem preoblikovanju zavarovalnic je prav gotovo eden
               najpomembnejših zakonov, ki jih sprejemamo v tem mandatnem obdobju v tem sklicu
               državnega zbora. Seveda, zakon kasni 10 let. Kasni pa prav gotovo iz enih znanih
               razlogov, ker ni bilo politične volje, da bi se tako pomembno področje, od katerega
               je odvisno marsikaj v državi, z zakonom uredilo.</p>
               <p>In to stanje pravne praznine, kot je omenil minister v svojem uvodnem nastopu, so
               seveda izkoriščali tisti, ki so bili pri vzvodih moči znotraj zavarovalnic oziroma
               predvsem v zavarovalnici Triglav kot najmočnejši, kot monopolni zavarovalnici v
               Sloveniji.</p>
               <p>Zakaj je ta zavarovalnica monopolna in zakaj je prišla do takšnega, na nek način
               posebnega - statusa v slovenskem prostoru, sem sam razbral iz razprave na pododboru
               za lastninjenje v okviru odbora za gospodarstvo, kjer smo prvi opravili razpravo o
               tem zakonu. Tam je direktor Zavarovalnice Maribor v svojem nastopu dejal: "Tudi mi bi
               bili monopolna zavarovalnica, če bi država tako darežljivo in radodarno zavarovala
               največ premoženja pri naši zavarovalnici. V tem slučaju bi bili mi tista mogočna
               Zavarovalnica Triglav."</p>
               <p>Prav zanimivo je bilo pri tem, da je pri tem omenil, da je ta država preveč
               darežljiva oziroma premalo jamči sama, zavaruje preveč stvari. Ker je bil to, očitno,
               v prejšnjih časih, pod prejšnjimi ministri, del politike, kako državni proračunski
               denar prelivati na nek drug račun. To je več kot očitno. Tega ni delala samo država,
               pač pa iz današnje kadrovske zasedbe v zavarovalnicah vidimo, da so se mnogi pomembni
               funkcionarji države znašli po svoji funkcionarski karieri v nedrjih monopolne
               zavarovalnice. Prej pa, ko so bili funkcionarji države na finančnem ministrstvu, pa
               so seveda zavirali sprejetje transparentnega zakona oziroma danes je že popolnoma
               jasno, da so v veliki meri nastopali v interesu zavarovalniškega lobija oziroma tega
               dela zavarovalniškega lobija.</p>
               <p>Eden od razlogov, da se je moral minister Rop posloviti od nekaterih takšnih državnih
               funkcionarjev, je ravno to, da so delali v interesu zavarovalnice, monopolne
               zavarovalnice, ne v interesu finančnega ministrstva in ne v interesu države, ki
               zastopa davkoplačevalce, državljane oziroma zastopa tiste, ki so skozi dolga leta,
               skozi sto let zavarovalništva na Slovenskem plačevali premije, imeli sklenjene
               pogodbe in prispevali k osnovnemu kapitalu zavarovalnic, ki se ga je na tako
               rafiniran način potem v teh desetih, dvanajstih letih zavlačevanja znatno
               prevrednotilo, preoblikovalo, tako da je danes zamegljenorazmerje med tako imenovanim
               delniškim kapitalom in nominiranim kapitalom, o čemer govorimo v celotni
               razpravi.</p>
               <p>Danes je bilo že omenjeno, da je minister nastopil pogumno; s tem se strinjam, da je
               govoril jasno, da je govoril o pravni praznini, o moralnih in etičnih načelih, ki bi
               morala biti spoštovana vsaj v naprej. Vprašanje je, če je vladna večina v stanju temu
               slediti. Vemo za silne pritiske, vemo za silna lobiranja, ki so sicer legitimna, vemo
               za moč tega zavarovalniškega lobija, ki ga sam štejem tudi za legitimnega. Država jih
               ni nadzorovala, država ni skrbela zase v preteklih desetih letih in so se
               razbohotili. Razbohotili so svoje interese, pognali so lovke do številnih poslancev,
               do številnih organov države, in na uspešen način zavirali sprejetje zakona, ki bi
               moral biti sprejet pred desetimi leti. Pred nedavnim smo razbrali, da so se te lovke
               pravzaprav razpasle do najvišjih vrhov, do različnih delov in udov vladne koalicije,
               tako da je tudi sprejetje takšnega zakona danes oziroma v končni konsekvenci
               izvajanje takšnega zakona, ki je danes predlagan, vprašljivo. To bojazen je bilo
               najbolje razbrati iz nastopa gospoda Podobnika, vodje poslanske skupine močne
               koalicijske stranke, ki je omenil možnost, da bodo v zakon namerno vgrajeni
               protiustavni členi, ki bodo omogočili nadaljnjo blokado izvajanja zakona in ta
               bojazen je vsekakor prisotna in je realna. Za kako pomemben zakon gre, nam priča ne
               samo današnji nastop gospoda ministra, ampak po mojem mnenju še bolj nastop ministra
               na takratni prvi obravnavi na tem pododboru za lastninjenje, ko je, bom citiral,
               dejal: "Nekateri so še preden so zakon videli, rekli: zakona ne poznam, ampak sem
               proti njemu. Jasno, da so nekateri proti njemu, ker seveda globoko posegamo v
               materialna razmerja. V materialna razmerja ne samo ene, generacije, ampak večih
               generacij. Tu je nedvomno s strani finančnega strokovnjaka, finančnega poznavalca
               nakazano, kako ogromna sredstva so v zraku in kako neverjetne posledice na to
               generacijo in naslednje generacije bo imela rešitve tega zakona. Bojim se, da tudi če
               bomo danes sprejeli dober zakon s popravki, z amandmaji, ki jih je predlagala naša
               stranka, ki bi zakon znatno izboljšali in ga napravili transparentnejšega in bolj
               pravičnega, ali pa, če ga bomo sprejeli v vladni obliki, da ga bo ta moč, ta finančni
               lobij, ta finančna oligarhija, ki vlada v Sloveniji, izigrala. In da bo lastnina na
               koncu pristala v točno predvidenih žepih. To je velika nevarnost. Pri mnogih
               pomembnih delih slovenskega premoženja se je zgodilo tako. Davkoplačevalci ali pa
               tisti, ki so bili zaposleni, so bili razlaščeni, danes imamo finančno oligarhijo v
               Sloveniji, ki praktično vlada vsem in pred njo, pred to finančno oligarhijo, je
               nebogljena in tudi velik del vladne koalicije; žal so nebogljeni tudi številni
               poslanci.</p>
               <p>Mislim pa, da je pomembno, kakšna bodo materialna razmerja v tej družbi še naši
               generaciji in generaciji naših otrok in naših vnukov. Tu odločamo dejansko o svojih
               otrocih, o svojih vnukih. To je nam ponazoril minister Rop in če bi
               .../Nerazumljivo./... rekel: se strinjam, da je bil njegov nastop danes tudi hraber,
               vendar je bil za precej odstotnih točk manj transparenten in manj jasen in manj
               radikalen, kot je bil na tisti prvi obravnavi. Verjamem in sem prepričan, da je
               minister šel skoz obdelavo te finančne oligarhije, ki ne izpusti nikogar. To se mu je
               seveda v današnjem nastopu že poznalo in to je velika nevarnost za končno realizacijo
               kakršnegakoli zakona, ki ga bomo sprejeli v tem parlamentu. Namreč, večkrat je bilo
               rečeno tudi iz ust ministra, da so tiste 4 promile delniškega kapitala, ki je bil
               leta 1991 last uprave oziroma tistih, ki so se v tistem trenutku znašli na tako
               pomembnih mestih in so seveda v tistem trenutku pokazali svoj menedžerski interes, ki
               ga jemljem za legitimnega, je to legitimno. Če država ni bila sposobna parirati
               oziroma jasno rečeno je treba povedati, da ni želela parirati takšnim ambicijam,
               potem je to legitimno. Potem bi si v tisti situaciji na podobnem mestu in ob podobnem
               mencanju države verjetno marsikdo drug obnašal tako, ker takšni državi, ki ne želi
               uresničevati svojega interesa, itak ni zaupati. Upam, da so se razmere trajno
               spremenile, da so se razmere spremenile tudi v glavah, ne zgolj kot posledica
               obupnega stanja javnih financ. Ne zgolj kot posledica tega, da se minister prav
               gotovo zaveda, da če iz tega naslova ne pripelje nekaj denarja v državno blagajno, da
               je zapečatena njegova politična usoda, kariera, kajti veljal bo za finančnega
               ministra, v času katerega je država doživela finančni bankrot. Brez tega denarja je
               Argentina na pomolu oziroma je za Slovenijo neizogibna. Tega se, kolegi poslanci,
               morate zavedati kljub temu in ne glede na to, kako daleč oziroma kako močan je
               lobistični vzvod, ki sega tudi do marsikatere poslanske klopi.</p>
               <p>Posledica tega boja oziroma teh prizadevanj, kako spraviti na točno določene znane
               naslove oziroma v znane roke znanih lastnikov čim večji del tega kapitala, so
               pretekla dogajanja v Sloveniji, ki so služila za dimno kuliso tudi pri tem. Prav
               gotovo se polemika o razkošju vlade glede vladnega letala ne bi tako razbohotila, bi
               ostala pod kontrolo, če ne bi služila tudi, bila namenjena kot dimna zavesa pri
               sprejemanju tega zakona. Vendar "falcon", sokol, ki je bil tam pač problematiziran,
               ki na nek način ni bil ukraden, ki bo prišel v Slovenijo...</p>
            </sp>
            <sp xml:id="SDZ3-Izredna-18-2002-05-07.sp45">

               <speaker>PREDSEDNIK BORUT PAHOR:</speaker>

               <p>To ni primerna diskusija. Samo opozarjam.</p>
            </sp>
            <sp xml:id="SDZ3-Izredna-18-2002-05-07.sp46">

               <speaker>JOŽEF JEROVŠEK:</speaker>

               <p>...primer navajam -, ki kaže na prevelik pohlep in razkošje vlade. Vendar pri
               zavarovalništvu vidimo zgolj iz takega obskurnega dejstva, kako se delijo vsakoletne
               nagrade - upravi in nadzornemu odboru. V letošnjem letu 120 milijard in milijonov. To
               je milijon mark. Da bodo poslanci vedeli. In v preteklih letih vsako leto narašča ta
               delež dobička, ki so ga razdelili. To je zastonj denar, ki si ga nekdo deli, s
               katerim lahko vlada in obvladuje Slovenijo. In na ta način - to je eden od načinov,
               kako se je potem tudi povečeval ta delniški kapital - na ta način, ko je vsako leto
               nekaj "falconov" odletelo v neznano smer, treba je ta kapital prenesti v "falcone",
               to naši ljudje boljše razumejo. Milijone mark ne razumejo. V "falconih" pa boljše
               razumejo. Tu so frčali "falconi" in še frčijo.</p>
               <p>Mi smo izvoljeni predstavniki ljudstva in moramo stati na poziciji, da se postavimo
               na nek način v bran interesov države in v bran interesu tistih vlagateljev, tistih
               davkoplačevalcev, tistih državljanov, ki so skozi 3 milijone zavarovalnih pogodb
               izgrajevali ta kapital skozi stoletja.</p>
               <p>Vsi verjetno ne bomo v tej dvorani slišali nikogar, ki bi si upal na glas oponirati
               temu, kar je omenil tudi minister, da bi bilo krivično, če bi ne vem, tisti 6
               tisočkratnik oplemenitenja tega kapitala - smo slišali v teh desetih letih, da bi
               bilo to nepravično. Predpostavljam, da takega poslanca, ki bi rekel, to je pravično
               in to je popolnoma legitimno, to je menedžersko, to je vse sprejemljivo, to je v
               skladu z našim sistemom, tranzicijski in tako naprej - predpostavljam, da ga ni, ki
               bi upal iti za govornico in to potrditi.</p>
               <p>Hkrati jih je pa mnogo, ki so na nekaterih mestih že obljubili, da je to najboljši
               način in da nam zagotavlja najboljše, boljšo perspektivo slovenskega
               zavarovalništva.</p>
               <p>In plediram seveda na kolege poslance, da ta razmerja spravimo v nek razumen
               okvir.</p>
               <p>Minister je zadnjič, takrat prvič, tudi omenil, da je razmerje, ki ga je vlada
               pripravljena priznati temu delniškemu kapitalu - se pravi, o nekih 28 procentih, je
               bilo takrat celo govora -, da je to izredno darežljivo. Da je to darilo države, ki je
               10-krat povečala, povečala tisti delež, ki so ga vložili oziroma tisočkrat ga je
               povečala. Tisočkrat! Kajti po mnenju finančnih strokovnjakov s področja
               zavarovalništva - tudi to je bilo tam rečeno -, bi ta delež danes lahko znašal s
               priznanjem vseh dividend in vsega, kar je na tisti osnovni delež prišlo, bi lahko
               znašal 3do 4%. Vlada bo na koncu pristala na desetkrat večji delež, pomeni stokratno
               povečanje - od začetka. Jaz vam zastavljam vprašanje: ali je to legitimno, je
               legalno, je pravično, je dopustno? Zavarovalniški lobi zasleduje svoje interese, ki
               so legitimni. Šeenkrat poudarjam, država jih je spustila v to vlogo in vse to
               dovolila. V prejšnjih desetih letih. To je delala zavestno. Šele sedaj končuje s tem,
               ko državi na nek način grozi bankrot. Uvedlo se je, da mora del tega denarja spraviti
               pod svoje okrilje, tako daleč, da bo skozi skrbnika nekako prišlo do tega kapitala in
               da bo vsaj malenkostno popravila svoje stare grehe. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp47">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jerovšek je bil, kot rečeno edini, ki je dal pisno prijave in zato
               njegove razprave nisem časovno omejil, vse ostale poslej pa. To ne velja za ministra,
               ki želi zdaj besedo. Prosim, gospod minister.</p>
            </sp>
            <sp xml:id="SDZ3-Izredna-18-2002-05-07.sp48">

               <speaker>MAG. TONE ROP:</speaker>

               <p>Spoštovane poslanke, spoštovani poslanci! Vsekakor te diskusije, ki so bile danes,
               zahtevajo nekaj pojasnil, morda tudi komentarjev. Mene vsekakor veseli, če sem seveda
               prav razumel predstavnike poslanskih skupin, da velika večina vseh poslanskih skupin
               podpira temeljne osnovne cilje, načela tega zakona in v tem smislu se mi to zdi
               seveda pomemben uspeh, bi rekel tudi pomembna odločenost državnega zbora za to, da
               pridemo stvari do konca in da ugotovimo lastnike v slovenskih zavarovalnicah, da
               zaščitimo družbeni in nenominirani kapital. Seveda pa je popolnoma jasno, da so
               pogledi na to, kako priti do tega deleža, na kakšen način ga ugotoviti, različni.
               Tudi sicer so bile strokovne diskusije, ko smo opravljali in pripravljali zakon,
               različne in tudi pisno stališče dr. Mramorja, ki smo ga tudi predstavili, je, da so
               možne različne metode, po katerih ugotovimo te deleže. Tisto, kar smo mi prepričani,
               je, da smo izbrali metodo, ki je najbolj transparentna, ki je enostavna, ki jasno
               pove, kaj želimo, kaj hočemo in kam gremo. V tem kontekstu seveda menimo, da smo
               pravilno izbrali. Izbrali pravilno tudi zaradi tega, ker je še kako pomembno pri
               zavarovalnicah to, koliko časa bomo ugotavljali delež, kako ga bomo ugotovili in kako
               bomo seveda potem zagotovili v nadaljevanju normalno funkcioniranje teh zavarovalnic.
               Predlagam, da diskusijo o posameznih trditvah, ki so bile dane v zvezi z načini
               ugotavljanja deleža družbenega kapitala, opravimo ob ustreznih amandmajih in da tam
               soočimo pač različne, tudi strokovne poglede na posamezne rešitve. Vsekakor se mi zdi
               vredno podpreti tista razmišljanja, ki govorijo v to smer, da je treba nepravilnosti,
               ki so se dogajale - če so se in navedbe iz poročil Agencije za revidiranje
               lastninskega preoblikovanja gredo v to smer, da so se take stvari tudi ugotavljale,
               da vsekakor drži, da je prihajalo do odpisov določenih terjatev, da obstojijo pač
               možnosti, da so se določeni poboti zgodili - in jaz vsekakor močno podpiram željo
               poslancev državnega zbora, da se tem stvarem pride do dna. Postavlja se vprašanje, na
               kakšen način, po kakšni metodi, kako to storiti. Sam seveda sem sodeloval pri
               pripravi amandmaja k17. členu, ki ga je pripravila posebna skupina, gospod Pucko,
               Trofenik, Grošelj in pa Kebrič, ki po moji oceni zelo kvalitetno zagotavlja možnost
               izvedbe posebne revizije, na osnovi katerega bi ugotovili in preverili posamezne
               posle zavarovalnic od 1.1.1990 dalje. Seveda je pomembno, da bo revizor, ki bo izbran
               v skladu s posebnimi določili zakona o prevzemih, moral pri tem upoštevati - to
               eksplicitno piše - vsa poročila Agencije Republike Slovenije za revidiranje
               lastninskega preoblikovanja podjetij; torej vse tisto, o čemer je bilo tukaj govora
               in na kar ste tudi vi opozarjali. To se mi zdi izjemno pomembno in mislim, da je bil
               tukaj uporabljena posrečena rešitev, gre za rešitev, ki jo sicer poznajo v nemški
               praksi, v njihovem zakonu o gospodarskih družbah, rešitev, ki je bila v treh primerih
               že uporabljena v slovenski praksi, tožbe v zvezi s tem tečejo prek manjšinskih
               delničarjev, vendar o tem bomo kasneje, ko bomo konkretno govorili, lahko po mojem
               dovolj kvalitetno diskutirali.</p>
               <p>Kar se tiče tega, kar je gospod Jerovšek govoril v zvezi s finančnim bankrotom in
               povezavo bankrota s tem zakonom ali pa potrebe države po finančnih sredstvih, moram
               zelo jasno povedati. Prav nobene povezave ni med kakršnimkoli pomanjkanjem
               javnofinančnih sredstev in pa tem zakonom. Lahko bi sicer razlagal, kakšna je
               trenutno makroekonomska situacija in javnofinančna slika, tudi sam sem javno povedal,
               da bo nedvomno treba določena varčevanja v proračunu v letošnjem letu in v naslednjih
               letih izvesti, vendar je naša javnofinančna slika bistveno boljša kot npr. v Nemčiji
               in v nekaterih drugih državah Evropske unije, kjer imajo bistveno večje deficite,
               bistveno večje javnofinančne težave. O Argentini ne bi govoril, ker res ni primerjave
               - tukaj je namreč Argentina bila poudarjena - na srečo smo še daleč od Argentine, če
               lahko temu tako rečem. Vendar je to tudi predmet diskusije, verjetno na drugem
               koncu.</p>
               <p>V zvezi s tistim, kar me je pozval dr. Bajuk in se nanaša na Durs in pa nekatere
               tožbe oziroma postopke, bi ga poprosil, če mi da pisno material, da bomo točno
               videli, na katere tožbe se nanaša in bomo seveda naročilin in promptno - no bomo
               promptno odgovorili ali pa bomo odgovorili v paketu v zvezi z vsemi postopki, ki
               tečejo v povezavi z zavarovalnico. Če pa imate kakšne konkretne, pa če želite, pa
               lahko tudi te posebej omenite.</p>
               <p>Samo še dve navedbi bi komentiral. Prva je bila seveda vprašanje gospoda Janeza
               Podobnika v zvezi s tem: ali domača ali tuja revizijska hiša. Sam sem absolutno
               prepričan, da je primerna edino domača revizijska hiša, da imamo usposobljene
               revizijske hiše, da smo v tem primeru vrhovno revizijsko hišo predvideli. Seveda, ne
               obstoja popolnoma nobena povezana, nobene povezave ni med cenitvijo bank in pa
               ugotavljanjem vrednosti nenominiranega oziroma družbenega kapitala v skladu s tem
               zakonom. V skladu s tem zakonom ugotavljamo deleže na osnovi otvoritvene bilance
               oziroma bilance stanja na dan 1.1.1991; torej bilanci stanja, ki se na novo, v tem
               primeru vladnem, ne ugotavlja. Torej, ne potrebujemo cenitve, ne delamocenitve in med
               dvema možnima metodama vrednotenjem in statično metodo na osnovi bilance smo se
               odločili za to, ker je hitrejša, ker je bolj transparentna. V primeru banke smo pa
               ugotavljali pošteno tržno vrednost bank in je bila potrebna, cenitev, potreben je bil
               dew diligence; skratka, skrbna preveritev vrednosti celotne banke in zato so bili
               potrebni tako domači kot tuji strokovnjaki z vseh področjih pravnega, kadrovskega,
               finančnega, cenitvenega - skratka, za popolnoma drug problem gre. Tam smo prodajali
               banko ključnemu investitorju v 34% deležu in smo morali za sebe opraviti cenitev in
               seveda so potem tudi kupci za sebe cenitev opravili in to vam bomo predstavili, če bo
               prišlo do te zaprte seje matičnega odbora, zelo natančno, koliko naše cenitve kažejo
               koliko njihove cenitve. Skratka, obseg problema je popolnoma drugačen, narava je
               popolnoma druga. Gre za bilanco stanja. Nič drugega. Za bilanco stanja, na osnovi
               katere so pravne osebe in pa fizične osebe, predvsem pravne osebe, leta 1991
               dokapitalizirale zavarovalnice. In to je popolnoma jasno in transparentno. To se vidi
               iz poročila Agencije za revidiranje lastninskega preoblikovanja, mi smo to tabelo
               pokazali. Lahko da morda ni bil pravi podpisnik, takrat smo hiteli s tem, da smo
               dobili, ker je bila to želja matičnega odbora in smo želeli zelo hitro dobiti tisto
               tabelo, ki prikazuje, kako se deleži nominiranega in nenominiranega kapitala
               spreminjajo v odvisnosti od gibanja dobička izplačil dividend in seveda potem časovne
               vrste, ki izhajajo iz predloga zakona.</p>
               <p>Rad bi tudi zelo jasno opozoril, če bi izbrali tujega cenilca, sicer ne vem, zakaj
               cenilca, če je treba pogledati samo bilanco stanja, bi imeli pravzaprav prvič problem
               z njim, da verjetno ne bi točno vedel, kaj je to družbeni kapital in bi morali
               razložiti, kaj je to družbeni kapital. Potem je pa seveda ključni problem čas, zato
               da bi tujega cenilca pridobili - brez potrebe, po moji oceni - bi morali iti v
               mednarodni tender, morali bi zbirati ponudbe, nato bi morali izbrati takšnega
               cenilca. Lahko da bi ga zavarovalnice same plačale, vendar v mesnem času bi poteklo
               veliko časa in kot vemo, nekatere zavarovalnice nas opozarjajo na potrebo po
               dokapitalizaciji. In mi smo videli iz prakse, tudi na odboru; gospod Vizjak je na to
               danes posebej opozarjal, da vsaka dokapitalizacija, ki se izvede brez ustreznih
               korekcij, ki so opredeljene v 18. členu tega zakona - in zdaj prehajam na to, kar je
               gospod Vizjak govoril -, seveda pomeni razvrednotenje nenominiranega kapitala in da
               moramo pravzaprav v tem smislu izvesti dokapitalizacijo s Slovensko odškodninsko
               družbo. Tukaj pridemo na trditev gospoda Vizjaka, ki je govoril, da je to samo
               pravica. Prepričan sem, da ste se zdaj že prepričali, da so ustrezni amandmaji
               vloženi in eksplicitno je sedaj dikcija takšna da je dolžnik dolžan plačati v
               zavarovalnico denarni vložek in prevzeti nove delnice po enaki ceni in tako naprej,
               da ne bom citiral celega odstavka v tem 18. členu. Torej, to izhaja tako iz novega,
               če bo amandma sprejet, drugega odstavka 18. člena in desetega odstavka, nedvomno
               izhaja, da je Slovenska odškodninska družba dolžna ustrezen znesek vplačati,
               dokapitalizirati in na ta način zagotoviti tisti lastniški delež oziroma relativni
               delež, o katerem vseskozi govorimo. In ciljni delež ni 30%, ampak smo zelo jasno
               povedali, je 15%, je 85%, 15%.</p>
               <p>Mimogrede, samo za konec, kot veste, je bil prvotni predlog ene od zavarovalnic, ki
               je pripravila celo svoj predlog zakona, ravno obraten - 15% nenominiranega družbenega
               kapitala in 85% zasebnega kapitala. In sam sem zelo jasno in zelo odločno povedal, in
               bom tudi še naprej, da je to popolnoma nesprejemljivo, da je to nedopustno, in tu
               verjamem, da smo vsi na istem bregu in da si vsi prizadevamo za isti cilj, to je, da
               izvedemo korektno lastninsko preoblikovanje vseh slovenskih zavarovalnic, tam, kjer
               pač je nenominiran kapital oziroma družbeni kapital. Toliko sem imel. Hvala.</p>
            </sp>
            <sp xml:id="SDZ3-Izredna-18-2002-05-07.sp49">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jerovšek, prosim. Želi potem za njim še kdo besedo, da bomo imeli
               približen pregled nad razpravo? Dr. Bajuk in kolega Drobnič.</p>
            </sp>
            <sp xml:id="SDZ3-Izredna-18-2002-05-07.sp50">

               <speaker>JOŽEF JEROVŠEK:</speaker>

               <p>Imel bi samo kratko repliko gospodu ministru, ki je v repliki meni na nek način
               zagotavljal, da pri nas ni nobenega pomanjkanja javnofinančnih sredstev. Točno ta
               stavek je izrekel in sem si ga zapisal. Seveda se je opredelil, da so njegova
               stališča jasna, vendar če je tako, gospod minister, ali ne pošiljate napačnih
               sporočil, če prav ste rekli, da bo treba določeno varčevanje? Ali ne pošiljate
               napačnih sporočil, ali s tem na nek način ne sporočate pijavkam na ožilju države, da
               lahko še kar korajžno sesajo, da se še ni treba odklopiti? Mislim, da pošiljate
               napačna sporočila.</p>
               <p>Če ne gre za pomanjkanje javnofinančnih sredstev, potem seveda sprašujem, zakaj je pa
               bilo treba v tem primeru, čeprav temu ne nasprotujem, v taki situaciji, če ne gre za
               to pomanjkanje javnofinančnih sredstev, razprodajati družinsko zlatnino države pod
               relativno zelo slabimi pogoji. Potem bi s tem lahko počakali, da bi ta družinska
               zlatnina pač ponovno dobila tisto realno vrednost. Mislim, da je v tej državi že
               treba biti plat zvona glede javnofinančnih sredstev, glede stanja javnih financ, in
               bi bil vesel, če bi bili v tem smislu do konca transparentni vsi tukaj; gre za
               odgovorne stvari, ki nas silijo v transparentnost.</p>
               <p>Dodatno pa bi še vprašal, ko ste se zavzeli, da je treba oceniti oziroma preveriti,
               kako je s tem, kar izhaja iz poročila Agencije Republike Slovenije za revidiranje
               lastninskega preoblikovanja. Vas bi vprašal tudi, ali je vlada preverila, ali so bile
               na podlagi veljavnih razsodb na sodišču - tu pred seboj imam konkretno sodbo
               vrhovnega sodišča, ki mislim, da je bila pravnomočna - ali so zavarovalnice plačale
               davek od storitev, kar je bilo v teh tožbah, pač, določeno oziroma je sodišče
               odločilo, da so dolžne plačati. Takšnih odločb, sodnih odločb je baje več. In me
               zanima, kaj je vlada v tej smeri preverila, ali so se zavarovalnice držale vsaj
               sodnih odločb ali pa je to bilo na nekatere najnižje točke v predalih funkcionarjev
               potisnjeno in se je na to enostavno pozabilo.</p>
               <p>Prav tako me še zanima, ali je vlada vzela oziroma je naredila kako poizvedbo o tem,
               ko so se pred kratkim predstavniki DeSUS-a - ne ti, ki tu sedijo - tako nedvoumno pač
               opredelili do tega, da so sklenili pač nek džentlemenski, ne džentlemenski, nek
               sporazum z zavarovalnico Triglav, da bo financirala njihovo predvolilno dejavnost,
               zato da bodo poslanci tukaj - vsaj nekateri, kot je bilo zagotovljeno - pač podpirali
               njihova stališča oziroma njihove rešitve.</p>
               <p>Zanima me v tej zvezi uradno vladno stališče, kaj ste v tej smeri podvzeli. Mislim,
               da je to nekaj tako precedenčnega, kar so tako prostodušno nekateri funkcionarji
               DeSUS-a izjavili in ponazorili, da vsekakor kaže na silno razsežnost politične
               korupcije v tej državi. In finančno ministrstvo je dolžno ukrepati. Me zanima, kaj
               ste ukrepali. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp51">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj dajem besedo kolegu dr. Bajuku, za njim kolegu Drobniču.</p>
            </sp>
            <sp xml:id="SDZ3-Izredna-18-2002-05-07.sp52">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Samo dva komentarja na predstavitev gospoda ministra.
               Seveda, z velikim veseljem mu bomo posredovali pisno zahtevko glede položaja odnosov
               vseh teh ustanov, zavarovalnic na Slovenskem, predvsem pa največje, do davčne
               uprave.</p>
               <p>Že vnaprej vam pa povem, me ne zanimajo samo nekatere stvari, me zanimajo absolutno
               vse. Moram vam pa povedati, da me čudi, da sploh je to za vas neko vprašanje, ker ne
               morem razumeti, če gledamo ravno vse te, vsa ta poročila agencije za revidiranje, o
               katerih sem na široko razpravljal danes dopoldan, vidimo, koliko je Zavarovalnica
               Triglav plačala davka in je dejansko - no, da bom zelo korekten, bom rekel: smešno.
               Smešno premalo in je proti vsakemu pričakovanju ali pa poznavanju, ki ga lahko vsakdo
               ima, če hoče do tega spoznanja priti, koliko celotna panoga zavarovalništva pomeni
               pri davčnih sredstvih neke države. Organizirane, seveda, države, ne pa o kakšne take,
               kjer ti se stvari razvijajo očitno po domačih pravilih ne pa po zakonih. Torej, čudi
               me, da je sploh to za vas vprašanje in da tega še niste rešili, ker očitno ne glede
               na to, čeprav vam priznam, da smo še daleč od Argentine, ne se bati, ne bom o
               Argentini razpravljal, smo še daleč od takšne situacije, vam pa moram reči, da smo pa
               zelo resno na isti poti. Zelo resno smo na isti poti, ker nočemo sprejeti ali pa
               sploh se tega nočemozavedati, da dejansko ta naša država živi prek meja svojih
               lastnih sredstev in to se prikriva, se skriva in se ustvarja ljudem tak občutek, da
               je vse mogoče. In dejansko ni vse mogoče, ker obstajajo določene meje in meje so pač
               vseh sredstev, ki jih slovenska država lahko prek davčne uprave dobi. Dejstvo pa je,
               da to tudi zvemo, da ne moremo povečati, ker že itak je naše gospodarstvo
               preobdavčeno, na popolnoma neracionalen način, to vsakdo razume; me pa čudi, da vas
               ni zanimalo zaenkrat sploh zvedeti, kaj pa se tukaj dogaja. Ker o tem je bilo veliko
               govora pred dvema letoma: o davčnih dolgovih velikih podjetij in pa posameznikov, ki
               dejansko imajo do zakona nekoliko pavšalen odnos. Torej, z veseljem vam bomo to
               podali in to čimprej.</p>
               <p>Druga stvar, ki me pa zanima malo komentirati, je pa vaša podpora k amandmaju, ki ga
               je vložil kolega Pucko in še drugi njegovi kolegi. Zanimivo je, da se na tem področju
               sklicujemo, kar naenkrat privlečemo v igro zakon, ki dejansko ni bil napisan za
               odnose - je bil napisan konkretno samo za odnose zasebnega gospodarstva, ko pa hkrati
               ignoriramo nekaj, kar je v naši zakonodaji zelo jasno napisano; namreč, mi imamo
               veljavne zakone danes, ki zahtevajo in so ustanovile institucije, ki imajo dolžnost,
               da varujejo integralnost družbenega kapitala. Na te agencije, na te ustanove dejansko
               smo pozabili. Ne samo, da smo pozabili, jih sploh ne vključimo, da bi odigrale svojo
               dokončno vlogo, pravno vlogo v zvezi s tem zakonom. Torej že to samo po sebi se mi
               zdi čudno.</p>
               <p>Po drugi strani pa seveda, me zanima, je lepo, da se vlada zavzema in gospod minister
               in pa nekateri poslanci podprejo pač en predlog, ki naj bi skušal ugotoviti, kaj se
               je tam dogajalo. Jaz bi pa samo za boljše razumevanje še nekaj podatkov vam prebral.
               V letu 1990 je imela Zavarovalniška skupnost Triglav 1044 milijonov terjatev. Od teh
               je odpisala 484,9 milijonov ali 46,4%. Odpisala. Potem naslednje leto 26,7%. Potem
               27%, 42%, 47%, 52,1%. Spoštovane kolegice in kolegi! Kaj pa se dogaja v tej ustanovi,
               da tako pavšalno šenkava sredstva, ki jih vsi, ki smo zavarovani, plačujemo. Upam, da
               bodo do tega prišli. Bojim pa se, ne bojim, prepričan sem, da je ta predlog prepozen
               in napačen pristop. Prepozno, zakaj? Ker to bi moral biti del ugotovitve in podlaga
               tega zakona, ne pa nek popravek, ki nam bo odprl vrata, da se bomo pravdali na
               sodišču v Sloveniji, ko dobro vemo, koliko let je treba čakati, da pride do kakšne
               odločbe. Če pa pride do odločbe, kot imamo že odločbe in sklepe vrhovnega sodišča,
               jih pa nihče ne spoštuje, predvsem pa ne lastna vlada. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp53">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Drobnič, imate besedo in 5 minut na voljo. Meni je zelo neprijetno
               prekinjati kolege, ki niso dokončali misli, ampak sem to dolžan storiti zato, da bi
               imeli vsi enake možnosti. Kolega Drobnič, za vami kolega mag. Vizjak.</p>
            </sp>
            <sp xml:id="SDZ3-Izredna-18-2002-05-07.sp54">

               <speaker>MAG. JANEZ DROBNIČ:</speaker>

               <p>Hvala lepa za besedo. Dovolite nekaj besed tudi z moje strani. Pri sprejemanju tega
               zakona gre pravzaprav za dve vprašanji, ki sta se odkrili oziroma ki sta predmet
               tega. Razdelitev torej tega kapitala, ki je očitno huda neznanka, kakšna formula, na
               kakšen način in drugo se je odprlo vprašanje poslovanja te zavarovalnice, ki bi
               zagotovo moralo biti predmet poglobljenega postopka revidiranja in glede na podatke,
               ki smo jih dobili, ne samo predmet revidiranja, ampak še morda kakšen predmet
               kakšnega drugega postopka, recimo, kazenskega postopka.</p>
               <p>Po eni strani vidimo, da bodo nekateri izredno dobro naložili svoje premoženje, pa
               niti ne svoje premoženje, premoženje, ki so ga si sposodili nekje drugje in so ga
               naložili in ga pač spremenili - pač, te razdelitvene deleže. Ampak, gre tudi za nekaj
               drugega: kaj se je dogajalo z nekaterimi fizičnimi osebami v tej zavarovalnici.
               Poglejte, imam primer, da je nekdo sklenil kot fizična oseba zavarovanje, zavarovalno
               polico, kjer je mesečna premija znašala 3.000 tolarjev, sklenil jo je za 12 let, od
               leta 1987 do leta 1999 in na koncu tega obdobja mu je ta zavarovalnica poslala lep
               dopis. Ta dopis se glasi takole: "Obveščamo vas, da vam je tega in tega dne
               potekloživljenjsko zavarovanje po polici številka ta in ta. Za izplačilo 3.123
               tolarjev potrebujemo podatke in vašo osebno izkaznico. Izguba police med trajnim
               zavarovanjem ni ovira za izplačilo." Torej, po dvanajstletnem vlaganju, 3.000 je bila
               premija, dobi nakoncu 3.000 tolarjev. Veste kaj, to je goljufija številka ena v tej
               državi! In če dobro razmislimo, in tisti, ki se pač ukvarjamo s sistemi, kako tečejo,
               vemo, da vse teče po sistemu obveznih posod - če nekaj izprazniš, gre torej nekam
               drugam. Kje se je pa potem ta stvar nabirala, pa se je pokazalo v določenih
               revizijah. To je pravzaprav tudi tisto, kar omogoča rast dobičkov, reprezentance in
               da drugih stvari niti ne omenjam; to je sestavni del. Poglejte, ta zavarovalnica je
               opeharila veliko število zavarovancev, seveda na račun nekoga drugega, da bo to dobil
               v lasten žep. Na tak način se ne moremo pogovarjati - nekomu 1.000% pozitivnih
               obresti, drugemu 1.000% negativnih, da se vse izgubi.</p>
               <p>Zato opozarjam novinarje in apeliram na njih, da ko bodo pisali v časopise, da je
               državni zbor sprejel tak zakon, naj bodo natančni. Naj napišejo, kdo je potrdil
               takšen in takšen zakon in kdo mu je nasprotoval, zato da se bo vedelo, za kaj gre v
               tej državi, ne da se vse pomeša naokrog.</p>
               <p>Torej, še enkrat, nad delovanjem zavarovalnice se je treba resno zamisliti. Treba se
               je pa tudi resno zamisliti nad predlogi rešitev, ki jih tudi vlada predstavlja, in
               zato je treba še kako upoštevati predloge, ki smo jih vložili kot opozicija. Hvala
               lepa.</p>
            </sp>
            <sp xml:id="SDZ3-Izredna-18-2002-05-07.sp55">

               <speaker>PREDSEDNIK BORUT PAHOR:</speaker>

               <p>Hvala lepa, kolega Drobnič. Zdaj dajem besedo mag. Vizjaku. Potem je za besedo prosil
               minister, sprašujem pa ga, ali želi, da slišimo prej še nastopa kolega Kelemine in
               Soka, kajti drugih prijav nimamo, preden želi besedo? Potem se strinjate, prav.
               Najprej mag. Vizjak, ostala dva navedena kolega in minister. Prosim.</p>
            </sp>
            <sp xml:id="SDZ3-Izredna-18-2002-05-07.sp56">

               <speaker>MAG. ANDREJ VIZJAK:</speaker>

               <p>Hvala lepa. V tej svoji neke vrste repliki bi se dotaknil zgolj navedb ministra, češ
               da glede 18. člena in navedb, da so odpravljene anomalije in da je tu obligacija, da
               Odškodninska družba vzpostavi ponovno to razmerje, ki so ga porušile dokapitalizacije
               po 1.1.2001.</p>
               <p>Pred seboj imam, na ta 18. člen je bilo že na amandma vlade in amandmaji na amandmaje
               in še amandmaje. Tako je zadeva dokaj nepregledna, če jih gledamo brez prečiščenega
               besedila in pred seboj imam prečiščeno besedilo, ki v drugem odstavku eksplicitno
               pravi, to se pravi: V primeru iz prvega odstavka ima skrbnik pravico, da proti
               vplačilu denarnega vložka prevzema sorazmerni delež povečanje osnovnega kapitala
               zavarovalnice, ki ustreza." In nadalje: "Skrbnik je dolžan vplačati po enaki ceni..."
               in tako naprej. To se pravi, v prvem stavku govorimo o pravici, v drugem stavku
               govorimo pa o načinu izpolnitve te pravice.</p>
               <p>Skratka, ko to berem, to ni zaveza, to je pravica, ki jo nekdo lahko izpolni ali pa
               tudi ne. Skratka ni res, da to dilemo, ki sem jo izpostavil v uvodnem govoru, da to
               dilemo amandmaji odpravljajo. Hvala.</p>
            </sp>
            <sp xml:id="SDZ3-Izredna-18-2002-05-07.sp57">

               <speaker>PREDSEDNIK BORUT PAHOR:</speaker>

               <p>Hvala lepa. Minister meni, da bi s pojasnilom lahko odpravil nadaljnje diskusije. Bo
               videli ...</p>
            </sp>
            <sp xml:id="SDZ3-Izredna-18-2002-05-07.sp58">

               <speaker>MAG. ANTON ROP:</speaker>

               <p>Morda samo na tale del, ker je pomemben, ker gre za amandma in imamo isti namen. To
               je, da je SOD dolžan to storiti. Zdaj bom prebral, tako kot ste vi, gospod poslanec,
               prebrali. V prvem delu se dejansko stavek tako glasi, kot ste rekli, da ima to
               pravico, da to stori. V nadaljevanju pa piše: "Skrbnik je dolžan," potem ste pa
               rekli, po enaki ceni. Ne!Piše: "Skrbnik je dolžan vplačati v zavarovalnico denarni
               vložek in..." potem po enaki ceni.</p>
               <p>Torej, naše tolmačenje tega je popolnoma jasno. Skrbnik je dolžan to vplačati in ima
               seveda to pravico. Samo za to gre. Bom potem dal ...</p>
            </sp>
            <sp xml:id="SDZ3-Izredna-18-2002-05-07.sp59">

               <speaker>PREDSEDNIK BORUT PAHOR:</speaker>

               <p>Smo po 183. členu zdaj sredi splošne razprave. O amandmajih bomo govorili v drugem
               branju. Kolega Kelemina, kolega Sok. Najprej kolega Kelemina.</p>
            </sp>
            <sp xml:id="SDZ3-Izredna-18-2002-05-07.sp60">

               <speaker>BRANKO KELEMINA:</speaker>

               <p>Hvala lepa za besedo. Spoštovani.</p>
               <p>Osebno mislim, kar je že bilo povedano, da ta zakon prav gotovo potrebujemo, vendar
               mislim, glede na razpravo, ki se je odvijala tako na odboru kot tudi tukaj v državnem
               zboru, kaže vse skupaj na to, da je vlada izredno neodgovorno pristopila k
               predstavitvi tega zakona in posredovanju določenih podatkov. To je dejstvo.</p>
               <p>Bil sem - ker je to tudi na sejah delovnega telesa trajalo kar nekaj časa - večina
               prisoten, vendar ste vedno tako po delčkih prinašali neke dodatne podatke in tako
               naprej. Enostavno ste neodgovorno predstavili ta zakon, ker niste hoteli - enostavno,
               kot da nočete obremenjevati poslancev z nekimi informacijami, ki so izredno nujne, da
               sploh lahko korektno odločamo. Zakaj ste se takega sistema lotili, ne vem, je pač vaš
               problem, vaša stvar.</p>
               <p>Ampak tudi ena od zadev - bom sam zdaj omenil... ki sem jo sam sprožil in ko sem
               hotel dobiti neke podatke, jih še kljub temu nisem mogel dobiti. Zanimalo me je, kaj
               je s temi nevplačanimi premijami oziroma to, o čemer je prej govoril tudi dr. Bajuk,
               ko je potem dejansko prišlo do popravka teh terjatev iz naslova premij in enostavno
               se ministrstvo ni potrudilo, da bi poskušalo te podatke pridobiti od zavarovalnic ali
               jih tudi samo posredovati, če z njimi razpolaga, ali od drugih institucij, potem se
               pa izgovarjajo s tem, da pač niso pristojni. In ko bodo imeli v nadzornih odborih
               večino, potem bodo seveda te podatke dali in tako naprej. Skratka, izredno, po moji
               oceni, neodgovorno. Bom vam pa povedal, zakaj vi nočete dati podatkov o teh
               neplačanih premijah in terjatvah. Zato, ker sem izvedel, da je država ena izmed
               tistih institucij, ki je največ dolžna in ni plačala določenih premij. Pogodbe ste
               podpisali, potem pa premij niste plačali. Država je tu eden največjih dolžnikov. Kako
               je to mogoče? Kako je to mogoče, da ste podpisali določene pogodbe za določena
               zavarovanja, kar je seveda nujno, in potem teh stvari niste plačali? Koliko je tega?
               Zakaj nam teh podatkov ne date? Kako se je to obravnavalo? Kje ste vi to knjižili? Na
               kakšen način ste potem naprej te stvari uveljavljali? Ne, nimamo podatkov. In vi samo
               hočete, da na vašim lepim besedam, ki jih seveda tukaj izgovarjate cel čas
               sprejemanja tega zakona, enostavno slepo verjamemo in potrdimo ta zakon, zato da si
               boste vi spet nabirali neke politične točke ali kakršne koli že, češ, skozi sem
               pravil tak in tak zakon, ki je izredno pomemben za državo in ne vem za koga še vse.
               Skratka, zelo neodgovorno ste pristopili, niste nam servisirali podatke, ki bi jih
               morali servisirati takoj ob predstavitvi zakon. Takoj vso dokumentacijo, pa četudi je
               meter, 2 metra - kdor hoče, naj pogleda vanjo. Marsikdo ne bi pogledal, mogoče bi pa
               kdo hotel. Vi ste dolžni te podatke dati, če hočete, da državni zbor in poslanci
               odgovorno odločamo. Potem se pa norčujejo iz poslancev na vseh nivojih, da ne poznajo
               stvari, da odločajo na pamet in tako naprej ali pa, da sploh ne vejo, za kaj gre.
               Seveda ne, če nam ne date informacije, če skrivate informacije! Še danes nismo dobili
               teh podatkov in je veliko vprašanje, zakaj država, kot baje eden večjih dolžnikov,
               neplačnikov teh premij, teh premij ni plačevala. Zakaj? Tega odgovora nismo dobili in
               ga tudi ne moremo dobiti. Zdaj me zanima, kdaj ga bomo dobili. Ali res takrat, ko
               boste imeli večinski delež v nadzornih odborih in da boste lahko imeli svoj večji
               vpliv tam in da nam boste takrat te podatke postavili? Ne vem, kdaj to bo.</p>
               <p>Skratka, zelo sem nezadovoljen s takim načinom dela s strani vlade, predlagatelja in
               se čutim v bistvu izigranega in zelo težko tudi potem korektno in pa v prid nekim
               državnim interesom odločam, če ne vem, za kaj dejansko gre. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp61">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kelemina. Kolega Sok.</p>
            </sp>
            <sp xml:id="SDZ3-Izredna-18-2002-05-07.sp62">

               <speaker>ALOJZ SOK:</speaker>

               <p>Hvala za besedo, gospod predsednik. Spoštovane kolegice poslanke in poslanci!
               Pravzaprav se mi zdi velika škoda, da slovenski narod ne more te razprave neposredno
               spremljati prek nacionalne televizije, kajti tukaj danes govorite o veliki temi. In
               tukaj bi med nami pravzaprav moral sedeti predsednik vlade, dr. Drnovšek, in
               odgovarjati na postavljena vprašanja. Namreč, osnovno vprašanje je, zakaj je vendar
               ob vsem tem, kar je bilo povedano, ob vseh teh odpisih terjatev, ob vseh teh
               ugotovljenih napakah, celo s strani vrhovnega sodišča, ob vsem tem, kar je zapisano,
               da so nekateri posamezniki v tej državi na račun neurejenosti v tem sistemu silno
               obogateli. Na drugi strani pa lahko poslušamo zgodbe, da so ljudje, ki so varčevali
               po več let, iz tega dobili praktično nič; vsi pa poznamo, kako so se zviševale redno
               premije pod neko predpostavko izgube v največjem zavarovalniškem sistemu. In
               pravzaprav bi na to vprašanje moral odgovoriti dr. Drnovšek, ki že deset let vodi to
               državo in ki je praktično deset let dovoljeval, da se to dogaja. Verjetno je sumil,
               da bomo lahko poslanci zahtevali, da pride sem v parlament in odgovori na nekatera
               vprašanja in je tako kot ponavadi ob tako delikatnih temah, kot je ta, odšel, da bi
               ga ne mogli priklicati.</p>
               <p>Torej, to se mi zdi silno zanimivo in na to pravzaprav ni bilo odgovora. Ali se vlada
               ne čuti odgovorna? Ali se največja vladna stranka, ki že deset let vlada v tej
               državi, s takšno ali drugačno koalicijo, ne čuti odgovorna, da je praktično to
               dovoljevala in da je ta sistem pripeljal do takšne nepreglednosti, o kateri danes
               tukaj lahko poslušamo.</p>
               <p>Kako je vendar mogoče, če so ti podatki, ki so tukaj zapisani, točni, da so izplačila
               nagrad uprave in pa nadzornemu svetu od leta 1997 naprej celo presegala višino
               izplačanih dividend. Moram reči, da se sam ne razumem čisto, kako te zadeve potekajo,
               ampak da bi lahko bile nagrade uprave in pa nadzornemu svetu večje kot izplačane
               dividende, to se mi ne zdi logično. To namreč kaže potem, da sta takšna uprava in pa
               takšni nadzorni svet delala samo zase. Se pravi, celotne postopke je vodila tako, da
               so ti ljudje ogromno zaslužili in da danes lahko zahtevajo, da je njihov delež v tem
               sistemu - ne vem, 15% -, kar je silno veliko denarja pri tej vrednosti
               zavarovalnic.</p>
               <p>Tukaj je bilo rečeno, da je minister Rop zbral veliko poguma in da zagovarja ta
               zakon, ki ga je treba prejkoslej sprejeti, vem, da niste bili vedno finančni
               minister, da ste bili prej v enem drugem ministrstvu, ampak res bi pričakoval, da bi
               na to odgovoril vaš predsednik vlade. Če pa seveda njega ni, pa bi prosil vas, da
               odgovorite: ali se vlada čuti kriva, da je deset let dovoljevala takšno stanje in da
               nas je pravzaprav vlada pripeljala v situacijo, v kateri ne vemo, koliko je
               družbenega kapitala v tem sistemu in koliko je privatnega.</p>
               <p>Vsekakor pa še enkrat povem: nekateri posamezniki so silno obogateli in začenjam
               verjeti tistemu, kar piše v Mladini, da so s tem pač povezani nekateri politiki, ki
               sedijo v takšnih in drugačnih upravnih odborih, športnih klubov in podobno, in da je
               to vse financirala zavarovalnica in da so sami pripomogli oziroma zavirali ta proces,
               ki je tako dolgo trajal in se nekako ni zaključil.</p>
               <p>Torej, zdaj smo pred to rešitvijo, ampak napaka je storjena in prepričan sem, da bi
               pred slovenskim narodom tisti, ki je to povzročil, moral odgovarjati. Tako pa kot
               trdi dr. Bajuk, v tej državi ni nobene odgovornosti, največkrat seveda zato, ker
               ljudje praktično niti nisos tem seznanjeni, in tudi od te razprave kaj dosti, kot iz
               prakse vem, ne bodo izvedeli; pač, parlament je sprejel nek zakon, kakšen zakon in
               tako naprej, to pa seveda ostane slovenski javnosti prikrito. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp63">

               <speaker>PREDSEDNIK BORUT PAHOR:</speaker>

               <p>Hvala lepa. Preden dam besedo ministru, naj samo pojasnim, da je s pooblastilom vlada
               ministra, mag. Ropa, imenovala za predstavnika v tej razpravi, da ima s tem polna
               pooblastila, da jo zastopa. Minister, imate besedo.</p>
            </sp>
            <sp xml:id="SDZ3-Izredna-18-2002-05-07.sp64">

               <speaker>MAG. ANTON ROP:</speaker>

               <p>Hvala. Spoštovane poslanke in spoštovani poslanci! Zdi se mi izjemno pomembno, da
               odgovorim na to, kar je dr. Jerovšek, ne doktor, gospod Jerovšek omenil.</p>
               <p>Morda je šlo za nesporazum. Nisem rekel, da ni pomanjkanja javnofinančnih sredstev,
               zato se popravljam, če sem to rekel, in se opravičujem. Zelo jasno sem povedal, da
               pomanjkanje javnofinančnih sredstev ni razlog za to, da smo ta zakon pripravili.
               Razlogi so drugje; povedal sem, kje so razlogi, povedal sem, kaj so cilji, in povedal
               sem, kaj so nameni. Povedal sem pa tudi zelo jasno, da javnofinančna slika v
               Sloveniji je takšna, da je potrebno varčevanje, je takšna, kot je bilo rečeno, da je
               treba jasno povedati, da obstajajo določene meje in da bo potrebno varčevanje. In tu
               vam, seveda, jasno povem, da bomo v tem primeru prišli v državni zbor in tudi jasno
               ter transparentno povedali, kje bomo varčevali in na kakšen način bomo kje varčevali,
               ko se bomo in če se bomo za to odločili.</p>
               <p>Prej sem povedal, da tu ni mesto niti trenutek, da bi razlagal, kakšna je
               makroekonomska in javnofinančna situacija, vendar glede na to, da je bilo povedano,
               je pač dejstvo, da so v letu 2001 in 2002 določeni makroekonomski agregati takšni, da
               so javnofinančni viri manjši, kot se je ocenjevalo Po zadnji oceni urada za
               makroekonomske analize je ocena zasebnih izdatkov nižja, in še nekaterih drugih, in
               iz tega naslova je seveda določen primanjkljaj. Vendar iz teh sredstev nikakor in
               nikoli ne bomo pokrivali tekočih javnofinančnih izdatkov, ampakv tistem delu, kjer bo
               to pripadlo SOD-u, in SOD-u samo javni dolg iz naslova denacionalizacije, ki je
               nedvoumno eden tistih največjih dolgov, ki čaka to državo in davkoplačevalce v
               prihodnosti. In s tem zakonom nedvomno ta del javnega dolga manjšamo, ga lajšamo in
               lajšamo bremena davkoplačevalcev.</p>
               <p>Drugače pa, kar se tiče ostalih stvari, ki so bile tu navedene, povezane z
               nepravilnostjo, mislim, da se moramo ob naslednjih členih o nepravilnostih
               pogovarjati, na kakšen način in kako priti do dna tem stvarem, priti transparentno do
               njih in o njih tudi ustrezno spregovoriti.</p>
               <p>Težko komentiram, ne vem, posamezne zavarovalne police, ker je to stvar poslovne
               politike, ki so jo tam peljali, in je verjetno težko od mene pričakovati, da bom to
               branil, takšno poslovno politiko - nedvomno ne! In se strinjam, da če je temu tako,
               da je to vredno vse graje. Če pa so bili odpisi terjatev - in so bili odpisi terjatev
               in vemo, da so bili -, se ve, kdo bo moral to pojasniti. In ta zakon bo omogočil, da
               bodo tisti, ki to morajo pojasniti, na koncu tudi to morali pojasniti in da bojo za
               to tudi odgovarjali. In zato je ta zakon, tudi za to je ta zakon tako zelo
               pomemben.</p>
               <p>Posamezniki, da so obogateli. Ja, posamezniki bodo res obogateli, če ta zakon ne bomo
               sprejeli, če bomo pustili, da se bo nadaljevalo razvrednotenje družbenega kapitala.
               Potem bo res prišlo do tistega, na kar opozarjam. In s tem zakonom točno to delamo:
               preprečujemo, da bi posamezniki, posamezne skupine prišle do takšnih lastniških
               deležev, ki so absolutno nesprejemljivi za to družbo. In jaz sem imel občutek, da ni
               poslanske skupine, ki se ne bi s tem strinjala in da se z vsem tem tudi vsi skupaj
               strinjamo.</p>
               <p>Kar se tiče, seveda, časovnih rokov in časa, zakaj in v kakšnem času je bil zakon
               pripravljen. Mi smo ta zakon - ta ekipa, ki je sedaj - takoj začeli pripravljati.
               Vložili tudi ustrezne tožbe v vmesnem času, ko so se vršile posamezne
               dokapitalizacije, kot ste lahko spremljali. Ta postopek in procedura teče že več kot
               leto, praktično celoten naš mandat. Naša odločenost je popolnoma jasna. Vendar pa je
               treba tudi povedati, da je v prejšnjem mandatu prejšnji minister vendar tudi prišel z
               zakonom, ki pa je bil razveljavljen na ustavnem sodišču. Toliko seveda lahko povem v
               zvezi s tem.</p>
            </sp>
            <sp xml:id="SDZ3-Izredna-18-2002-05-07.sp65">

               <speaker>PREDSEDNIK BORUT PAHOR:</speaker>

               <p>Ali želi še kdo v okviru splošne razprave besedo? <stage>(Ne.)</stage> Potemtakem zaključujem
               splošno razpravo. Smo v branju po hitrem postopku, zato je pred nami <title>druga
                  obravnava</title> . To je razprava in odločanje o posameznih členih predloga
               zakona.</p>
               <p>Najprej bom dam državnemu zboru v odločanje postopkovni predlog, da skladno z drugo
               alineo 189. člena poslovnika zdaj po končani razpravi in glasovanju o amandmajih in
               členih razpravlja in glasuje skupaj o preostalih členih, h katerim niso bili vloženi
               amandmaji. Predlagani sklep ne bosprejet, če mu bo nasprotovala najmanj 1/3 navzočih
               poslancev. Ta postopkovni predlog dajem na glasovanje. Navzočih je 52 kolegov in
               kolegic. Za jih je glasovalo 44, 2 sta bila proti.</p>
               <p><stage>(Za je glasovalo 44.)</stage> <stage>(Proti 2.)</stage></p>
               <p>Ugotavljam, da je ta postopkovni predlog sprejet.</p>
               <p>Zdaj pa prehajamo na razpravo o posameznih členih in vloženih amandmajih. Pregled
               imate pred seboj, odpiram razpravo k 2. členu. Mag. Vizjak.</p>
            </sp>
            <sp xml:id="SDZ3-Izredna-18-2002-05-07.sp66">

               <speaker>MAG. ANDREJ VIZJAK:</speaker>

               <p>Hvala lepa za besedo. V koaliciji Sloveniji, to je v Socialdemokratski stranki in
               Novi Sloveniji, smo vložili praktično niz amandmajev, ki so, tako kot je tudi splošna
               opomba pri pregledu amandmajev, vsebinsko povezani. In zato se tako dopolnjujejo in
               nekako nadgrajujejo, da je težko jih obravnavati vsakega zase in jih je treba čez cel
               sklop, seveda, tudi obrazložiti. Obrazložila sva jih že s kolegom Bajukom tako na
               matičnem odboru v obliki tez in tudi danes vsak posebej v svojem uvodnem nastopu.</p>
               <p>Bistvo teh amandmajev, ponavljam danes še tretjič, kajti to je koncept, za katerega
               nekako menimo, da bi bil najbolj jasen, najtransparentnejši in tudi najpravičnejši
               način določitve razmerja med nenominiranim in delniškim kapitalom, ki hkrati sledi
               tudi odločbi ustavnega sodišča. In sicer, bistvo tega niza amandmajev je v tem, da se
               določidelniški kapital na podlagi znanih jasnih vplačil delniškega kapitala do
               1.1.1991 in enako, kot tudi vlada predlaga, je to, da se na podlagi otvoritvene
               bilance določi tudi razmerje med tako ugotovljenim delniškim in seveda tudi
               nenominiranim kapitalom. Za vsako leto se delniškemu kapitalu pripiše in se ga
               revalorizira in se pri tem tudi upoštevajo izplačane dividende in se tako vsako leto
               vrednosti delniškega kapitala in seveda knjigovodski vrednosti celotnega kapitala
               zavarovalnice - na podlagi tega se lahko določi tudi razmerje med nenominiranim in
               seveda tudi delniškim kapitalom. Na koncu 1.1. leta 2001 se z vrednotenjem
               zavarovalnic ugotovi poštena, to je tržna, vrednost celotnega kapitala. Razlika med
               to pošteno vrednostjo in knjigovodsko vrednostjo delniškega kapitala, ki ga vseskozi
               ustrezno revaloriziramo, ta razlika je tako imenovani nenominirani kapital - "good
               will" pripada nenominiranemu kapitalu.</p>
               <p>Skratka, na ta način je najlažje, najenostavneje določiti tudi v končni fazi delež
               tako delniškega kot nenominiranega kapitala in na ta kapital je z vrednotenjem
               popolnoma enostavno in transparentno prišteti tudi vse vložke po 1.1.2001.</p>
               <p>To je naš predlog, ki ga nadgrajujemo, da se s posebnim zakonom določi tudi
               upravičenost do lastninjenja tega nenominiranega kapitala, pri čemer je treba
               enakovredno in enakopravno obravnavati tako pravne in fizične osebe, seveda s
               posebnim zakonom. V amandmaju je tudi določen rok, v katerem časovnem obdobju je
               treba to določiti. Hvala.</p>
            </sp>
            <sp xml:id="SDZ3-Izredna-18-2002-05-07.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Bajuk, izvolite.</p>
            </sp>
            <sp xml:id="SDZ3-Izredna-18-2002-05-07.sp68">

               <speaker>DR. ANDREJ BAJUK:</speaker>

               <p>Hvala lepa. Rad bi samo opozoril in dodal neko obrazložitev, ki vidim, da ni bila
               vključena v celoti, in to je obrazložitev, kar se tiče 2. člena. Res je, kot je moj
               kolega Vizjak ravnokar razložil, da vsi ti naši amandmaji so ključno povezani.</p>
               <p>Rad bi pa opozoril samo na prvega in to je glede 2. člena, ker ni samo povezan z našo
               vizijo ali predlogom, kako naj bi se to vprašanje v celoti reševalo, ampak je tudi
               pomemben za to, kar je vladni predlog.</p>
               <p>Rad bi opozoril predvsem na 4. točko drugega odstavka, ki pravi, da "so celotni
               kapital skupnosti, zavarovalnice oziroma pozavarovalnice na izhodiščni dan naslednje
               postavke računovodskih izkazov na ta dan: začetni varnostni sklad, ki predstavlja
               nominirani kapital, ter nenominirani kapital, ki ga sestavljajo poslovni sklad in
               polovica sklada varnostne rezerve" in še druge stvari. Vprašanje, zakaj samo polovica
               tega sklada, smo že načeli na seji odbora za finance in monetarno politiko. Dobili
               smo odgovor,da bi naj to bilo na podlagi nekih aktuarskih dognanj, pa vendar bi vas
               radi opozorili na sledeče. Nesmiselno in nemogoče se je sklicevati na takšno ali
               drugačno strokovno mnenje, da se zniža polovica enega sklada, pavšalno, brez vsakega
               razloga, ker to ni nič drugega kot darilo sedanjim delničarjem. Zame je to popolnoma
               jasno, in to, kar nam je vlada razlagala na seji, je neutemeljeno iz pravno formalnih
               in vsebinskih razlogov. Predpisov za nazaj ni mogoče spreminjati, to je jasno za vse.
               Čemu bi danes postavili kot podlago, kaj bi bil celoten nenominirani kapital, samo
               polovico enega sklada, to samo poveča vrednost delniškega, in sicer na zelo pavšalen
               način. Ne more pa tudi veljati argument, ki smo ga tudi slišali v razpravi na odboru,
               češ, stalno se namponavlja, ljudje, ki so investirali, so investirali na podlagi
               bilance. Bilanca je bila za celoten sklad, ne pa polovica. Zakaj polovica, gospod
               minister, zaenkrat tega niste obrazložili in po mojem globokem prepričanju tudi ni
               nobene razlage za to.</p>
               <p>Predlagam vam, da sprejmete amandma k 2. členu, ki ga je predstavila Koalicija
               Slovenija, in sicer, da celotni kapital zavarovalnice oziroma pozavarovalnice na
               izhodiščni dan predstavljajo postavke računovodskih izkazov na ta dan, izkazani
               skladno z določili veljavnega zakona o računovodstvu, zmanjšani za nekrito izgubo, ne
               pa na podlagi takih pavšalnih argumentov. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Izredna-18-2002-05-07.sp70">

               <speaker>MAG. ANTON ROP:</speaker>

               <p>Če dovolite, bi komentiral 2. členu. Amandmaju k 2. členu nasprotujemo. Naše stališče
               je popolnoma jasno. Menimo, da na osnovi posvetovanj z najbolj eminentnimi
               strokovnjaki v Sloveniji smo izbrali eno od dveh možnih metod, da v četrtem odstavku
               2. člena zelo jasno opredeljujemo, kaj se šteje vcelotni kapital, medtem ko v 4.
               členu, ki je tu predlagan, se sklicuje na veljavni zakon o računovodstvu in bi bilo
               dobro, da bi iz njega ven povedali, kako tisti veljavni zakon o računovodstvu določa
               celotni kapital. In ugotovili boste, kako - pravzapravtako, da ga pušča odprtega.</p>
               <p>Tudi ne vidimo nobene potrebe, da bi v 5. in 7. členu navajali dan uskladitve
               31.12.2000; mi to urejamo v svojem zakonu. Poleg tega je pa skrajno sporen tudi
               trinajsti odstavek tega amandmaja: "Upravičenci do lastnine so osebe, ki so bili
               zavarovanci Zavarovalne skupnosti Triglav." Mi smo eksplicitno izločili vse tujce,
               tuje pravne osebe iz lastninjenja, vi zdaj tujce pripeljete notri in lastninite
               slovenske zavarovalnice. To pomeni ta člen nedvomno.</p>
               <p>Kar se tiče pa polovice sklada, pa predlagam, da državni sekretar pojasni, mi smo do
               tega prišli na osnovi posvetovanja s strokovnjaki z aktuarji, celotna zadeva izhaja
               iz potrebe vsebinske, da je treba izravnalne rezervacije oblikovati. In seveda, saj
               jih je bilo treba oblikovatitudi takrat na tisti datum, in sicer v obliki varnostne
               rezerve. Poleg tega pa v zakon pripeljete tudi vrednotenje. In čim ste pripeljali
               vrednotenje na dan 1.1.2001, je popolnoma jasno, da ne veste, kakšno bo vrednotenje,
               popolnoma jasno je, da ste odprli postavko in ne vemo transparentno, v kakšen delež
               celotno zadevo peljemo, ker nimamo vrednotenja in bo treba vrednotenje izpeljati, bo
               treba cenilce dobiti, bo seveda to zahtevalo svoj čas, postavi se potem diskusija o
               tujih cenilcih pa teh primerih, če bo cenitev delana, koliko časa bomo to delali, kaj
               bomo v vmesnem času in kaj bodo v vmesnem času zavarovalnice delale, ali jim bomo
               dopustili, da se bodo v vmesnem času dodatno dokapitalizirali in kaj vse bo na koncu
               ven iz tega prišlo, pravzaprav ne vemo Potem so bili še za varnostne rezerve.
               Skratka, naše stališče jasno: nasprotujemo.</p>
            </sp>
            <sp xml:id="SDZ3-Izredna-18-2002-05-07.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod državni sekretar, gospod Kušar izvolite.</p>
            </sp>
            <sp xml:id="SDZ3-Izredna-18-2002-05-07.sp72">

               <speaker>MAG. IGOR KUŠAR:</speaker>

               <p>Hvala za besedo. Mi smo pri oblikovanju celotnega zakona posebej še pri definiranju
               kapitala, ki ga ne definira noben zakon o računovodstvu, še najmanj v zavarovalnicah,
               predloge temeljili na stroki. Zavarovalna stroka varnostno rezervo, sklad varnostne
               rezerve - ali je to kapital, ali obveznost, ali je začetna varnostna rezerva, ki se
               je tudi imenovala varnostna rezerva v takratnem žargonu in v takratnih bilancah, bil
               je pa vplačan delniški kapital - ne pojasnjuje, zakaj je to kapital. Mi smo s
               strokovnega stališča definirali kategorije kapitala in kategorija ki se imenuje
               varnostne rezerve, je po mnenju aktuarske stroke, take kategorije se danes imenujejo
               izravnalne rezervacije, torej obveznosti. Po mnenju aktuarske stroke je takšna, da je
               vprašljiva, seveda, s stališča takratne zakonodaje. Varnostne rezerveso nastale tako,
               da se je iz dela premije, vplačane premije, izločal en del, potem ko so se poravnale
               vse škode in vse škodne rezervacije v varnostno rezervo. Danes bi temu, kot sem že
               rekel, rekli izravnalne rezervacije. Ker takrat ni bilo zakona, ki bi definiral
               izravnalne rezervacije, je seveda lahko tolmačiti, da se je ta varnostna rezerva
               uporabljala v funkcijskem namenu, vsebinskem namenu tudi kot izravnalna rezervacija,
               torej kot obveznost. Ker je to hibrid, - se pravi, izravnalna rezervacija, lahkoje pa
               tudi kapital, smo se odločili po posvetovanju z zavarovalno stroko, da opredelimo, da
               je polovica varnostnega sklada obveznost kot izravnalna rezervacija, ki je z zakonom
               leta 1994 tudi uzakonjena, polovica pa kapital. To dejstvo ne spreminja bistvav
               lastninjenju, ker gre za razliko približno 1% v največji zavarovalnici, če štejemo
               izravnalno rezervacijo v celoti - torej sklad varnostne rezerve v celoti ali pa samo
               polovično, tako kot je po našem strokovnem prepričanju pravilno.</p>
            </sp>
            <sp xml:id="SDZ3-Izredna-18-2002-05-07.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bajuk, izvolite.</p>
            </sp>
            <sp xml:id="SDZ3-Izredna-18-2002-05-07.sp74">

               <speaker>DR. ANDREJ BAJUK:</speaker>

               <p>Hvala lepa. Zanimivo je, da govorite o stroki. Dejansko, kolikor mi je znano, in tudi
               na podlagi podatkov, ki ste mi jih sami posredovali, je to samo en strokovnjak, ena
               oseba. Sam bi pa samo rad opomnil vse kolegice in kolege, da sem danes svojo
               predstavitev končal ravno z nekim povabilom, da delujemo strokovno, ampak sicer na
               stroki, ki je naravnana v službi skupnega dobrega, ne pa stroka, ki vedno najde
               takšne in drugačne razloge, da se ene in iste vedno "ofrnaži" v tej državi. Tu ni
               nobene podlage, to ni pravilna podlaga. In če vi menite, da je to bilo hibrid, pa ni
               jasno, če je bil kapital ali ne, ne vem, na kakšni podlagi ste se pa kar naenkrat
               odločili: polovica je, polovica pa ne.</p>
               <p>Torej, očitno se tukaj gre - in pravite, to je malenkost. Seveda, to je ena od
               velikih malenkosti celotnega zakona, ki bo počasi podarila sedanjim delničarjem to,
               kar ne bi nikdar v pravni državi smeli doseči. Hvala lepa.</p>
               <p>Oprostite. Da pa seveda gospod minister nasprotuje drugim odstavkom 2. člena, se pa
               ne motim, ker so očitno povezani z našim celotnim pristopom, s katerim se pa vi ne
               strinjate, mi pa ne z vašim. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem. Toliko seveda v
               pojasnilo: ker so vsi amandmaji, ki sta jih predlagali poslanska skupina
               Socialdemokratske stranke Slovenije in poslanska skupina Nove Slovenije, vsebinsko
               povezani, bomo, ko bomo glasovali o prvem amandmaju,to je k 2. členu, v primeru, da
               sprejmemo amandma, bomo glasovali v nadaljevanju tudi o vseh povezanih amandmajih,
               katerih predlagateljici sta obe poslanski skupini. Če pa amandma ne bo sprejet, bom v
               skladu s poslovnikom ugotovila, da o ostalih ni treba glasovati, ker so izgubili
               pomen. To je v skladu s 192. členom, drugim odstavkom.</p>
               <p>Prehajamo torej na odločanje o amandmaju dveh poslanskih skupin k 2. členu.
               Glasujemo. Navzočih je 62 poslank in poslancev. Za je glasovalo 19, proti 42.</p>
               <p><stage>(Za je glasovalo 19.)</stage> <stage>(Proti 42.)</stage></p>
               <p>Ugotavljam, da amandma k 2. členu ni bil sprejet.</p>
               <p>Tako ugotavljam v skladu z drugim odstavkom 192. člena, da ob ostalih povezanih
               amandmajih, katerih predlagateljici sta poslanski skupini SDS in Nove Slovenije, ni
               treba glasovati, ker so izgubili pomen.</p>
               <p>Odločamo še o 2. členu v celoti. Glasujemo. Navzočih nas je 65. Za je glasovalo 47,
               proti 16.</p>
               <p><stage>(Za je glasovalo 47.)</stage> <stage>(Proti 16.)</stage></p>
               <p>Ugotavljam, da je 2. člen v celoti sprejet.</p>
               <p>Prehajamo na peto stran pregleda amandmajev. K 9. členu je pod zaporedno številko 2
               vložen amandma, katerega predlagateljica je vlada Republike Slovenije. O členu in
               amandmaju odpiram razpravo. Želi kdo razpravljati? Ker ne, razpravo zaključujem in
               prehajamo na odločanje o amandmaju, obrazložitev glasu, gospod Vizjak, proceduralni
               predlog, izvolite.</p>
            </sp>
            <sp xml:id="SDZ3-Izredna-18-2002-05-07.sp76">

               <speaker>MAG. ANDREJ VIZJAK:</speaker>

               <p>Ja, v imenu Socialdemokratske stranke vas prosim za 15 minut odmora za posvet v
               poslanski skupini.</p>
            </sp>
            <sp xml:id="SDZ3-Izredna-18-2002-05-07.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Pred glasovanje. Na predlog poslanske skupine odrejam 15 minutni odmor za
               posvetovanje pred odločanjem. Nadaljujemo ob 16.52. Hvala lepa.</p>
               <p><stage>(Seja je bila prekinjena ob 16.38 uri in se je nadaljevala ob 16.53 uri.)</stage></p>
            </sp>
            <sp xml:id="SDZ3-Izredna-18-2002-05-07.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani in spoštovane, ker bomo nadaljevali, lepo prosim, da pridete v
               dvorano.</p>
               <p>Poslanska skupina Socialdemokratske stranke je zahtevala odmor pred odločanjem o
               amandmaju pod zaporedno številko 2 k 9. členu. Preden povprašam predstavnika, če želi
               besedo, bomo ugotavljali navzočnost v dvorani, zato prosim za nekaj pozornosti.</p>
               <p>Ugotavljamo navzočnost v dvorani. Navzočih nas je 54, državni zbor je sklepčen in
               lahko odloča.</p>
               <p>Besedo dajem predstavniku poslanske skupine socialdemokratske stranke. Mag. Vizjak,
               izvolite.</p>
            </sp>
            <sp xml:id="SDZ3-Izredna-18-2002-05-07.sp79">

               <speaker>MAG. ANDREJ VIZJAK:</speaker>

               <p>Hvala lepa. V socialdemokratski stranki in tudi v Koaliciji Slovenija smo veliko
               napora vložili v ta zakon, v način izpeljave in izvedbe tega zakona. Zato smo se po
               tehtnem premisleku in tudi po pridobitvi nekaterih dokumentov odločili, da zakon
               amandmiramo oziroma da vpeljemo in želimo uveljaviti koncept, po katerem mislimo, da
               bi pravičneje določili vrednost in delež nenominiranega kapitala v celotnem kapitalu
               zavarovalnic in predvsem zavarovalnice Triglav. Ta koncept je z zavrnitvijo amandmaja
               k 2. členu praktično zavrnjen v celoti, kajti sami ste ugotovili, da glasovanja o
               drugih členih ni.</p>
               <p>Želimo povedati, da bi naš koncept, ki je jasen in ki bi dal tudi nedvoumne in
               enoznačne rešitve, pripeljal do tega, da bi na eni strani delničarjem, ki so znani,
               omogočal spodobne donose, hkrati bi pa zaščitil to, kar so Slovenci vlagali v
               zavarovalno skupnost, ne samo v tem desetletju, ampak praktično v bistveno daljšem
               obdobju.</p>
               <p>Sicer moram povedati, da iz obrazložitev ministra za finance sledi podobna želja,
               sledi podobnim ciljem, zaščititi ta nenominirani kapital. Vendar iz dikcije zakona to
               ne izhaja povsem enoznačno. Vemo, da je lahko posledica tako sprejetega zakona čez
               dve leti ali pa tudi prej in je lahko to razlog tudi za zamenjavo finančnega ministra
               in za namestitev nekoga, ki bo neko drugo aplikacijo, ki jo prav tako ta zakon
               zagotavlja, lahko izpeljal. Zato menimo in ne želimo prevzemati odgovornosti za take
               rešitve, ki jih bo danes po vsej verjetnosti državni zbor sprejel. Zato
               socialdemokrati napovedujemo obstrukcijo nadaljevanja teseje oziroma tudi te točke
               dnevnega reda. Hvala.</p>
            </sp>
            <sp xml:id="SDZ3-Izredna-18-2002-05-07.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Bajuk, izvolite.</p>
            </sp>
            <sp xml:id="SDZ3-Izredna-18-2002-05-07.sp81">

               <speaker>DR. ANDREJ BAJUK:</speaker>

               <p>Hvala lepa. Tudi poslanska skupina Nove Slovenije se je odločila za obstrukcijo, in
               sicer v prepričanju, da predlog, ki ga je osnovala Koalicija Slovenija, predstavlja
               veliko boljšo rešitev, da je rešitev tega zakona, ne glede na cilje in deklarirane
               cilje, da so nedosegljivi na podlagi takšnih podatkov, o katerih sem na dolgo
               razpravljal danes dopoldan. Ker ne želimo na noben način prevzemati odgovornosti za
               takšen zakon, kot bo prav gotovo sprejet, bomo zapustili to sejo na podlagi pravic,
               ki nam jih daje poslovnik. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Izredna-18-2002-05-07.sp83">

               <speaker>SAŠO PEČE:</speaker>

               <p>Hvala za besedo. Tudi v imenu Slovenske nacionalne stranke nočemo sodelovati pri
               sistemu sodelovanja v okviru liberalne demokracije in zato tudi v imenu naše
               poslanske skupine napovedujemo obstrukcijo. Hvala lepa.</p>
            </sp>
            <sp xml:id="SDZ3-Izredna-18-2002-05-07.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ugotavljam, da so tri poslanske skupine, to je Socialdemokratska stranka,
               poslanska skupina Nove Slovenije in Slovenska nacionalna stranka v skladu s
               poslovnikom napovedale obstrukcijo in so predstavniki tudi zapustili dvorano.</p>
               <p>Mi pa prehajamo na odločanje o drugem amandmaju k 9. členu. Predlagatelj amandmaja je
               vlada. Glasujmo! Navzočih nas je 50. Za je glasovalo 46, proti 1.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo o 9. členu v celoti. Glasujmo! Navzočih nas je 48. Za je glasovalo 43, proti
               1.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam, da je 9. člen v celoti sprejet.</p>
               <p>Prehajamo na razpravo in odločanje o 10. členu in pod zaporedno številko 2 amandmaju
               odbora k temu členu. Želi kdo razpravljati? Ker ne, prehajamo na odločanje, najprej o
               amandmaju. Glasujmo! Navzočih nas je 49. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma odbora sprejet.</p>
               <p>Odločamo še o 10. členu v celoti. Glasujmo! Navzočih nas je 50. Za je glasovalo 49,
               proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je 10. člen v celoti sprejet.</p>
               <p>Prehajamo na razpravo in odločanje o 11. členu in o štirih amandmajih. Pod zaporedno
               številko 2 je amandma vlade, pod 3 odbora, pod 4 amandma na amandma vlade, katerega
               predlagatelj je odbor, in pod 5 amandma vlade. Odpiram razpravo. Ker ne želi nihče
               razpravljati, jo zaključujem in prehajamo na odločanje.</p>
               <p>Najprej o amandmaju pod zaporedno številko dve.</p>
               <p>Glasujemo. Navzočih je 50 poslank in poslancev. Za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod tri.</p>
               <p>Glasujemo. Navzočih je 50 poslank in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju na amandma vlade pod zaporedno številko štiri.</p>
               <p>Glasujemo. Navzočih je 49 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma na amandma sprejet.</p>
               <p>Odločamo o amandmaju pod zaporedno številko pet.</p>
               <p>Glasujemo. Navzočih je 49 poslank in poslancev. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>In zdaj odločamo še o enajstem členu v celoti.</p>
               <p>Glasujemo. Navzočih je 49 poslank in poslancev. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 12. členu in pod zaporedno številko dve,
               amandmaju vlade k temu členu. Želi kdo razpravljati? <stage>(Ne.)</stage> Prehajamo na odločanje.
               Najprej o amandmaju.</p>
               <p>Glasujemo. Navzočih nas je 50. Za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 12. členu v celoti.</p>
               <p>Glasujemo. Navzočih nas je 48. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na stran dvanajst pregleda amandmajev in v razpravo in v odločanje dajem
               15. člen in pod zaporedno številko dve amandma vlade k temu členu. Želite
               razpravljati? <stage>(Ne.)</stage> Prehajamo na odločanje.</p>
               <p>Glasujemo. Navzočih nas je 52. Za je glasovalo 49, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 15. členu v celoti.</p>
               <p>Glasujemo. Navzočih nas je 47. Za je glasovalo 45, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 17. členu in o štirih amandmajih k temu členu.
               Pod 2, 3 in 4 so amandmaji vlade, pod 5 pa amandma skupine poslancev s prvopodpisanim
               Cirilom Puckom. Odpiram razpravo. Ker ne želi nihče razpravljati, prehajamo na
               odločanje. Najprej o amandmaju pod zaporedno številko 2. Glasujemo. Navzočih nas je
               51. Za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod 3. Glasujemo. Navzočih nas je 49. Za je glasovalo 48, proti
               nihče.</p>
               <p><stage>(Za je glasovalo 48.( (Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod 4. Glasujemo. Navzočih nas je 48. Za je glasovalo 47, proti
               nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o amandmaju pod zaporedno številko 5. Glasujemo. Navzočih nas je 49. Za
               je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 17. členu v celoti. Glasujemo. Navzočih nas je 49. Za je glasovalo 47,
               proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o l8. členu in o štirih amandmajih. Pod zaporedno
               številko 2 je amandma na amandma vlade, katerega predlagatelj je Zoran Gračner, pod 3
               je amandma vlade, pod 4 amandma odbora in pod 5 amandma Zorana Gračnerja. Odpiram
               razpravo. Ker ne želi nihče razpravljati, prehajamo na odločanje. Najprej pod
               zaporedno številko 2 je amandma na amandma vlade. Glasujemo. Žal prvo glasovanje ni
               bilo uspešno, zato prosim za nekaj pozornosti. Drugič glasujemo o amandmaju na
               amandma pod zaporedno številko 2. Glasujemo. Navzočih nas je 49. Za je glasovalo 48,
               proti 1.</p>
               <p><stage>(Za je glasovalo 48.)</stage> <stage>(Proti 1.)</stage></p>
               <p>Ugotavljam, da je amandma na amandma pod 2 sprejet.</p>
               <p>Odločamo o amandmaju pod 3.</p>
               <p>Glasujmo! Navzočih nas je 48. Za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod 4. Glasujmo! Navzočih nas je 49. Za je glasovalo 48, proti
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o amandmaju pod 5. Glasujmo! Navzočih nas je 48. Za je glasovalo 45,
               proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 18. členu v celoti. Glasujmo! Navzočih nas je 49. Za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 19. členu in pod zaporedno številko 2 amandmaju
               odbora k temu členu. Želi kdo razpravljati? <stage>(Ne.)</stage> Prehajamo na odločanje. Najprej o
               amandmaju pod 2. Glasujmo! Navzočih nas je 49. Za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujmo! Navzočih nas je 47. Za je glasovalo 45, proti
               nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 21. členu in pod zaporedno številko 2 amandmaju
               vlade k temu členu. Želi kdo razpravljati? Ker ne, prehajamo na odločanje o amandmaju
               pod zaporedno številko 2. Glasujmo! Navzočih nas je 50. Za je glasovalo 47, proti
               nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 21. členu v celoti. Glasujmo! Navzočih nas je 50. Za je glasovalo 47,
               proti 1.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 22. členu in pod zaporedno številko 2 amandmaju
               vlade k temu členu. Želi kdo razpravljati? <stage>(Ne želi.)</stage></p>
               <p>Prehajamo na odločanje o amandmaju pod zaporedno številko 2. Glasujemo. Navzočih nas
               je 49, za je glasovalo 47, proti eden.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je amandma sprejet in 22. člen spremenjen.</p>
               <p>Prehajamo na razpravo in odločanje o... Samo trenutek. Prehajamo na razpravo in
               odločanje o 24. členu in amandmaju vlade, ki se nahaja pod zaporedno številko 2 k
               temu členu. Želi kdo razpravljati? <stage>(Ne želi.)</stage></p>
               <p>Prehajamo na odločanje, najprej o amandmaju pod številko 2. Glasujemo. Navzočih nas
               je 49, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 24. členu v celoti. Glasujemo. Navzočih nas je 46, za je glasovalo 44,
               proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o 26. členu in amandmaju vlade pod zaporedno
               številko 2 k temu členu. Želi kdo razpravljati? <stage>(Ne želi.)</stage></p>
               <p>Prehajamo na odločanje, najprej o amandmaju. Glasujemo. Navzočih nas je 48, za je
               glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Glasujemo. Navzočih nas je 47, za je glasovalo 44,
               proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo in odločanje o</p>
               <p>27. členu in o amandmaju pod zaporedno številko 2 k temu členu, katerega predlagatelj
               je vlada. Želi kdo razpravljati? <stage>(Ne.)</stage> Prehajamo na odločanje. Glasujmo! Navzočih nas
               je 48. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o 27. členu v celoti. Glasujmo! Navzočih nas je 50. Za je glasovalo 48,
               proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Opravili smo razpravo o vloženih amandmajih. Prehajamo na razpravo o preostalih
               členih, h katerim niso bili vloženi amandmaji. Želi kdo razpravljati? Ker ne,
               prehajamo na odločanje o preostalih členih, h katerim niso bili vloženi amandmaji.
               Glasujmo! Navzočih nas je 47. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati? Ker ne, prehajamo na
               glasovanje o naslovu zakona. Glasujmo! Navzočih nas je 49. Za je glasovalo 47, proti
               nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na tretjo obravnavo predloga zakona. Ugotavljam, da so bili k predlogu
               zakona v drugi obravnavi sprejeti amandmaji. Če želijo k tem odprtim členom
               kvalificirani predlagatelji vložiti amandma, prosim, da to storijo. Pred tem pa
               sprašujem, ali želi kdo razpravljati o predlogu zakona v celoti? <stage>(Ne.)</stage> Sprašujem
               sekretariat za zakonodajo in pravne zadeve, čeje zaradi sprejetih amandmajev porušena
               medsebojna skladnost določb zakona? <stage>(Ni.)</stage> Hvala lepa. Zato prehajamo na odločanje o
               predlogu zakona v celoti. Glasujmo! Navzočih nas je 50. Za je glasovalo 48, proti
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda in 18. izredno sejo Državnega zbora
               Republike Slovenije. Predstavnikom Vlade Republike Slovenije in sekretariata se
               najlepše zahvaljujem za sodelovanje. Tudi poslankam in poslancem hvala lepa in na
               svidenje.</p>
               <p><stage>(Seja je bila končana 7. maja 2002 ob 17.18 uri.)</stage></p>
            </sp>
         </div>
      </body>
   </text>
</TEI>
