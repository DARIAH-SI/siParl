<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ3-Redna-05-2001-04-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9954E21651EB5113C1256A42004366E2</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=9954E21651EB5113C1256A42004366E2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-05-2001-04-25.DZ" n="05">
               <name>Redna</name>
               <date when="2001-04-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-05-2001-04-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(25. april 2001)</stage>
            <stage type="chairman">Sejo sta vodila Irma Pavlinič Krebs, podpredsednica državnega
               zbora in Borut Pahor, predsednik državnega zbora. </stage>
            <stage type="time">Seja se je pričela ob 10.09 uri.</stage>


            <sp xml:id="SDZ3-Redna-05-2001-04-25.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice in kolegi poslanci, gospe in gospodje! Dober dan. Pričenjam
                  nadaljevanje 5. seje Državnega zbora Republike Slovenije. Obveščena sem, da so
                  zadržani in se današnje seje ne morejo udeležiti naslednje poslanke in poslanci:
                  Janez Kraberger, dr. Jožef Bernik, Franc <stage>(Feri)</stage> Horvat, Rudolf Moge, Zmago
                  Jelinčič Plemeniti, Sonja Areh Lavrič za popoldanski del seje, dr. Slavko Gaber,
                  Roman Jakič, Jelko Kacin, Maksimiljan Lavrinc, Ciril Pucko, Davorin Terčon za
                  pričetek seje, Danica Simšič, Leopold Grošelj, Aurelio Juri, dr. Miha Brejc, Alojz
                  Peterle, Janez Podobnik, Jožef Jerovšek, Jožef Špindler za pričetek seje, Ivan
                  Kebrič, Ivan Mamić do 12. ure, Pavel Rupar, Jurij Malovrh, Silva Černugelj za
                  popoldanski del seje, Majda Potrata od 17. ure dalje, Samo Bevk od 17. ure dalje
                  in Andrej Fabjan za pričetek seje.</p>
               <p>Ugotavljali bomo navzočnost v dvorani, zato vas vljudno prosim, da vstavite
                  kartice! Ugotavljam, da je navzočih 49 poslank in poslancev. Tako je zbor sklepčen
                  in lahko odloča.</p>
               <p>Na sejo smo povabili predstavnike vlade Republike Slovenije. Lepo jih pozdravljam.
                  Današnje nadaljevanje 5. seje državnega zbora bomo pričeli z obravnavo prekinjene
                  5.č točke dnevnega reda, to je predloga zakona o spremembah in dopolnitvah zakona
                  o zdravstveni dejavnosti. Nato bomo prešli na obravnavo preostalih točk po vrstnem
                  redu dalje.</p>
               <p>Prehajamo torej na... Gospod Anderlič.</p>
            </sp>
            <sp xml:id="SDZ3-Redna-05-2001-04-25.sp2">

               <speaker>ANTON ANDERLIČ:</speaker>

               <p>Sprašujem, kakšno je stališče sekretariata glede zakona o medijih. Vi niste še
                  povedali. Pričakovali smo, da bodo do danes povedali, kaj menijo o uskladitvenem
                  amandmaju, če je potreben ali ne. Prav bi bilo, da najprej to izvemo. Hvala.</p>
            </sp>
            <sp xml:id="SDZ3-Redna-05-2001-04-25.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sporočilo službe je, da se gradivo še pripravlja in pregleduje, da je
                  s predstavniki vlade dogovorjeno, da bo uskladitveni amandma pripravljen jutri v
                  dopoldanskem delu in da bo lahko državni zbor o njem odločal. Takšno je sporočilo
                  službe. Hvala lepa. Gospod Vizjak, izvolite.</p>
            </sp>
            <sp xml:id="SDZ3-Redna-05-2001-04-25.sp4">

               <speaker>MAG. ANDREJ VIZJAK:</speaker>

               <p>Hvala lepa. Želel bi zgolj pojasnilo, kaj pomeni: po vrstnem redu dalje. Vi ste
                  povedala, da bomo začeli s prekinjeno 5.č točko in po vrstnem redu dalje. Kaj to
                  pomeni?</p>
            </sp>
            <sp xml:id="SDZ3-Redna-05-2001-04-25.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>"Po vrstnem redu dalje" pomeni, da bomo nadaljevali v skladu s prečiščenim dnevnim
                  redom, to je 5.č točka, torej, kot je najavljeno. Potem 5.e točka - predlog zakona
                  o omejevalnih ukrepih. Nato 5.f: Predlog zakona o spremembi zakona o Triglavskem
                  narodnem parku; 5.g: Predlog zakona o posebnih pravicah italijanske in madžarske
                  narodne skupnosti napodročju vzgoje in izobraževanja, druga obravnava; 5.h:
                  Predlog zakona o materialni dolžnosti, prva obravnava; 5.i: Predlog zakona o
                  dopolnitvi zakona o žrtvi vojnega nasilja, prva obravnava. To so točke, ki so bile
                  prenešene iz prejšnje seje. Potem točka6: Predlog poslovnika državnega zbora. Ta
                  prečiščen dnevni red ste dobili na klop. V kolikor ni potrebno več drugih
                  pojasnil, prehajamo na <title>5.Č TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O ZDRAVSTVENI DEJAVNOSTI, hitri 
                     postopek.</title> Predlog zakona je v obravnavo zboru predložila
                  skupina poslancev s prvopodpisanim Zmagom Jelinčičem. Želi predstavnik
                  predlagateljev predloga zakona besedo? <stage>(Ne.)</stage> Predlog zakona je obravnaval odbor za
                  zdravstvo, delo, družino, socialno politiko in invalide kot matično delovno telo.
                  Prosim poročevalca, da predstavi mnenje odbora o predlogu zakona. Gospod Stanislav
                  Brenčič, predsednik odbora, izvolite!</p>
            </sp>
            <sp xml:id="SDZ3-Redna-05-2001-04-25.sp6">

               <speaker>STANISLAV BRENČIČ:</speaker>

               <p>Hvala za besedo, gospa podpredsednica. Ta zakon ima glede procedure že nekoliko
                  daljši rep. Prav je, da danes o njem razpravljamo in ga tudi najbrž da sprejmemo.
                  Odbor Državnega zbora Republike Slovenije za zdravstvo, delo, družino, socialno
                  politiko in invalide kot matično delovno telo je na 1. redni seji dne, 12.1., in v
                  nadaljevanju te seje 17.1. obravnaval predlog zakona o spremembah in dopolnitvah
                  zakona o zdravstveni dejavnosti, ki ga je državnemu zboru Republike Slovenije v
                  obravnavo in sprejem po hitrem postopku predložila skupina poslancev, takrat še s
                  prvopodpisanim dr Cukjatijem. Ker ni predstavnik predlagatelja nekako tudi
                  državnemu zboru predstavil zakon, je prav, da povzamem tudi nekaj besed, ki jih je
                  članom odbora predstavil predstavnik predlagatelja, gospod Zmago Jelinčič.
                  Poslanec Zmago Jelinčič je v zvezi z uvodno predstavitvijo predloga zakona
                  povedal, da je vložitev predlaganih sprememb in dopolnitev predloga zakona o
                  zdravstveni dejavnosti posledica odločitve Ustavnega sodišča Republike Slovenije
                  in osemletnega opozarjanja različnih strokovnih služb ministrstva za zdravstvo na
                  nepravilnosti, ki se pojavljajo v posameznih zdravstvenih strokah. Opozoril je
                  tudi na vse večjo deprofesionalizacijo nekaterih zdravstvenih strok ter na
                  nekakovost, neodgovornost izvajalcev, razraščanje mazaštva in sive ekonomije.
                  Glede vsebine predloga sprememb in dopolnitev pa je povedal, da predloženi predlog
                  zakona ureja obvezno članstvo v zbornice in pravice zbornic za podeljevanje licenc
                  za samostojno opravljanje dela članov. Le obvezno vključevanje v zbornice je lahko
                  učinkovit mehanizem za zagotavljanje ustreznega in kakovostnega zdravstvenega
                  varstva prebivalstva. Predlagatelj je tudi menil, da je primerna rešitev obvezno
                  članstvo. Slednje se je kot primerno izkazalo že v primeru zdravniške
                  zbornice.</p>
               <p>Predstavnik sekretariata za zakonodajo in pravne zadeve je poleg pismenega mnenja
                  tudi ustno opozoril na pomanjkljivosti predloga zakona, tako na poslovniški ravni
                  kot tudi z vidika pravno-sistemske in pravno-tehnične skladnosti. Vendar pa je
                  tudi poudaril, da vloženi amandmaji s strani sopredlagatelja, poslanca, gospoda
                  Zmaga Jelinčiča, in vlade Republike Slovenije skoraj v celoti sanirajo
                  pomanjkljivosti, na katere je opozoril.</p>
               <p>Predstavnik vlade se bo ob obrazložitvi tega zakona prav gotovo predstavil
                  državnemu zboru, glede na to, da koncept zakona, kot je predložen s strani
                  predlagateljev, amandmaji vlade krepko spreminjajo oziroma ga postavljajo v neke
                  vrste tudi drugačno pristopnost do razreševanja problemov.</p>
               <p>Potrebno pa je opozoriti, da je generalni direktor Zavoda za zdravstveno
                  zavarovanje Republike Slovenije poudaril, da ustanovitev predlaganih zbornic ne
                  more in ne sme pomeniti razparceliranja finančnih storitev kot celote. Smatral je,
                  da vladni amandmaji v celoti razrešujejo neskladnost zakona o zdravstveni
                  dejavnosti z odločbo ustavnega sodišča.</p>
               <p>Člani odbora so v dolgi in polemični razpravi razpravljali o celovitosti in o
                  pomanjkljivostih, ki jih zakon o zdravstveni dejavnosti vsebuje. Predvsem pa so se
                  strinjali, da je treba čim prej uskladiti zakon z odločbo ustavnega sodišča.
                  Nekateri člani so menili, da imajo ustanavljanje, vzdrževanje in uzakonjenje
                  zbornic državotvoren pomen, saj morajo biti v interesu države, in da vsak poklic
                  prevzame tudi odgovornost za strokovnost in vzdrževanje reda v svojih vrstah, s
                  čimer razbremeni državo.</p>
               <p>Glede obveznega članstva so nekateri člani menili, da je nujno potrebno, saj je
                  zbornica brez obveznega članstva slaba in je le težko izvajati javna pooblastila,
                  ki jih nanjo prenese vlada.</p>
               <p>V razpravi sta sodelovala tudi predsednika zbornice laboratorijske medicine in
                  zbornice fizioterapevtov, ki sta podala svoje videnje in utemeljitev za
                  ustanovitev zbornic posameznega zdravstvenega področja. V svoji vsebini sta tudi
                  nasprotovala rešitvam, ki jih je skozi svoje amandmaje predstavila vlada.</p>
               <p>V nadaljevanju seje dne, 17.1., so se člani odbora opredeljevali do vloženih
                  amandmajev. Vse amandmaje vlade k 1., 2. in 3. členu je odbor podprl, ni pa podprl
                  amandmajev gospoda Zmaga Jelinčiča k 1. in 2. členu. Na amandma vlade pa je odbor
                  oblikoval svoj amandma.</p>
               <p>V nadaljevanju procedure je vlada svoje prvotne amandmaje nadomestila z novimi. S
                  tem je tudi evidentno, da so vsi amandmaji, ki so bili na prvi obravnavi na odboru
                  in podprti s strani vlade, razen amandmaja k 3. členu, postali brezpredmetni. S
                  tem tudi amandma odbora na amandma vlade. Glede na dodaten obseg vloženih
                  amandmajev je odbor o njih ponovno razpravljal in se do njih opredeljeval na prvem
                  nadaljevanju 5. izredne seje. S tem, da sta poleg vladnih amandmajev na odbor
                  dodatne amandmaje vložila tudi gospod Zmago Jelinčič in skupina poslancev s prvo
                  podpisano gospo Majdo Širca. Vlada Republike Slovenije je z dopisom z dne,
                  15.3.2001, umaknila vse amandmaje, ki jih je vložila k predlogu zakona o
                  spremembah in dopolnitvah zakona o zdravstveni dejavnosti - hitri postopek - z
                  dne, 11.1.2001. Predstavnik vlade in minister za zdravstvo je v zvezi z novo
                  vloženim amandmajem poudaril, da je želela vlada izenačiti položaj zbornic in
                  strokovnih združenj ter natančneje določiti članstvo in pogoje za ustanovitev
                  zbornic oziroma strokovnih združenj, kar tudi nalaga odločba ustavnega
                  sodišča.</p>
               <p>Člani odbora so poleg vladnih amandmajev prejeli še amandma skupine poslancev s
                  prvopodpisano Majdo Širca, za novi a1. člen in pa amandma poslanca Zmaga Jelinčiča
                  k 1. členu za novi 1.a člen, s tem, da ta 1.a člen v bistvu vsebuje - da ga lahko
                  monotehnično vključimo glede na vse dogajanje - drugačno tituliranje: da je to a1.
                  člen. Takšen je tudi prikazan v pregledu amandmajev. Poslanec Zmago Jelinčič je z
                  dopisom z dne, 21.3.2001, umaknil amandmaje k 1. členu za nov 1.a, 1.b, 1.c člen z
                  dne, 12.1.2001. Na seji pa je umaknil še amandma k 1. členu za nov 1.č člen.</p>
               <p>Ob obravnavi posameznih amandmajev se je odbor - pri čemer upoštevaje razpravo ter
                  dodatna pojasnila predstavnikov vlade - do amandmajev opredelil tako: Odbor je
                  podprl amandmaje vlade k 1. členu za nove 1.a, 1.b, 1.c, 1.č, 1.d, 1.f, 1.g člen,
                  amandma k 2. členu ter amandmaja za nove 2.a, 2.b in 2.c člen. Odbor se ni
                  opredelil do amandmaja vlade k 3. členu, ker ga je z enako vsebino oziroma z isto
                  vsebino že podprl na prvi obravnavi tega zakona na 1. redni seji. Odbor ni podprl
                  amandmaja poslanca Zmaga Jelinčiča k 1. členu za novi 1.a oziroma - tako, kot je v
                  pregledu - za a1. člen. Odbor je oblikoval še naslednje amandmaje kot amandmaje
                  odbora na amandmaje vlade: amandma za novi a1 člen, amandma k 1. členu, amandma na
                  amandma vlade za novi 1.c člen, amandma na amandma vlade za novi "g" člen. K 2.
                  členu je odbor oblikoval dva amandmaja na amandma vlade za novi 2.a člen. K 2.
                  členu je odbor podal amandma za novi 2.č člen. To pa je glede amandmajev tudi
                  vse.</p>
               <p>Odbor je na podlagi sprejetih amandmajev in amandmajev na amandma vlade oblikoval
                  sklep, ki glasi: "Odbor državnega zbora Republike Slovenije za zdravstvo, delo,
                  družino, socialno politiko in invalide predlaga državnemu zboru Republike
                  Slovenije, da predlog zakona o spremembah in dopolnitvah zakona o zdravstveni
                  dejavnosti obravnava in sprejme skupaj z amandmaji, ki jih odbor podpira,
                  amandmaji odbora ter amandmaji na amandmaje vlade Republike Slovenije, ki jih je
                  oblikoval odbor po hitrem postopku."</p>
               <p>Dolžan sem vam še dodatek ob pripravi pregleda amandmajev za 4. redno sejo
                  državnega zbora. Pri obravnavi gradiva na 4. redni seji - je bil ta zakon preložen
                  na 5 - je bilo ugotovljeno, da je odbor za zdravstvo, delo, družino, socialno
                  politiko in invalide poleg amandmajev, navedenih v dodatnem poročilu, ki sem jih
                  poprej navedel, oblikoval tudi amandma k 2. členu, ki je vsebovan v pregledu in
                  ste ga dobili z dne, 11.4., vendar je izpadel iz dodatnega poročila. Poročilo
                  našega odbora je nekoliko daljše. Potrebno je povedati, da je bila obravnava tega
                  zakona nekoliko bolj turbolentna glede na to, da smo praktično prejemali in
                  spreminjali amandmaje skozi, bi rekel - tri procedure. Pregled amandmaja je
                  narejen pregledno. Pri amandmajih se bomo lahko ustavljali. Hvala lepa.</p>
            </sp>
            <sp xml:id="SDZ3-Redna-05-2001-04-25.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnik sekretariata? <stage>(Ne želi.)</stage> Želi besedo
                  predstavnik vlade? Izvolite, mag. Simon Vrhunec, državni sekretar na ministrstvu
                  za zdravstvo.</p>
            </sp>
            <sp xml:id="SDZ3-Redna-05-2001-04-25.sp8">

               <speaker>MAG. SIMON VRHUNEC:</speaker>

               <p>Hvala, gospa podpredsednica, za besedo. Spoštovane poslanke, spoštovani poslanci!
                  Dovolite mi, da najprej opravičim ministra, ki je član vladne delegacije v Parizu,
                  in se danes ne more udeležiti seje zbora in prispevati k tej točki.</p>
               <p>V zadnjem času se je pojavilo več očitkov, da želi vlada ignorirati odločbo
                  ustavnega sodišča, ki ugotavlja neskladnost zakona o zdravstveni dejavnosti, z
                  ustavo. Naše posebno sporočilo je, da s tem, ko smo pristopili, resno pristopili,
                  k pripravi amandmajev k vloženemu zakonu, da na ta način jasno kažemo, da odločbe
                  ne želimo ignorirati. Želimo pa konsistentne spremembe zakona o zdravstveni
                  dejavnosti. Odločba Ustavnega sodišča pravi, da je zakon o zdravstveni dejavnosti
                  v neskladju z Ustavo, v kolikor predvideva ustanovitev zbornic, ne določa pa
                  kriterijev in postopka za ustanovitev teh zbornic. Predlagane spremembe v tistem
                  delu, ko opredeljujejo šest točno določenih zbornic in obvezno članstvo v teh
                  zbornicah, presegajo odločbo Ustavnega sodišča, hkrati pa so nedorečene v smislu
                  določanja kriterijev in postopka za ustanovitev teh zbornic. V delu, ko pa
                  spremembe govorijo o specialistični ambulantni dejavnosti, pa so nesprejemljive s
                  sistemskega vidika.</p>
               <p>Mi imamo definicijo Svetovne zdravstvene organizacije, ki ambulantno dejavnost
                  definira kot dejavnost, ki jo opravlja zdravnik oziroma zdravstveni sodelavec,
                  ampak v prisotnosti zdravnika pri bolniku. V zvezi s predlaganimi spremembami
                  zakona o zdravstveni dejavnosti smo se dali podučiti, kako je ta sistem urejen v
                  drugih državah: v zahodnoevropskih, v državah članicah Evropske unije.</p>
               <p>Glede na to in glede na očitke, ki sem jih prej navedel, je vlada predlagala
                  amandmaje k zakonu o spremembah in dopolnitvah zakona o zdravstveni dejavnosti, s
                  katerimi natančneje usklajuje sam zakon z odločbo Ustavnega sodišča. Hkrati
                  usklajuje tudi ostale nedorečenosti zakona s samimi spremembami, s predlaganimi
                  spremembami. Amandmaji vlade poleg zbornic uvajajo tudi strokovna združenja, ki so
                  prav tako lahko nosilec neke dejavnosti, predvidene za zbornico oziroma nosilec
                  nekih aktivnostih. Hkrati ta združenja predstavljajo tudi določen vrh stroke
                  posamezne poklicne skupine. Postopek ustanovitve in kriterij za ustanovitev,
                  amandmaji vežejo na zakon o društvih in tako ustanovljene zbornice in združenja
                  jasno opredeljujejo kot osebe zasebnega prava. Hkrati amandmaji definirajo
                  kriterije, jasne kriterije, na podlagi katerih lahko neka zbornica oziroma
                  strokovno združenje kandidira oziroma je upravičeno do opravljanja javnih
                  pooblastil. Amandmaji vlade tudi natančno definirajo odgovornost ministrstva za
                  zdravje za opravljanje strokovnih nadzorov, s svetovanjem, dokler niso ta
                  pooblastila prenesena na neke druge pravne osebe oziroma dokler niso dodeljena
                  drugim pravnim osebam.</p>
               <p>Vlada izkorišča priložnost spreminjanja zakona tudi za spremembo nekaterih drugih
                  členov, ki urejajo predvsem področje delovanja razširjenih strokovnih kolegijev in
                  zdravstvenega sveta. Tako razširjeni strokovni kolegiji postajajo najvišji
                  strokovni organ za posamezno področje, zdravstveni svet pa najvišji usklajevalni
                  organ med posameznimi področji. Na ta način podeljujemo razširjenim strokovnim
                  kolegijem in razširjenemu zdravstvenemu svetu novi smisel in nov zagon. Sistem
                  odločanja in določanja zdravstvene politike pa postaja transparentnejši. To so
                  bistvene spremembe, vsebina bistvenih sprememb, o katerih govorijo amandmaji
                  vlade.</p>
               <p>Spoštovane poslanke in spoštovani poslanci! Predlagam, da podprete predlagane
                  vladne amandmaje v celoti in tudi tiste amandmaje matičnega odbora, ki jih podpira
                  vlada. Hvala.</p>
            </sp>
            <sp xml:id="SDZ3-Redna-05-2001-04-25.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Besedo imajo predstavniki poslanskih skupin. V imenu poslanske skupine
                  Nove Slovenije, gospod Janez Drobnič, izvolite</p>
            </sp>
            <sp xml:id="SDZ3-Redna-05-2001-04-25.sp10">

               <speaker>MAG. JANEZ DROBNIČ:</speaker>

               <p>Dober dan! Spoštovane kolegice in kolegi ter predstavniki vlade! Zakon o
                  zdravstveni dejavnosti, kot se ga predlaga, je potrebno sprejeti. Vprašanje pa je,
                  ali takšnega, kot je napisan, kot je pripravljen. Nova Slovenija ima naslednje
                  mnenje v zvezi z besedilom.</p>
               <p>Strinjamo se, da je potrebno urediti postopek ustanavljanja zbornic. Problem je v
                  besedilu, ker je nadzorna funkcija glede zbornic nejasno oziroma slabo
                  opredeljena. Od tistega osnovnega besedila je bore malo ostalo. O tem, pa tudi o
                  tem, kako je besedilo nastajalo, je povedal tudi predsednik matičnega delovnega
                  telesa. Pri vsem tem je v določeni meri imela svoje mesto tudi vlada, ki je z
                  dokaj različnimi in nasprotujočimi amandmaji poskušala urediti razmeroma zahtevno
                  zakonsko besedilo. Zakaj zahtevno zakonsko besedilo? Zato, ker zakon o zdravstveni
                  dejavnosti - temeljni, ki ga imamo - za sodobne čase ni ustrezen in ga je potrebno
                  spremeniti.</p>
               <p>Nova Slovenija se zavzema za svobodno združevanje združenj oziroma izvajalcev. Pri
                  tem mora biti nadzorna funkcija državna, javna pooblastila pa jasna, da se ne bomo
                  znašli v takšnem položaju - kot smo se pri nadzoru mesa, kjer nas je Evropska
                  skupnost opozorila, da samo nadzor ni dovolj, temveč da mora biti jasna tudi
                  odgovornost.</p>
               <p>Vnesena je določena zmeda med zbornicami in strokovnimi združenji, in zakonska
                  podlaga za njihovo ustanavljanje. Tako imamo za ustanavljanje po eni strani zakon
                  o zdravstveni dejavnosti, po drugi strani pa zakon o društvih. Pestro! Pri čemer
                  ni postavljenih nobenih prioritet. Torej, potrebno je sprejeti ta zakon.</p>
               <p>Glede funkcije zbornic se Nova Slovenija zavzema, da je potrebno spodbujati, da se
                  zbornice ali pa strokovna združenja - če bomo že imeli takšen naslov - da se
                  njihovo delovanje podpre predvsem izobraževanja, certifikatov in opravljanja
                  strokovne vloge, ki jo mora in ki jo lahko izvajajo.</p>
               <p>Glede na navedeno, Nova Slovenija ob sprejemu tega zakona predlaga sklep, da v
                  roku šestih mesecev vlada pripravi novo besedilo zakona o zdravstveni dejavnosti,
                  ki bo uredilo sedanji nered, prilagodilo dejavnosti razvoja zdravstva
                  konkurenčnosti storitev in nadzoru izvajalcev. Sklep vam bomo posredovali v pisni
                  obliki. Hvala lepa.</p>
            </sp>
            <sp xml:id="SDZ3-Redna-05-2001-04-25.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine SLS SKD Slovenske ljudske stranke bo
                  predstavil gospod Stanislav Brenčič. Izvolite!</p>
            </sp>
            <sp xml:id="SDZ3-Redna-05-2001-04-25.sp12">

               <speaker>STANISLAV BRENČIČ:</speaker>

               <p>Hvala lepa, gospa podpredsednica, še enkrat! Poslanska skupina SLS + SKD Slovenske
                  ljudske stranke bo zakon prav gotovo podprla. Že iz razloga, da je zakonodajalec,
                  to je državni zbor, v vsakem primeru dolžan na osnovi ugotovitve ustavnega sodišča
                  - da je določena vsebina v neskladju ali pomanjkljiva ali sporna znotraj zakona z
                  ustavo ali da je zakon glede na možnost izvajanja pomanjkljiv - to pomanjkljivost
                  odpraviti. Pri tem zakonu, zakonu o zdravstveni dejavnosti, je ustavnosodišče
                  ugotovilo, da zakon kot takšen daje možnost ustanavljanja zbornic posameznega
                  zdravstvenega področja, ne daje pa kriterijev in pogojev. Zaradi tega se zakon kot
                  takšen v tem določilu ni mogel izvajati in je bil zakon z določeno pravno
                  praznino. S predlogom tega zakona in predvsem z amandmaji vlade in odbora pa se
                  ugotovljena pravna praznina odpravlja.</p>
               <p>V poslanski skupini menimo, da je potrebno sedanjo zbornično organiziranost
                  celotnega sistema zdravstvene dejavnosti - vključno z dodatno možnostjo, ki jo ta
                  zakon, ta novela sedaj daje - dodobra proučiti in izpostaviti na novo. Obstaja
                  namreč zelo realna možnost, da se s takšnim načinom zborničnega sistema, s
                  parcialnimi pooblastili, ki zadevajo posamezno interesno zdravstveno področje,
                  lahko krepkonačne nujno usklajen sistem delovanja znotraj celotnega sistema
                  zdravstvene dejavnosti. Na to je bilo tudi že opozorjeno, tudi s strani tako vlade
                  kot nekaterih razpravljavcev na matičnem odboru, ki je ta zakon pripravljala za
                  plenarno odločanje. Zakon o zdravstveni dejavnosti pa je potrebno tudi še zaradi
                  vrsto drugih pomanjkljivosti čimprej dodobra proučiti in krovno preurediti. Zato
                  pričakujemo, da bo glede na realnost te trditve ministrstvo za zdravstvo k temu
                  projektu pristopilo čimprej.</p>
               <p>Moram poudariti, da smo zadovoljni, da je ministrstvo za zdravstvo tudi pri
                  obravnavi tega zakona - ki je bil seveda v izhodišču celo nekako tempiran, da ga
                  kot takšnega ne sprejmemo - pristopilo pozitivno. Na ta način v tem zakonu
                  razrešujemo vsaj tisti nujni del, ki ga tako rekoč narekuje ustavno sodišče.</p>
               <p>Kot že rečeno, poslanska skupina bo zakon, kot celota, podprla. Podprla bo tudi
                  vse amandmaje, katerim daje odbor podporo. Hvala lepa.</p>
            </sp>
            <sp xml:id="SDZ3-Redna-05-2001-04-25.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Socialdemokratske stranke Slovenije bo
                  predstavil gospod France Cukjati. Izvolite!</p>
            </sp>
            <sp xml:id="SDZ3-Redna-05-2001-04-25.sp14">

               <speaker>FRANCE CUKJATI:</speaker>

               <p>Spoštovani! Načelo subsidiarnosti govori, da kar lahko narediš na nižji ravni, se
                  ne muči z višjo ravnijo. V zdravstvu in pri obvladovanju poklicev je tako, da
                  imajo zbornice svoj pomen. Ne le, da se naredi red v posamezni poklicni skupini,
                  da se zagotavlja tudi stalno strokovno izpopolnjevanje, da se pravzaprav izvede in
                  upošteva delitev dela, register delavcev in podobno. Ampak tudi, da se razbremeni
                  država vseh tistih neprijetnih stvari, kot so nadzori in podobne stvari.</p>
               <p>No, tukaj je bila že davno pobuda teh poklicev - ki nimajo obvezno članstvo v
                  svoji zbornici, in so lahko ustanovili zbornico kot prostovoljno združenje, pa
                  postane njihovo članstvo obvezno - da pridobijo javna pooblastila in da sami
                  naredijo red v svojih vrstah. Te volje država do sedaj ni pokazala. To je sicer
                  težje razumljivo, vendar tako je.</p>
               <p>Tudi vlada suvereno odloča, ali tem zbornicam da ali ne da javna pooblastila.
                  Zbornica, v kateri ni obveznega članstva, je na nek način nesmiselna, obglavljena,
                  invalidizirana in ne more opravljati pomembnih funkcij.</p>
               <p>Če pa izhajamo iz dejstva - da je članstvo v zbornicah prostovoljno, da država da
                  ali ne da javna pooblastila in da moramo na zahtevo ustavnega sodišča določiti
                  pogoje, pod katerimi te zbornice delujejo in živijo - potem se pojavljajo
                  nesmisli, ki izhajajo iz amandmiranega besedila, kot ga predlaga vlada. Gre za
                  naslednje nesmisle. V kolikor bomo sprejeli vladno verzijo zakona, potem bo prišlo
                  do naslednjih pomanjkljivosti. Vladno besedilo namreč ne definira poklicne skupine
                  in poklicnih skupin ter dopušča ustanavljanje neomejenega števila zbornic - tudi
                  po več zbornic v posamezni poljubno ozki poklicni skupini. V skladu s predlaganim
                  besedilom se lahko zgodi, da bodo, recimo, fizioterapevti v Celju ustanovili svojo
                  zbornico. Imeli bomo, ne eno fizioterapevtsko zbornico, ampak deset slovenskih -
                  trije fizioterapevti bodo že lahko ustanovili svojo zbornico. Ne vem, če ima
                  smisel govoriti o takih zbornicah in razmišljati o eventualnem prenosu pooblastil
                  na tako zbornico.</p>
               <p>Vladno besedilo, tudi v okviru posamezne poklicne skupine, omogoča podeljevanje
                  javnih pooblastil tako društvu kot zbornici ali obema hkrati. To vnaša zmedo na
                  področje javnih pooblastil, kot so nadzor, izdajanje mnenj in podobno. Že sedaj
                  smo imeli primere, ko je, recimo, fizioterapevt želel zasebno dejavnost. Po zakonu
                  je moral pridobiti, predložiti mnenje zbornice, ministrstvo pa je priznalo tudi
                  mnenje, ki ga je izdalo društvo. Imeli smo primere, ko je društvo izdalo pozitivno
                  mnenje, zbornica pa negativno mnenje. Bilo je pravzaprav smešno. Namreč, tako se
                  ne dela z nekim poklicem, s poklicem, ki bi ga želeli nekako postaviti na tisti
                  rang, da bo sam sebe obvladoval.</p>
               <p>Zato predlagamo, naknadno z amandmaji, da vsaka poklicna skupina lahko ustanovi le
                  eno zbornico, ki so naštete v amandmiranem 87. členu. Menim, da bi bilo to smotrno
                  podpreti. Imamo eno fizioterapevtsko zbornico, eno zbornico nege in podobno. Če je
                  zbornica ustanovljena z vsemi tistimi kriteriji, ki se zahtevajo in kot jih
                  predlaga vlada za prenos pooblastil, potem naj se ve, da če taka zbornica obstaja,
                  potem ima tista zbornica pooblastila in ne tudi ob njej tudi še neko društvo ali
                  podobno.</p>
               <p>Mislim, da bi se tem neprijetnostim, do katerih lahko pride, če se sprejme v
                  celoti vladno besedilo, lahko izognili s sprejemom naših amandmajev. Hvala.</p>
            </sp>
            <sp xml:id="SDZ3-Redna-05-2001-04-25.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Združene liste socialdemokratov bo
                  predstavila gospa Silva Črnugelj.</p>
            </sp>
            <sp xml:id="SDZ3-Redna-05-2001-04-25.sp16">

               <speaker>SILVA ČRNUGELJ:</speaker>

               <p>Hvala. Spoštovana predsedujoča, spoštovane kolegice, spoštovani kolegi! Prav lepo
                  pozdravljen predstavnik vlade, državni sekretar Simon Vrhunec. Tudi v poslanski
                  skupini Združene liste socialdemokratov podpiramo dosežene pomembne spremembe in
                  dopolnitve zakona o zdravstveni dejavnosti, ki so posledica - kot so že uvodoma
                  povedali moji predhodniki - uskladitve z odločbo Ustavnega sodišča ter zelo
                  izčrpne in poglobljene razprave na matičnem odboru za zdravstvo, delo, družino,
                  socialno politiko in invalide. Ob uskladitvi tega zakona so predlagane vladne, pa
                  tudi nekatere druge uskladitve, ki so bile nujno potrebne zaradi zahtev vsakdanje
                  prakse. Poslanci združene liste smo ugotovili, da kljub uskladitvi z odločbo
                  Ustavnega sodišča sam zakon ni ravno v celoti in zadovoljivo uredil statusa že
                  obstoječih zbornic, kot so: Zbornica fizioterapevtov Slovenije, Zbornica
                  zdravstvene nege Slovenije, zbornica delavcev, terapevtov in tako naprej. To se
                  pravi, vseh že obstoječih in registriranih zbornic. Del dilem in odprtih vprašanj
                  je ostal še vedno nerazrešen, zlasti v primerih podelitve javnih pooblastil v
                  segmentu postopkovnosti. Poslanska skupina združene liste se zaveda, da je
                  vprašanje zbornic v slovenski zakonodaji rešeno zelo različno, saj so se v minulih
                  letih te zbornice, ustanavljale spontano ob spreminjanju in sprejemanju področnih
                  zakonodaj za posamične dejavnosti, kot so lekarniška zbornica, medicinska,
                  kmetijska in tako dalje. Zato so tudi nastale tako velike razlike, ki se kažejo v
                  pristojnostih in načinu delovanja že obstoječih zbornic, strokovnih združenj,
                  zlasti v njihovem statusu.</p>
               <p>Poslanska skupina združene liste iskreno pričakuje, da bo krovni zakon o zbornicah
                  vendarle uredil, poenotil in dal na skupni imenovalec vse do sedaj ustanovljene
                  zbornice ter da bo diktiral nekatere skupne normativne rešitve in izenačitve.
                  Poslanska skupina združene liste pričakuje, da bo le-ta natančneje določil
                  pristojnosti in pravice članstva, poenotil način nadzora, uskladil vsa dosedanja
                  javna pooblastila in vse, kar je potrebno ob registriranju javnih pooblastil,
                  zlasti pri segmentu kriterijev. Poslanska skupina združene liste bo predlagane
                  spremembe in dopolnitve zakona o spremembah in dopolnitvah zdravstvene dejavnosti
                  skupaj z amandmaji vlade in odbora podprla. Hvala lepa.</p>
            </sp>
            <sp xml:id="SDZ3-Redna-05-2001-04-25.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Ker so predstavniki poslanskih skupin, ki so to želeli, predstavili svoja mnenja,
                  dajem besedo poslankam in poslancem. Pisnih prijav k razpravi ni bilo. Zato je
                  razprava poslanca, ki se bo priglasil k besedi, zdaj omejena na 5 minut. Želi kdo
                  razpravljati? Ker ne, zaključujem splošno razpravo. Prehajamo na <title>drugo
                     obravnavo</title> , to je na razpravo in odločanje o posameznih členih predloga
                  zakona. Razpravo bomo vodili na podlagi pregleda amandmajev z dne, 18.4.2001.</p>
               <p>V razpravo in odločanje najprej dajem dva amandmaja, ki sta na prvi strani
                  pregleda, in sicer za novi a1 člen. Pod ena je amandma odbora za zdravstvo, delo,
                  družino, socialno politiko in invalide, z opombo - identična amandmaja sta. Pod
                  dva je amandma, katerega predlagatelj je skupina poslancev, s prvopodpisano gospo
                  Majdo Širca. Želi kdo razpravljati? Ker ne, prehajamo na odločanje, in sicer
                  najprej glasujemo o amandmaju, katerega predlagatelj je odbor. Glasujemo!</p>
               <p>Ob pričetku glasovanja ugotavljam, da je državni zbor nesklepčen, zato prosim
                  kolegice in kolege poslance, ki so zapustili dvorano, da se nam pridružijo, da
                  bomo lahko veljavno odločali.</p>
               <p>Navzočnost v skladu z določili poslovnika ugotavljam drugič. Navzočih je 44
                  poslank in poslancev, kar pomeni, da je ob drugem ugotavljanju navzočnosti
                  ugotovljeno, da je državni zbor nesklepčen in ne more veljavno odločati. V skladu
                  s poslovnikom prekinjam sejo za 10 minut, kjer bomo tretjič ugotavljali
                  nesklepčnost. Opozarjam poslanske skupine, da bo ob tretjem ugotavljanju poslanska
                  skupina, ki ne bo zagotovila tretjine svojih poslancev in torej sklepčnosti,
                  finančno kaznovana.</p>
               <p>Nadaljujemo z delom ob 11.02 uri. Hvala lepa.</p>
               <p><stage>(Seja je bila prekinjena ob 10.52 uri in se je nadaljevala ob 11.04 uri.)</stage></p>
            </sp>
            <sp xml:id="SDZ3-Redna-05-2001-04-25.sp18">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani! Po 10-minutni prekinitvi tretjič ugotavljamo navzočnost. Vljudno
                  prosim, spoštovane poslanke in spoštovane poslance, da vstavijo kartice in...
                  Ugotavljamo navzočnost! Navzočih je 49 poslank in poslancev. Državni zbor je
                  sklepčen in lahko veljavno odloča. Končali smo z razpravo o dveh amandmajih za
                  novi a1 člen na prvi strani pregleda amandmaja.</p>
               <p>Zato prehajamo na odločanje. Najprej glasujemo o amandmaju pod ena, katerega
                  predlagatelj je odbor. Glasujemo! Navzočih je 49 poslank in poslancev, za je
                  glasovalo 27, proti 13.</p>
               <p><stage>(Za je glasovalo 27.)</stage> <stage>(Proti 13.)</stage></p>
               <p>Ugotavljam, da je amandma sprejet.</p>
               <p>Ker je v enakem besedilu, kot v amandmaju pod dva, o tem ne bomo ponovno
                  glasovali.</p>
               <p>Prehajamo na drugo stran pregleda. V razpravo in odločanje dajem amandma za novi
                  a1 člen, čigar predlagatelj je Zmago Jelinčič. Vlada in matično delovno telo
                  amandmaja ne podpirata. Želi kdo razpravljati? Ker ne, prehajamo na... Gospod
                  Vrhunec, izvolite!</p>
            </sp>
            <sp xml:id="SDZ3-Redna-05-2001-04-25.sp19">

               <speaker>MAG. SIMON VRHUNEC:</speaker>

               <p>Zahvaljujem se za besedo. Želel bi poudariti - sicer sem že v svojem uvodnem
                  nastopu poudaril - ta amandma se nanaša na opravljanje zdravstvene dejavnosti.
                  Tukaj bi vas opozoril na to, da definicija svetovne zdravstvene organizacije še
                  enkrat definira ambulantno dejavnost kot dejavnost, ki jo opravlja zdravnik in ne
                  zdravstveni sodelavci samostojno. Zdravstveni sodelavci samo ob prisotnosti
                  zdravnika. Torej, ta amandma ne bi bil v skladu s priporočili svetovne zdravstvene
                  organizacije. Hvala.</p>
            </sp>
            <sp xml:id="SDZ3-Redna-05-2001-04-25.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na glasovanje, in sicer
                  o amandmaju pod zaporedno številko tri vašega pregleda. Glasujemo! Navzočih je 52
                  poslank in poslancev. Za je glasovalo 5, proti 40.</p>
               <p><stage>(Za je glasovalo 5.)</stage> <stage>(Proti 40.)</stage></p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju, ki se nahaja pod zaporedno
                  številko štiri pregleda. To je amandma k 1. členu zakona, katerega predlagatelj je
                  odbor. Vlada amandma podpira. Želi kdo razpravljati? Ker ne, prehajamo na
                  odločanje. Glasujemo! Navzočih je 55 poslank in poslancev. Za je glasovalo 42,
                  proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma pod 4 sprejet.</p>
               <p>Člen je tako v celoti spremenjen.</p>
               <p>Prehajamo na razpravo in odločanje o treh amandmajih na osnovni amandma, ki se
                  nahaja pod zaporedno št. 8 pregleda. Pod 5, 6 in 7 pa so amandmaji na amandma
                  vlade. Pod 5 je amandma na amandma vlade k novemu 1.c členu, katerega predlagatelj
                  je odbor. Vlada ga podpira. Pod 6 je amandma na amandma vlade k novemu 1.e členu,
                  katerega predlagatelj je France Cukjati. Vlada in matično delovno telo se nista
                  opredelila. Pod 7 je amandma na amandma vlade k novemu 1.g členu, katerega
                  predlagatelj je odbor. Vlada amandma podpira. Pod 8 so osnovni amandmaji, osnovni
                  amandma za novi 1a, 1b, 1c, 1č, 1d, 1e, 1f in 1g člen, katerega predlagatelj je
                  Vlada Republike Slovenije. Matično delovno telo amandma podpira. Želi kdo
                  razpravljati? Gospod Vrhunec, izvolite.</p>
            </sp>
            <sp xml:id="SDZ3-Redna-05-2001-04-25.sp21">

               <speaker>MAG. SIMON VRHUNEC:</speaker>

               <p>Hvala. Vlada, kot je ugotovljeno, podpira amandmaje pod zaporednimi številkami 5,
                  7 in 8. Vseeno bi želel polemizirati, mogoče z dr. Cukjatijem, v zvezi z
                  amandmajem številka 6. Vlada tu ne meša pooblastil med zbornico in združenjem.
                  Ampak vztraja na tem, da se dopusti možnost, da neka javna pooblastila prevzame
                  ali zbornica, ali združenje, glede na to, če izpolnjuje kriterije - ti so v
                  naslednjih členih jasno opredeljeni - kdaj lahko pridobi ta pooblastila. Ne gre za
                  neko apriorno mešanje, temveč za to, da imajo možnost eni ali drugi. Hvala.</p>
            </sp>
            <sp xml:id="SDZ3-Redna-05-2001-04-25.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite!</p>
            </sp>
            <sp xml:id="SDZ3-Redna-05-2001-04-25.sp23">

               <speaker>ANTON ANDERLIČ:</speaker>

               <p>Mislim, da predstavnik vlade nima prav, kajti do sedaj nobeno strokovno združenje
                  na tak način, kot ga oni pojmujejo, nima javnih pooblastil. Mislim, da ima gospod
                  Cukjati v tem primeru prav. Strinjam se z njim in z amandmajem na amandma pod
                  točko 6 k novemu 1e členu in ga bom zato tudi podprl. V Sloveniji je vsaj osem
                  zbornic. Veste, kako so urejene te pristojnosti. Nikjer ne gre za nobeno strokovno
                  združenje, organizirano na način društev in podobno.</p>
            </sp>
            <sp xml:id="SDZ3-Redna-05-2001-04-25.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vrhunec, izvolite.</p>
            </sp>
            <sp xml:id="SDZ3-Redna-05-2001-04-25.sp25">

               <speaker>MAG. SIMON VRHUNEC:</speaker>

               <p>Samo odgovor. Seveda smo se dali podučiti, kako taki sistemi izgledajo drugje.
                  Nikjer ni neomogočena možnost, da se določena javna pooblastila dodelijo tudi
                  strokovnim združenjem. Tudi pri nas v zvezi s tem ni nekih zadržkov. V načelu ne
                  podpiramo tega amandmaja na tak način, kot je napisan. Verjamem pa, da bi se s
                  tistim kar je prej gospa Črnugelj predlagala, da bi se z nekim krovnim zakonom po
                  zbornicah, te stvari mogoče bolj natančno opredelile. V bistvu ta sistem, kdaj se
                  kakšna javna pooblastila prenašajo.</p>
            </sp>
            <sp xml:id="SDZ3-Redna-05-2001-04-25.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite!</p>
            </sp>
            <sp xml:id="SDZ3-Redna-05-2001-04-25.sp27">

               <speaker>ANTON ANDERLIČ:</speaker>

               <p>Ja. V tem stališču sedaj je pa bil napredek. To pa je res, ker ste sedaj uporabili
                  termin: "Nikjer ni onemogočeno." Prej ste pa govorili o tem, kako je urejeno. In
                  zares, nikjer ni tako urejeno. Jaz verjamem, da je po ustavi pač res tako. Prav je
                  tako, da kar ni prepovedano, je dovoljeno. Samo, za take stvari verjetno mora biti
                  nekje z nekimi predpisi urejeno. Mislim pa, da je zares skrajni čas, da bi dobili
                  krovni zakon ali pa nek zakon, ki bi urejal vse zbornice. Ampak ob tem, ko jih
                  imamo <stage>(gospodarsko zbornico, notarsko zbornico, kmetijsko-gozdarsko zbornico,
                  zdravniško zbornico, ki ima poseben status itn.)</stage>, potem bi ta dilema obrtno itn.,
                  ki imajo nek status - seveda s svojimi zakoni urejeno - je seveda tudi v tem
                  zakonu kakorkoli lahko urejeno in ni v nasprotju s tistim, kar je praksa v
                  Sloveniji.</p>
            </sp>
            <sp xml:id="SDZ3-Redna-05-2001-04-25.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče... Gospod Gasparini, izvolite!</p>
            </sp>
            <sp xml:id="SDZ3-Redna-05-2001-04-25.sp29">

               <speaker>MARIO GASPARINI:</speaker>

               <p>.../Ni vključen./... ...besedna zveza, da je strokovno združenje v tem besedilu,
                  če ni pristojne zbornice. Mislim, da je tu notri že o amandmaju vlade. Tega ni
                  treba dvakrat povedati. Mislim, če nekdo pove tako, kot govori en člen: "izvaja
                  pristojna zbornica ali strokovno združenje," pomeni: "če ni zbornice." Razumljivo
                  je, če ni zbornice, potem lahko to izvaja tudi strokovno združenje. Mislim, da je
                  vaš amandma, gospod Cukjati, že vsebovan v amandmaju.</p>
            </sp>
            <sp xml:id="SDZ3-Redna-05-2001-04-25.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič, izvolite! Gospod Gasparini, se lahko izključite?</p>
            </sp>
            <sp xml:id="SDZ3-Redna-05-2001-04-25.sp31">

               <speaker>JOŽE AVŠIČ:</speaker>

               <p>Okrog teh dilem pri različnih zbornicah, kot so kakršnokoli zbornico že
                  obravnavali in se o njej pogovarjali. V naši državi je uveljavljen koncept, da
                  imamo zbornice z obveznim članstvom. Tu ni nobene dileme, da lahko država prenaša
                  pooblastila na zbornice, kjer so vsi, ki ali opravljajo neko dejavnost ali so
                  odgovorni na določenem področju, obvezni člani. Kot taki imajo tudi prenesene
                  pristojnosti. Spomnite se v prejšnjem mandatu kmetijske zbornice in podobnih
                  zgodb. Če bi bila združenja, strokovna, tudi zasnovana na obveznem članstvu, potem
                  verjetno ne bi bilo spornoprenašati državnih pooblastil na tovrstna združenja. Če
                  pa so združenja prostovoljna - tako kot jih mi obravnavamo - in imamo lahko tudi
                  na določenem področju več združenj, ker so združenja povezave društev, potem je pa
                  verjetno zelo sporno prenašati državna pooblastila na združenja, ki so lahko "at
                  hock" organizacije. Zaenkrat, ko velja članstvo v zbornici kot obvezno, mislim, da
                  združenja pri tem nimajo, kaj iskati. Hvala lepa!</p>
            </sp>
            <sp xml:id="SDZ3-Redna-05-2001-04-25.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Brenčič, izvolite!</p>
            </sp>
            <sp xml:id="SDZ3-Redna-05-2001-04-25.sp33">

               <speaker>STANISLAV BRENČIČ:</speaker>

               <p>Hvala lepa. Opozoril bi na sledeče. Osnovni sistem zdravstvene dejavnosti mora
                  biti kot celota konsistenten in usklajen med posameznimi zdravstvenimi področji.
                  Celoten sistem zdravstvene dejavnosti pa ne predstavljajo samo področja, kot so
                  sedaj že ustanovljene zbornice. Pristop vlade - dokler ne pride do krovne
                  opredelitve v zakonu, ki bo krovno spreminjal tudi zbornični sistem - je po mojem,
                  pozitiven. Pozitiven! To niso zbornice - kot bi rekel, da je to
                  gospodarsko-obrtna, kmetijsko-gozdarska zbornica - to so področne zbornice. Sistem
                  normalne zbornične organiziranosti je v sistemu neke zbornice. Znotraj tega
                  izstopajo strokovna ali zainteresirana področja, ki se vklapljajo notri zato, da
                  ostane sistem konsistenten.</p>
               <p>Podpiram pristop vlade. Vem pa, da je v spremembi zakona sistem zborničnega
                  organiziranja potrebno proučiti in ga krepko postaviti v neko drugačno vsebino,
                  torej bolj dorečeno vsebino. Ampak zaenkrat - mislim - da je to najbolje
                  rešeno.</p>
            </sp>
            <sp xml:id="SDZ3-Redna-05-2001-04-25.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Cukjati, izvolite!</p>
            </sp>
            <sp xml:id="SDZ3-Redna-05-2001-04-25.sp35">

               <speaker>FRANCE CUKJATI:</speaker>

               <p>Pri vprašanju zdravstva in zbornice gre za nekaj drugega kot pri vprašanju
                  gospodarstva ali kmetijstva. Gre za zaščito pacienta.</p>
               <p>Samo primer laboratorijev. Odkar ni institucije, ki bi nadzirala laboratorijsko
                  dejavnost s kvaliteto laboratorijskih preiskav, ki bi verificirala in primerjala
                  te rezultate, se pojavljajo neprijetnosti. Nekateri laboratorijski izvidi niso več
                  verodostojni oziroma imajo tako slabo kvaliteto, da se niso primerni za
                  podlagokvalitetnih terapij. To so pomembne stvari! Če bi hoteli konsistentno in v
                  skladu z javnimi interesi urediti primer laboratorijev, potem bi v zakonu sprejeli
                  obvezno članstvo vseh laboratorijev v laboratorijski zbornici. Ena zbornica,
                  obvezno članstvo, javna pooblastila za nadzor, za določanje in verifikacijo ter
                  spremljanje določenih standardov in podobno. Te volje ta država doslej ni
                  pokazala. To je velika pomanjkljivost!</p>
               <p>Sedaj imamo proste zbornice, prosta ustanavljanja in prosto zbiranje. Sedaj bomo
                  pa vnesli še dodatno neko anarhijo, pri kateri se bodo lahko javna pooblastila
                  dajala raznim društvom in različnim pravnim subjektom. To, kar vlada predlaga, je
                  dodatna anarhija na tem področju. Naš predlog je bil, da bi anarhijo nekoliko
                  ublažili in ne odpravili, ker je ne moremo. Dokler vlada ne bo pristala na idejo
                  obveznega članstva in na določena pravila igre, toliko časa se tega ne bo dalo
                  rešiti.</p>
               <p>Predlog, ki ga navajamo, pa je, da se vendarle definira, da zbornica dobi javna
                  pooblastila, in samo zbornica, če izpolnjuje te pogoje. Ne tudi paralelno društvo,
                  ki pokriva isto področje. To pomeni, če se nek ceh vendarle tako samoorganizira,
                  da ga je zadosti tako po kadru, številčno, kot po svojih strokovnih kvalitetah,
                  potem naj bi mu ministrstvo dodelilo javna pooblastila.</p>
               <p>Menim, da je to ublažitev anarhije, ki je. Vsekakor pa je od državnega zbora
                  odvisno, kaj bo podprl. Hvala.</p>
            </sp>
            <sp xml:id="SDZ3-Redna-05-2001-04-25.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Repliko na izvajanje gospoda Cukjatija ima gospod Gasparini.
                  Izvolite!</p>
            </sp>
            <sp xml:id="SDZ3-Redna-05-2001-04-25.sp37">

               <speaker>MARIO GASPARINI:</speaker>

               <p>Hvala lepa! No, najprej glede anarhije!</p>
               <p>Če vi predlagate pet, šest zbornic, potem je - čeprav ste rekli zdaj na koncu,
                  pač, da je to malo ublažitev - je tudi anarhija. Torej, ne govoriti, da bodo
                  združenja zdaj naredila "ne vem kakšno anarhijo" zaradi tega, ker morajo določene
                  pogoje izpolnjevati, torej da bi lahko dobili ta splošna pooblastila.</p>
               <p>Gospod Cukjati, nekaj drugega sem vam hotel replicirati! Kako lahko trdite kot
                  zdravnik, da so laboratorijski izvidi neverodostojni? Mislim, da to ni prav - da
                  ne rečem česa drugega! Hvala.</p>
            </sp>
            <sp xml:id="SDZ3-Redna-05-2001-04-25.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Replika, gospod Cukjati.</p>
            </sp>
            <sp xml:id="SDZ3-Redna-05-2001-04-25.sp39">

               <speaker>FRANCE CUKJATI:</speaker>

               <p>Moram se odzvati na to repliko.</p>
               <p>Od leta 1992 nimamo nobene institucije, ki bi verificirala podatke. Dobro veste,
                  da so prej slepe teste delali redno. Skorajda deset let se teh slepih testov ne
                  dela več. Slepi test pomeni, da je dobil katerikoli laboratorij - recimo v
                  Spodnjem Kašlju, vzorec, moral je narediti izvide in jih poslati nekomu, ki je za
                  to zadolžen. Potem dobi naprej dovoljenje za nadaljnje delo.</p>
               <p>Menim, da bi - ponovno poudarjam - resen pristop z nekim obveznim članstvom v taki
                  zbornici, kjer ne bi bili člani samo laboranti - ampak podobno, kot je v
                  lekarniški zbornici tudi institucije, tudi laboratorij kot pravna oseba in
                  podobno. Le tako bi bil možen resničen strokovni nadzor, ki ga potrebujemo. To
                  priznamo.</p>
            </sp>
            <sp xml:id="SDZ3-Redna-05-2001-04-25.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Replika?</p>
            </sp>
            <sp xml:id="SDZ3-Redna-05-2001-04-25.sp41">

               <speaker>MARIO GASPARINI:</speaker>

               <p>Oprostite, samo to.</p>
               <p>Ti slepi testi se delajo tudi danes. Veste, da transfuzijske postaje po celi
                  Sloveniji pošiljajo slepe teste, laboratorijske, v Holandijo. Če ne veste, vam
                  povem zdaj.</p>
            </sp>
            <sp xml:id="SDZ3-Redna-05-2001-04-25.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Vrhunec.</p>
            </sp>
            <sp xml:id="SDZ3-Redna-05-2001-04-25.sp43">

               <speaker>MAG. SIMON VRHUNEC:</speaker>

               <p>Če smem še toliko dodati.</p>
               <p>Stanje le ni tako neurejeno. S tem, ko nekdo dobi koncesijo za opravljanje
                  zdravstvene dejavnosti - jasno, da je bil preverjen iz večih naslovov, iz naslova
                  ministrstva, iz naslova zdravstvene zavarovalnice in tako naprej. Jasno je tudi
                  oziroma še enkrat poudarjam! Mi smo s temzakonom v naslednjih členih opredelili,
                  odločno odgovornost ministrstva za opravljanje strokovnih nadzorov s svetovanjem,
                  kadar to pooblastilo ni preneseno na neko drugo pravno osebo. Ponovno bi opozoril
                  tudi na tisti člen, ki opredeljuje strokovne nadzore s svetovanjem, ki vsakega, ki
                  je nosilec te dejavnosti zavezuje, da opravlja strokovni nadzor skupaj s
                  klinikami, kliničnimi instituti in tako naprej.</p>
               <p>S tem, da v tem konkretnem amandmaju tukaj sploh ni govora o tem vprašanju, ampak
                  je govora samo o vprašanju, kakšno je razmerje med zbornico in podeljevanjem
                  koncesije oziroma javnega pooblastila zbornici ali strokovnemu združenju. Mi še
                  enkrat poudarjam, želimo postaviti zbornico in strokovno združenje na isti nivo.
                  Naš argument je ta, da je v strokovnem združenju marsikdaj opredeljeno že oziroma
                  da se pojavlja vrh stroke neke poklicne skupine. Absolutno pa dopuščamo možnost
                  tudi, da je ta vrh organiziran znotraj zbornice po kriterijih, ki smo jih
                  zapisali: kdaj podeljujemo javno pooblastilo, kdaj prenašamo javno pooblastilo. Po
                  teh kriterijih se pa pokaže, kdo je bolj upravičen do tega javnega pooblastila,
                  ali zbornica ali strokovno združenje. V imenu vlade še enkrat predlagam, da tega
                  amandmaja ne podprete v tej obliki.</p>
            </sp>
            <sp xml:id="SDZ3-Redna-05-2001-04-25.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Beuermann.</p>
            </sp>
            <sp xml:id="SDZ3-Redna-05-2001-04-25.sp45">

               <speaker>RICHARD BEUERMANN:</speaker>

               <p>Hvala za besedo, gospa podpredsednica. Jaz se sicer nisem imel namena oglašati,
                  ampak moram reči, da sem v veliki dilemi v tem trenutku. Dva zdravnika pač tukaj
                  govorita popolnoma diametralno nasprotne stvari. Ko sem poslušal državnega
                  sekretarja, pa tudi nisem dobil ravno odgovora na to, ali navedbe dr. Cukjatija
                  držijo ali ne držijo. Tako, da bi jaz resnično prosil, da dobimo verodostojen
                  odgovor na to vprašanje. Hvala lepa!</p>
            </sp>
            <sp xml:id="SDZ3-Redna-05-2001-04-25.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vrhunec, izvolite.</p>
            </sp>
            <sp xml:id="SDZ3-Redna-05-2001-04-25.sp47">

               <speaker>MAG. SIMON VRHUNEC:</speaker>

               <p>Na neki način nisem razumel, gospod Beuermann, na katero vprašanje mislite, da bi
                  želeli odgovor. Se opravičujem.</p>
            </sp>
            <sp xml:id="SDZ3-Redna-05-2001-04-25.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Beuermann.</p>
            </sp>
            <sp xml:id="SDZ3-Redna-05-2001-04-25.sp49">

               <speaker>RICHARD BEUERMANN:</speaker>

               <p>Poglejte, gre za tisto izjavo dr. Cukjatija, ko govori o tem, da se ne delajo
                  slepi testi oziroma, da so stvari v laboratorijih zelo neurejene. Ker če je to
                  res, potem je to grozljivo. Mislim, da bi moral predstavnik vlade zelo jasno
                  povedati, ali to drži ali ne drži. Hvala!</p>
            </sp>
            <sp xml:id="SDZ3-Redna-05-2001-04-25.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vrhunec.</p>
            </sp>
            <sp xml:id="SDZ3-Redna-05-2001-04-25.sp51">

               <speaker>MAG. SIMON VRHUNEC:</speaker>

               <p>Jasno sem odgovoril, da zadeve niso tako neurejene. Preveri se tistega, kateremu
                  se dodeli koncesija. Res pa je, da do sedaj - do sprejemanja tega zakona oziroma
                  teh amandmajev, vladnih - pa ni bila jasno opredeljena odgovornost za opravljanje
                  strokovnega nadzora s svetovanjem takrat, ko ni organizirane pristojne zbornice.
                  Še enkrat poudarjam: z našimi amandmaji jasno definiramo odgovornost ministrstva
                  za zdravje za opravljanje te funkcije. Jasno jo opredeljujemo tukaj notri. V
                  kasnejši fazi bomo naleteli na ta amandma, na poseben člen, ki to nalogo dodeljuje
                  ministrstvu. Se ne izogibamo temu.</p>
            </sp>
            <sp xml:id="SDZ3-Redna-05-2001-04-25.sp52">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Gospod Cukjati, izvolite!</p>
            </sp>
            <sp xml:id="SDZ3-Redna-05-2001-04-25.sp53">

               <speaker>FRANCE CUKJATI:</speaker>

               <p>Očitno si je treba vzeti eno minuto več za pojasnitev slepih vzorcev. Moram reči,
                  da resnično po letu 1992 se to več ne opravlja redno, obvezno, kot je bilo nekoč
                  uvedeno, pa potem opuščeno. Slepi vzorci se prostovoljno delajo, kdor ima pač
                  toliko zavesti, da kontrolira svoje izvide. Moram pa reči, da so sodobnejše
                  aparature tudi sedaj tako servisirane, da proizvajalec sam omogoča testiranje
                  aparatov. Sodobna laboratorijska oprema je bolj varna, kot je bila nekoč. Tako, da
                  ni toliko strahu.</p>
               <p>Gre za naslednje. Ni sistema licenciranja, podaljševanja licenc - kot imajo,
                  recimo, nekateri drugi poklici - ki bi bilo vezano na slepe teste, na preverjanje
                  kvalitete rezultatov in podobno. Tega sistema ni. Jaz dvomim, da bo ministrstvo
                  samo ali s pomočjo nekega društva uspelo nek tak sistem uvesti na primeru
                  laboratorijske medicine - dvomim. Ne poznam primera v svetu, da bi lahko vladna
                  institucija to sama naredila. Lahko naredi samo preko sistema zbornic in javnih
                  pooblastil.</p>
               <p>Vendar tukaj tega ne bomo rešili, ker tega predloga ne bomo sprejeli, ga niti ni
                  notri, da bi bilo obvezno članstvo. Vsi amandmaji in vladne verzije gredo v smeri
                  prostovoljnega članstva. Je pač takšen predlog, da je pravzaprav vseena figa, kaj
                  sprejmemo.</p>
            </sp>
            <sp xml:id="SDZ3-Redna-05-2001-04-25.sp54">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. Glasovali
                  bomo najprej o amandmaju pod zaporedno številko pet na drugi strani pregleda
                  amandmajev. Glasujemo. Navzočih je 57 poslank in poslancev. Za je glasovalo 29,
                  proti 9.</p>
               <p><stage>(Za je glasovalo 29.)</stage> <stage>(Proti 9.)</stage></p>
               <p>Ugotavljam, da je amandma pod zaporedno številko pet sprejet.</p>
               <p>Prehajamo na glasovanje o amandmaju pod zaporedno številko šest. Glasujemo!
                  Navzočih je 57 poslank in poslancev. Za je glasovalo 11, proti 27.</p>
               <p><stage>(Za je glasovalo 11.)</stage> <stage>(Proti 27.)</stage></p>
               <p>Ugotavljam, da amandma pod zaporedno številko šest ni bil sprejet.</p>
               <p>Prehajamo na glasovanje o amandmaju pod zaporedno številko sedem. Glasujemo!
                  Navzočih je 57 poslank in poslancev. Za je glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma pod 7 sprejet.</p>
               <p>Prehajamo še na glasovanje o osnovnem amandmaju pod zaporedno številko 8.
                  Glasujemo! Navzočih je 57 poslank in poslancev. Za je glasovalo 28, proti 9.</p>
               <p><stage>(Za je glasovalo 28.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>Ker smo sprejeli ta amandma, je glasovanje o amandmaju pod točko 9 in o amandmaju
                  na amandma vlade k novemu 2.a členu pod točko 6 brezpredmetno.</p>
               <p>Prehajamo na razpravo in odločanje o štirih amandmajih k 2. členu. In sicer, pod 1
                  je amandma, katerega predlagatelj je France Cukjati, z opombo, da v kolikor je ta
                  amandma sprejet, je glasovanje o amandmaju pod točko 2, 3 in 4 brezpredmetno. Pod
                  2 se nahaja amandma odbora, ki ga vlada podpira z isto opombo, da v kolikor je
                  sprejet ta amandma, je glasovanje o amandmaju pod točko 3 in 4 brezpredmetno. Pod
                  3 je amandma vlade, pod 4 pa amandma, katerega predlagatelj je Zmago Jelinčič.
                  Vlada amandmaja ne podpira, matično delovno telo pa se ni opredelilo, ker je glede
                  na amandma odbora pod točko 2 postal brezpredmeten. V razpravo dajem torej
                  amandmaje k 2. členu pod 1, 2, 3 in 4. Želi kdo razpravljati? Gospod Cukjati,
                  izvolite!</p>
            </sp>
            <sp xml:id="SDZ3-Redna-05-2001-04-25.sp55">

               <speaker>FRANCE CUKJATI:</speaker>

               <p>Tukaj je tudi podoben predlog za ublažitev neurejenosti. Zakon o zdravstveni
                  dejavnosti govori, da se drugi poklici lahko prostovoljno združujejo v zbornice.
                  Nikjer pa ni navedeno, kakšne zbornice. Teh poklicev je zelo veliko. Tudi
                  možnosti, ki jih daje zakon, je neizmerno. Mislim, da če govorimo o zbornicah, ne
                  smemo misliti na društva, ker se resnično lahko združujejo kdorkoli, kadarkoli,
                  kjerkoli. Če že govorimo o zbornicah, bi vsaj navedli tipične poklice, ki se lahko
                  združujejo v zbornice. Določeni poklici oziroma določene zbornice so tudi take, da
                  vključujejo različne poklice, kot recimo zbornica laboratorijske medicine. Tu so
                  različni izvajalci laboratorijske medicine magistri farmacije, inženirji kemije,
                  biokemije, zdravniki, biologi, mikrobiologi, celo veterinarji in podobno. To se
                  pravi, različni poklici, ki se združujejo v neko celoto, v neko dejavnost. Če
                  ostane pri sedanji dikciji, da se združujejo poklici, potem se laboratorijski
                  delavci ne morejo združevati oziroma ne vem, kako. Tu je predlog, da se navedejo
                  zbornice in poklici, kako bi to izgledalo, če bo kdaj, mogoče v bodoče, vlada
                  želela javna pooblastila prenesti, da se bo vedelo, na koga.</p>
            </sp>
            <sp xml:id="SDZ3-Redna-05-2001-04-25.sp56">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Ker ne želi nihče več razpravljati, prehajamo... Gospod Vrhunec,
                  izvolite!</p>
            </sp>
            <sp xml:id="SDZ3-Redna-05-2001-04-25.sp57">

               <speaker>MAG. SIMON VRHUNEC:</speaker>

               <p>Hvala. Tudi v našem predlogu smo le predvideli, da lahko zbornice ustanovijo
                  pravne ali fizične osebe, torej ne samo poklicne skupine. Vendar pa je debata
                  potem na samem matičnem odboru prinesla neko drugo dikcijo, ki jo mi tudi
                  podpiramo.</p>
               <p>Na vsak način želimo vztrajati na svobodi tovrstnega združevanja in pri tem, da v
                  tem primeru, ko je ta interes na drugi strani izkazan, se pravi, na strani
                  tistega, ki se združuje, da gre za osebo zasebnega prava. Kdaj bomo pa prenašali
                  pooblastila? O tem odloča država. Hvala.</p>
            </sp>
            <sp xml:id="SDZ3-Redna-05-2001-04-25.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje.</p>
               <p>Najprej odločamo o amandmaju k 2. členu, ki je naveden pod zaporedno številko 1.
                  Glasujemo! Navzočih je 54 poslank in poslancev. Za je glasovalo 11, proti 33.</p>
               <p><stage>(Za je glasovalo 11.)</stage> <stage>(Proti 33.)</stage></p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo! Navzočih
                  je 55 poslank in poslancev. Za je glasovalo 40, proti 6.</p>
               <p><stage>(Za je glasovalo 40.)</stage> <stage>(Proti 6.)</stage></p>
               <p>Ugotavljam, da je amandma pod številko 2 sprejet. Zato je glasovanje o amandmajih
                  pod številkama 3 in 4 postalo brezpredmetno. Ker je 2. člen v celoti spremenjen,
                  ni potrebno glasovati o celotnem členu.</p>
               <p>Prehajamo na razpravo in odločanje o dveh amandmajih na osnovni amandma, ki je v
                  pregledu naveden pod zaporedno številko 7, in sicer pod pet je amandma na amandma
                  vlade k novemu 2a členu, amandma pod zaporedno številko šest je brezpredmeten, pod
                  zaporedno številko sedem pa je osnovni amandma za novi 2a, 2b in 2c člen, katerega
                  predlagatelj je Vlada Republike Slovenije. Želi kdo razpravljati? Ker ne,
                  prehajamo na odločanje. Glasujemo o amandmaju odbora pod zaporedno številko 5.
                  Glasujemo! Navzočih je 55 poslank in poslancev. Za je glasovalo 43, proti 3.</p>
               <p><stage>(Za je glasovalo 43.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju pod 7, katerega predlagatelj je vlada.
                  Glasujemo! Navzočih je 55 poslank in poslancev. Za je glasovalo 43, proti 1.</p>
               <p><stage>(Za je glasovalo 43.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju za novi 2č člen, ki je naveden pod
                  zaporedno številko 8, katerega predlagatelj je odbor. Vlada amandma podpira. Želi
                  kdo razpravljati? Ker ne, prehajamo na odločanje. Glasujemo! Navzočih je 55
                  poslank in poslancev. Za je glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju k 3. členu, katerega predlagatelj
                  je vlada, matično delovno telo amandma podpira. Želi kdo razpravljati? Ker ne,
                  prehajamo na odločanje. Glasujemo! Navzočih je 55 poslank in poslancev. Za je
                  glasovalo 39, proti nihče.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Tako smo sprejeli vse amandmaje k 1., 2. in 3. členu osnovnega predloga zakona.
                  Ostaja nam le še glasovanje o 4. členu, ki se nahaja v osnovnem predlogu zakona.
                  To je člen, ki govori o uveljavitvi zakona. O 4. členu glasujemo! Navzočih je 55
                  poslank in poslancev. Za je glasovalo 32, proti nihče.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Ugotavljam, da je 4. člen sprejet.</p>
               <p>Prehajamo na razpravo o naslovu zakona. Želi kdo razpravljati? Ker ne, prehajamo
                  na odločanje o naslovu. Glasujemo! Navzočih je 54 poslank in poslancev, za je
                  glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona. Ugotavljam, da so
                  bili k predlogu zakona v drugi obravnavi sprejeti amandmaji k členom 1, 2 in 3, in
                  vsi amandmaji za nove člene. Če želijo kvalificirani predlagatelji vložiti
                  amandma, prosimo, da to storijo. Pred tem pa sprašujem: Ali želi kdo razpravljati
                  o predlogu zakona v celoti? Gospod Anderlič, izvolite!</p>
            </sp>
            <sp xml:id="SDZ3-Redna-05-2001-04-25.sp59">

               <speaker>ANTON ANDERLIČ:</speaker>

               <p>Jaz samo želim pred tretjim branjem določen čas, kakšen dan za to, da bomo
                  proučili. Mislim, da je potrebno kakšen amandma vložiti. Hvala lepa!</p>
            </sp>
            <sp xml:id="SDZ3-Redna-05-2001-04-25.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Glede na predlog poslanske skupine LDS v tej fazi, se pravi v tretji
                  obravnavi, zaradi... Sprašujem še enkrat: Želi kdo razpravljati še v tretji
                  obravnavi? V kolikor ne; pred odločanjem o zakonu v celoti, v tretji obravnavi na
                  predlog poslanske skupine LDS za pripravo morebitnih amandmajev v tretji
                  obravnavi; v tej fazi prekinjam to točko dnevnega reda, ki jo bomo nadaljevali, ko
                  bo amandma morebiti v tretji obravnavi vložen. Hvala lepa predstavniku vlade.</p>
               <p>Prehajamo na <title>5.E TOČKO DNEVNEGA REDA - OBRAVNAVA PREDLOGA ZAKONA O
                     OMEJEVALNIH UKREPIH.</title>
               </p>
               <p>Predlog zakona je v obravnavo zboru predložila vlada Republike Slovenije. Za
                  trenutek počakamo, v kolikor se predstavnik vlade nahaja v bližini. Gospod Peter
                  Bekeš se nam pridružuje. Lepo pozdravljeni, predstavnik vlade, državni podsekretar
                  na ministrstvu za zunanje zadeve gospod Peter Bekeš. Ne želi, v imenu vlade,
                  besede.</p>
               <p>Predlog zakona je obravnaval odbor za zunanjo politiko kot matično delovno telo.
                  Prosim poročevalca, da predstavi mnenje odbora o predlogu zakona. Ker poročevalca
                  odbora namesto odsotnega gospoda Jelka Kacina, ki je predsednik odbora, ni, dajem
                  besedo predstavnikom poslanskih skupin. Želi v imenu poslanskih skupin kdo
                  predstaviti mnenje k temu predlogu zakona? Ker ne želi, dajem besedo poslankam in
                  poslancem. Želi kdo razpravljati? Ker ne, zaključujem splošno razpravo. Prehajamo
                  na <title>drugo obravnavo,</title> to je na razpravo ter odločanje o posameznih
                  členih zakona.</p>
               <p>Na osnovni predlog zakona, ki je sestavljen iz petih členov, ni bilo vloženega
                  nobenega amandmaja.</p>
               <p>Zboru predlagam, da skladno z drugo alineo 189. člena poslovnika po končani
                  razpravi in glasovanju o amandmajih in členih razpravlja in glasuje skupaj o
                  preostalih členih, h katerim niso bili vloženi amandmaji. Predlagani sklep ne bo
                  sprejet, če mu bo nasprotovala najmanj tretjina navzočih poslancev.</p>
               <p>Glasujemo! Ugotavljam, da smo ponovno nesklepčni.</p>
               <p>Po preštevanju, ki je bilo neodvisno od vloženih kartic, smo ugotovili, da nas je
                  zadostno število. /Oglašanje poslanca Soka iz klopi./ Gospod Sok, to ni res, samo
                  gospod Božič se nam je ta trenutek pridružil. Bilo nas je zadosti. Državni zbor je
                  bil sklepčen, zato ker po dogovoru večkrat vmes tudi ročno preštejemo. 52 nas je v
                  dvorani. Gospod Sok, vaš ugovor ni bil upravičen.</p>
               <p>Glasujemo o navedenem predlogu. Navzočih je 55 poslank in poslancev. Za je
                  glasovalo 36, proti 2.</p>
               <p><stage>(Za je glasovalo 36.)</stage> <stage>(Proti 2.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o petih členih v osnovnem besedilu zakona. Želi kdo
                  razpravljati? <stage>(Ne želi.)</stage></p>
               <p>V skladu s sprejetim predlogom prehajamo na odločanje o vseh petih členih.
                  Glasujemo! Navzočih je 55 poslank in poslancev. Za je glasovalo 42, proti 2.</p>
               <p><stage>(Za je glasovalo 42.)</stage> <stage>(Proti 2.)</stage></p>
               <p>Ugotavljam, da je bilo vseh pet členov v osnovnem besedilu zakona, kot jih je
                  predlagatelj predlagal, sprejetih.</p>
               <p>Prehajamo na razpravo o naslovu zakona. Želi kdo razpravljati? <stage>(Ne želi.)</stage></p>
               <p>Prehajamo na odločanje o naslovu. Glasujemo! Navzočih je 56 poslank in poslancev.
                  Za je glasovalo 41, proti eden.</p>
               <p><stage>(Za je glasovalo 41.)</stage> <stage>(Proti eden.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona. Izglasovali smo
                  zakon po členih in naslov. Odpiram razpravo o predlogu zakona v celoti. Želi kdo
                  besedo? Ker ne, zaključujem razpravo. Ugotavljam, da k predlogu zakona v drugi
                  obravnavi ni bil sprejet noben amandma, zato v tretji obravnavi ni možno vlagati
                  amandmajev. Prehajamo na odločanje o predlogu zakona v celoti. Samo trenutek!
                  Sekretariat sprašujem ali je morebiti zakon neusklajen? <stage>(Ni.)</stage> Hvala lepa!</p>
               <p>Prehajamo torej na glasovanje o zakonu v celoti. Glasujemo! Navzočih je 56 poslank
                  in poslancev. Za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet. S tem zaključujem to točko
                  dnevnega reda in se predstavnikom vlade lepo zahvaljujem za prisotnost.</p>
               <p>Prehajamo na <title>5.F TOČKO DNEVNEGA REDA - NA OBRAVNAVO PREDLOGA ZAKONA O
                     SPREMEMBI ZAKONA O TRIGLAVSKEM NARODNEM PARKU - skrajšani
                     postopek.</title> Predlog zakona je v obravnavo zboru predložila
                  skupina poslancev s prvopodpisanim Dušanom Vučkom. Želi predstavnik predlagateljev
                  predloga zakona besedo? Gospod Vučko, izvolite!</p>
            </sp>
            <sp xml:id="SDZ3-Redna-05-2001-04-25.sp61">

               <speaker>DUŠAN VUČKO:</speaker>

               <p>Spoštovana podpredsednica, spoštovane poslanke, spoštovani poslanci! Dovolite mi,
                  da vam predstavim razloge za vložitev novele zakona o Triglavksem narodnem
                  parku.</p>
               <p>Predlagatelji navedenega zakona se zavedamo, da je varstvo naravnih vrednot eno
                  izmed zelo pomembnih področij, na katerega mora s svojo zakonodajo posegati tudi
                  država. Gre za pomembno funkcijo države, ki je v sedanjem času, v prihodnosti bo
                  pa toliko bolj pomembno - še posebej, če upoštevamo okoliščine in posledice, ki
                  jih prinaša sodobno gospodarstvo tudi za okolje in naravo. Učinkovito varstvo
                  narave in naravnih vrednot vedno predpostavlja uvedbo določenih varstvenih
                  režimov, s katerimi se v javnem interesu zagotavlja varstvo vrednot. Pri uvajanju
                  varstvenih režimov narave oziroma naravnih vrednot je potrebno najti kompromis.
                  Kompromismed režimom varovanja in potrebami razvoja lokalnega prebivalstva na
                  zavarovanih področjih.</p>
               <p>Predlagatelji novele ugotavljamo, da je obstoječi zakon o Triglavskem narodnem
                  parku zastarel, saj je bil sprejet že leta 1981. Vse do danes pa ni doživel nobene
                  bistvene spremembe. Zakon kot tak bo potrebno temeljito prenoviti in ga uskladiti
                  z novo sistemsko zakonodajo na področju varstva narave oziroma z zakonom o
                  ohranjanju narave, ki ga je ta državni zbor sprejel v letu 1999. Obstoječi zakon o
                  Triglavskem narodnem parku ne upošteva mednarodno sprejetih standardov in
                  kriterijev varstva narave, ki jih je Republika Slovenija povzela z že omenjenim
                  zakonom o ohranjanju narave. S takšnim mnenjem se strinja tudi Vlada Republike
                  Slovenije, ki je v mnenju, ki ga je sporočila ob tej noveli, zapisala, da v okviru
                  Ministrstva za okolje in prostor že poteka postopek novelacije zakona o
                  Triglavskem narodnem parku.</p>
               <p>Predlagatelji novele poleg zastarelosti ugotavljamo tudi, da je obstoječi zakon o
                  Triglavskem narodnem parku izredno restriktiven. Zaradi preveč konkretnih
                  varstvenih režimov, ki v ničemer ne upoštevajo potreb razvoja lokalnega
                  prebivalstva in temeljijo zgolj na prepovedih določenega ravnanja v naseljenih
                  območjih se obstoječi zakon izkaže kot izredno restriktiven, tog in neživljenjski.
                  Ker obstoječi zakon ne vsebuje že omenjenih standardov in načel, povzroča
                  izvajanje zakona konflikte na eni strani med lokalnim prebivalstvom in na drugi
                  strani državo. Konflikti so se zlasti intenzivirali v času po ustanovitvi novih
                  občin, zaradi teženj teh občin, katerih območje sega tudi v območje Triglavskega
                  narodnega parka po nekem normalnem razvoju.</p>
               <p>Se pravi, razlogov za koflikte je več. Eden med njimi so razvojne težnje občin.
                  Del konfliktov se pojavlja zaradi oblastnega obnašanja javnega zavoda pri
                  izvajanju javnih pooblastil in pa tudi zaradi večje osveščenosti, tako fizičnih,
                  kot pravnih oseb, o pravicah v upravnih postopkih. Zdi se, da se je zakonodajalec
                  že leta 1981 zavedal restriktivnosti in togosti zakona. Zato v 14 členu dopušča
                  možnost izjemnih posegov. 14. člen namreč določa, citiram: "graditev objektov ali
                  drugi posegi v prostor, ki so prepovedani z 12. in 13. členom zakona, se lahko
                  izjemoma dovolijo s soglasjem takratne skupščine SR Slovenije". Gre za to, da je
                  bilo zakonodajni veji oblasti prepuščeno odločanje o izjemnih soglasjih. Zanimivo
                  je, da v praksi ni prišlo do uporabe tega instituta. Razen v enem primeru, in
                  sicer v primeru izgradnje kapelice na Kredarici.</p>
               <p>Predlagatelji v celoti soglašamo z mnenjem sekretariata za zakonodajo in pravne
                  zadeve, ki ugotavlja, da se izjema v praksi ni uporabljala tudi zaradi tega, ker
                  postopek za pridobitev soglasja ni bil natančneje razdelan, s tem pa se tudi
                  zakonito poseganje v zavarovano območje ni moglo uresničevati</p>
               <p>Osnovni namen predlagane novele zakona je torej omogočiti uporabo tega instituta
                  in na ta način omogočiti zakonito - poudarjam - zakonito poseganje v območje
                  Triglavskega narodnega parka.</p>
               <p>Ob upoštevanju načela delitve oblasti predlagatelji menimo, da izdajanje soglasij
                  v upravnih postopkih za posege v prostor ne sodi v pristojnost zakonodajne veje
                  oblasti, se pravi, državnega zbora, temveč da je to pristojnost izvršilne veje
                  oblasti, vlade, ministrstev. V zvezi s tem predlagamo, da soglasje k izjemnemu
                  posegu izda vlada Republike Slovenije.</p>
               <p>Predlog novele torej zasleduje sledeče cilje:</p>
               <p>- prvič, uskladiti določbo 14. člena z načelom delitve oblasti, kar je v soglasju
                  z mnenjem sekretariata za zakonodajo in pravne zadeve;</p>
               <p>- drugič, zmanjšati restriktivnost zakona, ga narediti bolj življenjskega in na ta
                  način zmanjšati konflikte, ki so prisotni;</p>
               <p>- tretjič, omogočiti posege, s katerimi se omogoča in spodbuja razvoj lokalnega
                  prebivalstva;</p>
               <p>in nenazadnje - četrtič, da na ta način racionaliziramo tudi delo parlamenta in ga
                  ne obremenjujemo s posameznimi izdajanji soglasij.</p>
               <p>Predlagatelji soglašamo z amandmaji vlade Republike Slovenije, ki podrobno
                  določajo postopek pridobivanja soglasja za izjemni poseg, kar je tudi v skladu z
                  mnenjem sekretariata. Z amandmaji vlade, ki so bili usklajeni s predlagatelji
                  novele, se za izdajo soglasja za izjemni poseg določata dva materialna kriterija:
                  - prvič, da objekt, naprava ali drug poseg v prostor ne ogroža naravnih vrednot,
                  namenov in ciljev ustanovitve parka in ne bo kot tak povzročil okrnitve narave; -
                  drugi materialni pogoj za izdajo soglasja, da se s posegom spodbujajo in omogočajo
                  razvojne možnosti prebivalcev v parku.</p>
               <p>Ker je pri obravnavanem postopku potrebno upoštevati avtonomijo lokalnih skupnosti
                  pri sprejemanju prostorskih aktov, predlagatelji soglašamo z amandmajem vlade k 1.
                  členu, ki predvideva, da vlada Republike Slovenije izda soglasje za izjemni poseg
                  na način, da izda soglasje k prostorsko izvedbenemu aktu občine, ki ga sprejema v
                  skladu z zakonom o lokalni samoupravi občinski svet in s katerim se tudi opredeli
                  izjemni poseg.</p>
               <p>Preden zaključim, pa še tole. Po uvrstitvi predloga novele na dnevni red seje
                  državnega zbora se je pri posameznih medijih, pa tudi pri posameznikih, pojavila
                  bojazen, da se s tem zakonom ruši obstoječi režim varstva Triglavskega narodnega
                  parka in da se skozi zadnja vrata omogoča intenzivna pozidava Triglavskega
                  narodnega parka, še posebej območje Bohinja. Takšna razmišljanja so po mojem
                  mnenju posledica nepoznavanja predpisov, ki urejajo področje varstva narave, še
                  zlasti pa predpisov, ki urejajo področje urejanja prostora, urejanja naselij in
                  posegov v prostor. Vse tiste, ki tako razmišljajo, moram žal razočarati in s tega
                  mesta jasno povedati, da ne gre za to.</p>
               <p>Pri predlagani noveli gre za to, da se prebivalcem na območju narodnega parka
                  omogoči tiste posege v prostor, ki so potrebni za opravljanje gospodarske
                  dejavnosti, zlasti turizma, in s katerimi se v ničemer ne ogroža biotske
                  raznovrstnosti, naravnih vrednot ali zavarovanega območja. Gre za spremembo, ki bo
                  zmehčala togost sedanjega zakona o Triglavskem narodnem parku in ga naredila bolj
                  po meri ljudi. Ob sprejemanju te novele, se nam kolegice in kolegi - ponuja
                  priložnost, da pokažemo in dokažemo, da smo željni in sposobni najti takšne
                  rešitve, ki bodo omogočale kvalitetno sobivanje človeka z naravo. Predlagam vam,
                  da predlagano novelo tudi sprejmete.</p>
               <p>Na koncu bi opozoril samo še na neko redakcijsko napako, ki se je pojavila med
                  sprejemanjem zakona, in sicer: naslov zakona govori, da gre za zakon o spremembi
                  zakona o Triglavskem narodnem parku. V bistvu, pravno formalno, pa gre "za
                  spremembe in dopolnitve". Sekretariat bi prosil, da to tudi upošteva. Hvala
                  lepa!</p>
            </sp>
            <sp xml:id="SDZ3-Redna-05-2001-04-25.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Predlog zakona je obravnaval odbor za infrastrukturo in okolje kot
                  matično delovno telo. Prosim poročevalca, da predstavi mnenje odbora o predlogu
                  zakona. Podpredsednik odbora, gospod Janko Veber. Izvolite!</p>
            </sp>
            <sp xml:id="SDZ3-Redna-05-2001-04-25.sp63">

               <speaker>JANKO VEBER:</speaker>

               <p>Hvala za besede! Vsem lep pozdrav! Odbor državnega zbora za infrastrukturo in
                  okolje je na svoji 5. seji dne, 7.3.2001, obravnaval predlog zakona o spremembi
                  zakona o Triglavskem narodnem parku. Predlagatelj zakona je v tej vsebini predvsem
                  poudaril željo po uskladitvi določb 14. člena z ustavnim načelom delitve oblasti
                  in po odpravi nepotrebne obremenitve državnega zbora, ki po svoji vsebini sodi v
                  pristojnost izvršilne oblasti. Na te rešitve je dal svoje mnenje tudi sekretariat
                  državnega zbora, ki je opozoril na to, da bi bilo s prenosom pristojnosti za
                  odločanje na vlado, smotrno določiti tudi postopek pri podeljevanju soglasij in
                  izoblikovati ustrezna merila, na podlagi katerih bo vlada Republike Slovenije
                  dajala soglasja.</p>
               <p>O tem je pozneje na odboru tekla razprava, v katero se je vključevala tako vlada
                  kot člani odbora. Oblikovani so bili amandmaji, ki povzemajo stališča sekretariata
                  in rešitve, ki so bile oblikovane zato, da se dejansko določijo postopki za
                  sodelovanje vlade pri izdajanju odločb. Odbor za infrastrukturo in okolje je
                  podprl amandmaje vlade k 1. členu in za novi 1.a člen, ravno tako pa tudi amandma
                  na amandma vlade k 1. členu skupine poslancev s prvopodpisanim Dušanom Vučkom. Po
                  končani razpravi je odbor za infrastrukturo in okolje sprejel sklep, da predlaga
                  državnemu zboru, da predlog zakona o spremembi zakona o Triglavskem narodnem parku
                  sprejme skupaj z amandmaji, ki jih odbor podpira. Hvala!</p>
            </sp>
            <sp xml:id="SDZ3-Redna-05-2001-04-25.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Želi besedo predstavnica sekretariata? <stage>(Ne želi.)</stage> Želi besedo
                  predstsavnik vlade? <stage>(Ne želi.)</stage> Želijo besedo predstavniki poslanskih skupin? Dr.
                  Andrej Bajuk v imenu poslanske skupine Nova Slovenija. Izvolite!</p>
            </sp>
            <sp xml:id="SDZ3-Redna-05-2001-04-25.sp65">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča! Spoštovane kolegice in kolegi! Predlog spremembe
                  zakona in dopolnitev zakona o Triglavskem narodnem parku v principu podpiramo, ker
                  končno le skuša rešiti odprto vprašanje, ki ga ljudje, ki tam živijo, zelo močno
                  čutijo. Glede tega vprašanja. Očitno je to potrebno. Dejstvo pa je, da nam danes
                  ni jasno, če ta zakon resnično rešuje celoten problem - v tem smislu, da ni še
                  dokazano, da če je prišlo do teh težav, če jih bo dejansko sprememba 14. člena
                  tudi rešila.</p>
               <p>Težave niso bile v državnem zboru. Težave so nastale in še nastajajo po zelo
                  kompliciranem administrativnem postopku na področju ministrstva za okolje in
                  prostor in drugih, ki imajo v izvršilni oblasti odgovornost za to. Torej ni jasno,
                  če bomo resnično tudi to rešili. Zato tudi predlagamo in to je del dveh sklepov,
                  ki smo jih predložili v državni zbor - da se bi državni zborzavezal, da bo v
                  najkrajšem času, recimo, v treh mesecih, tu pregledal celotni zakon o Triglavskem
                  narodnem parku.</p>
               <p>Sam po sebi je ta predlog le urejeval v nekem smislu razmerje med izvršilno in
                  zakonodajno oblastjo. Ni nekih teoretičnih razlogov, na katere bi se človek lahko
                  opiral in še insistiral in zahteval, naj zakonodajalci odločajo o konkretnih
                  posegih, ki jih sedanji zakon dovoljuje. Menimo, da je to pravilen pristop glede
                  naše ustavne ureditve. Vendarle nas skrbi in zato smo predlagali tudi amandma na
                  amandma vlade. In to je - če mi dovolite, bi ga rad prebral: "da smo vključili
                  tudi soglasje občinskega sveta občine, na območju katere se nahaja nepremičnina, v
                  katero se posega. Zavedamo se, da je to v naši zakonodaji pač mogoče. Vendar ni
                  jasno, da kar se tiče konkretnega obsega, da ima tudi občinski svet možnost."</p>
               <p>Seveda, možnost obstaja. Radi bi pa, da bi glede Triglavskega narodnega parka
                  prišlo do ravnovesja med skupnim interesom celotne Slovenije in interesov tistih
                  ljudi, ki tam živijo. Predlagana rešitev ohranja, da namesto državnega zbora
                  Republike Slovenije o izjemnem dovoljevanju posegov - ki so sicer z zakonom o
                  Triglavskem narodnem parku prepovedani - odločata vlada Republike Slovenije in
                  občinski svet občine, na območju katere se nahaja nepremičnina, v katero se
                  posega. Za izjemno dovolitev posega sta torej potrebni obe soglasji, v kolikor bo
                  državni zbor to sprejel, ker bo lokalna skupnost le tako zaščitena pred
                  morebitnimi pritiski in zlorabami oblasti iz prestolnice. Če bo pristojnost
                  državnega zbora, ki jo ima po sedaj veljavnem zakonu o Triglavskem narodnem parku,
                  prenešena na vlado Republike Slovenije, je nujno potrebno poleg soglasja vlade za
                  izjemne posege v prostor dodati še soglasje lokalne skupnosti, občinskega sveta
                  občine, za območje katere gre. Z dodatnim soglasjem občinskega sveta bi
                  zagotovili, da bi bile delno upoštevane tudi upravičene želje in načrti občin
                  glede gospodarskega in prostorskega razvoja posameznih območij, tudi tistih v
                  Triglavskem narodnem parku. Tako bi se izognili tudi odločitvam, ki bi bile
                  izrazito nesprejemljive tako za nacionalne interese kot tudi za lokalno
                  okolje.</p>
               <p>Vsekakor je treba s spremembo zakona doseči, da bo mogoče hitro in ob upoštevanju
                  varovanja narave in kulturne dediščine v Triglavskem narodnem parku dovoliti
                  izjemne posege v prostor, ki omogočajo preživetje tam stalno naseljenim
                  prebivalcem.</p>
               <p>Menimo, da sta soglasji vlade in občinskega sveta zagotovilo, da bodo tovrstne,
                  sicer malo številne prošnje - v vseh teh letih, odkar je veljaven ta zakon, jih je
                  bilo do sedaj, kot smo ugotovili, predstavljeni samo devet v državnem zboru, o
                  katerih pa še nismo nikdar razpravljali - rešene v skladu z nacionalnim in
                  lokalnim interesom. Hkrati deluje takšno dvojno odločanje kot varovalka pred
                  morebitnimi zlorabami oblasti. Celo v bivšem sistemu so se zavedali velike
                  vrednosti narodnega bogastva na območju Triglavskega narodnega parka. Zato so se
                  odločili, da bo o izjemnih posegih na tem območju odločal najvišji državni organ,
                  to je bila skupščina. Vedeli so, da so to turistično zelo atraktivni kraji, ki kar
                  kličejo po izrabi v komercialne oziroma počitniške namene. Vendar se moramo
                  zavedati, da tudi na področju vlade Republike Slovenije lahko pride do relativno
                  zaprte in homogene skupine ljudi, ki jo morda družijo tudi sorodni interesi. Zato
                  je v vladi mnogo večja možnost za zlorabo moči, kot pa je v državnem zboru samem.
                  To so drugačna vprašanja, ne zakonodajnega značaja. Triglavski narodni park je
                  obče dobro vseh Slovencev in Slovenk, zato moramo pozorno bdeti, da ne bi postal
                  nikogaršnja vikend parcela ali mogoče še kaj hujšega. V kolikor bo vlada dobila
                  pristojnost za odločanje o zadevnih izjemnih posegih v prostor, bomo pozorno
                  spremljali vsak postopek izdaje zadevnega soglasja. Najboljši zaščiti pred
                  oskrunjanjem narave in kulturne dediščine sta zagotovo transparentnost in jasnost
                  postopkov. Zato je potrebno pospešeno delati na predlogu novega zakona o
                  Triglavskem narodnem parku, ki bo moral zagotavljati varovanje okolja v skladu s
                  standardi, ki jih imajo za takšna območja najbolj ekološko osveščene države.</p>
               <p>Glede sklepov - ko sem že pri besedi, bi pa rad tudi to še pojasnil, da smo
                  predlagali dva. Prvi je, da se državni zbor naveže, da bo v roku 30 dni obravnaval
                  vse predloge fizičnih in pravnih oseb, ki so zaprosile za odločitev o njegovih
                  vlogah v zvezi s 14. členom zakona o Triglavskem narodnem parku. Spoštovane
                  kolegice in kolegi! V kolikor sem seznanjen, do zadnjih desetih dni, je v državnem
                  zboru 9 takih prošenj. Mislim - da ne glede na to, kakose bomo odločili glede 14.
                  člena zakona se moramo zavezati danes, da bomo o teh 9 vlogah resnično debatirali,
                  jih analizirali in se o njih tudi odločili. Ne glede na to, kdaj bo zakon. Ker, če
                  se ne bomo, bodo ti ljudje, ki tam živijo, ki že leta in leta čakajo neko sploh
                  obravnavo, morali še čakati, preden bodo sprejeti podzakonski akti, preden bo
                  resnično delovala druga birokratična mašina in preden bo prišlo do neke odločitve.
                  Ne glede na to, kaj bomo odločili, bi morali odgovornost, ki jo imamo sedaj,
                  danes, glede 14. člena tudi izvesti.</p>
               <p>Drugi predlog sklepa, da državni zbor predlaga vladi Republike Slovenije, da v
                  roku treh mesecev pripravi nov zakon o Triglavskem narodnem parku, v katerem bo
                  varovanje naravne in kulturne dediščine urejeno celovito in v katerem bo
                  normativna ureditev primerljiva z ureditvijo v tujih narodnih parkih in v skladu z
                  dognanji domače in tuje stroke. V zakonu naj se tudi v bodoče dovoljujejo zgolj
                  tisti posegi v park, ki so nacionalnega pomena. To naj se zagotovi z javnostjo in
                  transparentnostjo postopkov, v katerih se bodo dovoljevale izjeme. Hvala lepa!</p>
            </sp>
            <sp xml:id="SDZ3-Redna-05-2001-04-25.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Ker ne želi nobena druga poslanska skupina več predstaviti svojega
                  mnenja, dajem besedo poslankam in poslancem. Gospod Vučko, izvolite! Razprava je
                  omejena na 5 minut.</p>
            </sp>
            <sp xml:id="SDZ3-Redna-05-2001-04-25.sp67">

               <speaker>DUŠAN VUČKO:</speaker>

               <p>V splošnem delu, ker smo pri splošni obravnavi, bi bila potrebna določena
                  pojasnila glede na izvajanje dr. Bajuka. Prvič, popolnoma se strinjam z njim, ko
                  govori o tem, da je vloga občin pomembna. Na žalost, ko se je ta zakon sprejemal,
                  leta 1981, občine, lokalno prebivalstvo ni bilo vključeno v sprejemanje tega
                  zakona. Eno temeljnih načel novega zakona o ohranjanju narave je sodelovanje občin
                  pri teh postopkih, kadar se vzpostavljajo nova zavarovana območja. Vendar pa je
                  treba odgovoriti še na nekaj. To, kar je on govoril in v bistvu, kar predlagajo s
                  svojim amandmajem, je v bistvu zajeto, in sicer v amandmaju vlade na 1. člen, v
                  katerem govori, da se izjemno soglasje izdaja - to sem v svoji obrazložitvi
                  povedal - na ta način, da predhodno o tem odloči občinski svet, in sicer, ko začne
                  postopek za sprejem prostorskega izvedbenega akta. Prostorski izvedbeni akti pa
                  so: prostorski ureditveni pogoji, eventualni zazidalni načrt ali ureditveni
                  načrt.</p>
               <p>Ko smo iskali rešitve za konsistentnost postopka, predvsem z vidika obstoječe
                  zakonodaje - na kar je opozoril sekretariat - smo ugotovili, da seveda vlada kot
                  taka ne more posegati v avtonomno pravico lokalnih skupnosti. Sedanji zakon o
                  urejanju prostora pač določa, da prostorske akte sprejema občina. Ker pa so bili
                  prostorski akti sprejeti na podlagi novovarstvenih smernic in zahtev države in te
                  izjeme in posegi, niso dovoljeni, ker so pač z zakonom prepovedani, je potrebno
                  predhodno uskladiti prostorski akt občine. Drugače bi se lahko v nasprotnem
                  primeru zgodilo - kar smo pa hoteli preprečiti - da bi vlada sprejemala mimo
                  občinskega sveta ali občine. Tako, da v tem tretjem odstavku obstoječega amandmaja
                  vlade je to zajeto. Zato se mi zdi po vsebini ta amandma nepotreben.</p>
               <p>Glede vašega nastopa glede vikendaštva! Veste, dr. Bajuk, mogoče ste premalo
                  seznanjeni, pa niti objektivno ne morete biti seznanjeni, ker ste šele nekaj časa
                  v Sloveniji. Triglavski narodni park obstaja 15 let, še več, od leta 1981, se
                  pravi devetnajst let. V tem času se je kljub takšni varovalni politiki v Bohinju
                  zgodilo 700 zavezancev za plačilo davka na počitek in rekreacijo. Od tega je cca.
                  30 do 40% klasičnih vikend hišic. Od teh 40% jih je postavljenih na črno 10%.
                  Državni zbor se je tega poskušal lotiti že pred leti, pa je bil neuspešen, ker je
                  bilo preveč, preobsežno.</p>
               <p>Dejstvo pa je, da smo s predlogom novele in z amandmajem zaostrili pogoje. Tukaj
                  smo dali dva materialna pogoja, na katera sem posebej opozoril in na katera bi rad
                  še enkrat opozoril. Zato, in sicer, da gre za razvoj lokalnega prebivalstva, in da
                  gre za posege, ki v ničemer ne ogrozijo varstva naravnih vrednot. To pomeni, da si
                  tudi domačin ali kdorkoli v Bohinju ne more izmisliti v osrednjem območju
                  Triglavskega narodnega parka zgraditi - ne vem - tovarno ali česarkarkoli drugega.
                  Seveda pa je potrebno vzpodbujati razvoj turizma. Sedanji zakon prepoveduje občanu
                  v naselju, ki je opredeljeno kot turistično zaokroženo območje po zakonu o
                  pospeševanju turizma, spremeniti svojo lastno hišo v apartmaje ali v sobo za
                  oddajanje. To je neživljenjsko, to je togo. Upravni organ pri izdajanju soglasja
                  se je zgolj skliceval na določbo zakona, ki v 13. členu to prepoveduje. Zgodba je
                  bila zaključena.</p>
               <p>S to predlagano novelo ožimo območje posegov. Ker prej bi se lahko - ob
                  predpostavki, da ima ena politična opcija v državnem zboru večino, ki res lahko
                  vse naredi - državni zbor ob tem zakonu odločil, da Bohinj pozida s hoteli ali pa
                  z vikendi, kakorkoli, čeprav zakon to prepoveduje.</p>
               <p>Predlagatelji ocenjujemo in mislim, da vlada temu tudi sledi,... /Opozorilni znak
                  za konec./... da ne dopustimo nobenih posegov, ki niso z vidika razvoja
                  prebivalstva in z vidika varstva narave. To je bil namen. Zato mislim, da se s tem
                  zakonom marsikaj spreminja. Tu ne more nihče...</p>
            </sp>
            <sp xml:id="SDZ3-Redna-05-2001-04-25.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Vučko...</p>
            </sp>
            <sp xml:id="SDZ3-Redna-05-2001-04-25.sp69">

               <speaker>DUŠAN VUČKO:</speaker>

               <p>Samo še zaključim misel - nihče računati, da bo skozi ta zakon, skozi to novelo,
                  bodisi legaliziral tiste vikende, ki so bili postavljeni na črno, ali pa
                  postavljal nove. To naj bo sporočilo.</p>
            </sp>
            <sp xml:id="SDZ3-Redna-05-2001-04-25.sp70">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Besedo ima gospod Sok in potem gospod Partljič.</p>
            </sp>
            <sp xml:id="SDZ3-Redna-05-2001-04-25.sp71">

               <speaker>ALOJZ SOK:</speaker>

               <p>Hvala za besedo, gospa predsedujoča! Spoštovane poslanke in poslanci! Gospodu
                  Vučku bi rad povedal, da ne glede na to, kje je dr. Bajuk živel, obstaja
                  Triglavski narodni park že od nekdaj. Torej je zakon morda iz pred 15 let nazaj.
                  Park kot takšen pa je v naravi od takrat, ko ga je ustvarila narava.</p>
               <p>Glede te spremembe, pod katere ste se vi kot prvopodpisani podpisali in jih
                  predlagate, torej, ta sprememba ne odpravlja zastarelosti sedaj obstoječega
                  zakona. Ta sprememba v glavnem - bi rekel - operacionalizira odločanje in ga
                  prenaša iz državnega zbora v sfero vlade, se pravi izvršilne oblasti, kjer ste vi
                  kot LDS še močnejši kot v tem parlamentu - in sam jo tudi skozi to razumem - in jo
                  pač hočete na takšen način tja speljati. Moram reči, da sem bil v odboru za
                  infrastrukturo bil deloma zaveden, ker sem pač verjel, da se nekoč republiška
                  skupščina, sedaj pa državnizbor, s temi zadevami ni hotel ukvarjati. Vendar sem
                  pozneje izvedel, da te zadeve sploh niso prišle do državnega zbora. Se pravi,
                  ostale so na nivoju izvršilne oblasti, to pa je, na upravnih enotah, od koder bi
                  se te zadeve morale že zdavnaj posredovati državnemu zboru, vendar se niso, tam so
                  se prelagale. In, tako kot je povedal dr. Bajuk, gre za osem ali devet zadev, ki
                  so zlahka rešljive.</p>
               <p>Glede Triglavskega narodnega parka, ne glede na to, kakšen zakon bomo kdaj
                  sprejemali, bodo morale zadeve ostati vedno v določeni meri restriktivne. Vedno!
                  Ker je to v nacionalnem interesu in je tudi last vseh nas, se pravi, vseh
                  državljanov te države. Strinjam pa se z vsemi tistimi, ki pravite, da ne na škodo
                  tega, da se tam ne dovoljuje nikakršnega razvoja, temveč,poudarjam, za domačine.
                  Mi se pa bojimo, če se bodo ta vrata preširoko odprla, da se bo potem tam gradilo
                  ne samo s strani domačinov, ampak mogoče tudi - kaj jaz vem - prijateljev gospoda
                  ministra Kopača in podobne zadeve.</p>
               <p>Omenili ste, predlagatelji, oblastno obnašanje javnega zavoda Triglavski narodni
                  park. Torej, s tem jaz ne morem strinjati! Triglavski narodni park se je obnašal v
                  skladu s trenutno veljavno zakonodajo. Torej ne gre za nikakršno oblastno
                  obnašanje. Pač, zakon jim je to prepovedoval in zato niso mogli v nasprotju z
                  zakonom dati soglasja k določenim posegom. Lahko pa bi to naredil državni zbor, če
                  bi zadeve do državnega zbora prišle, ampak ugotavljamo, da niso: da so, pač,
                  obstale na upravni enoti in da se je s tega - tam, na tistem področju - delalo
                  veliko politiko in kot sem lahko ob neki priliki tudi izvedel, da se je nabiralo,
                  pač, politične točke, kdo bo tisti, ki bo te zadeve uredil.</p>
               <p>Torej, kar se tiče državnega zbora, zato smo predlagali ta dva sklepa, da bi ta
                  državni zbor čimprej uredil te zadeve, da bi teh 8 vlog prednostno obravnaval, ker
                  so rešljive, ker niso sporne, in da te zadeve na takšen način zaključimo.</p>
               <p>Kar se pa tiče našega amandmaja, bi pa dodal tole. Amandma govori o tem, da za te
                  izredne posege, torej ki gredo v nasprotju s prostorskim planom, ki je akt, ki ga
                  sprejema, seveda, lokalna skupnost, da za te posege poleg soglasja vlade da
                  soglasje tudi lokalna skupnost. Torej, to ni isto. Prostorski plan je akt, na
                  podlagi katerega se potem, pač, prostorsko urejajo zadeve. Če pa se neka zadeva
                  pojavi, ki je v nasprotju s prostorskim planom, potem pa lahko da soglasje vlada
                  in mi predlagamo, da tudi lokalna skupnost. S tem želimo doseči samo to, da se,
                  pač, lokalna skupnost enakopravno in enakovredno vključi v dajanje tega soglasja.
                  In ne bo držalo, da je ta amandma, ki ga predlagamo mi, že vsebovan v amandmaju
                  vlade. Torej, mi predlagamo, da to zadevo podprete in to zadevo začasno na takšen
                  način rešimo. Torej, soglasje za te izjemne posege - tako vlada kot tudi lokalna
                  skupnost. Predlagam pa tudi, da nam pomagate oziroma da sprejmete oba sklepa:
                  torej, eden je ta, da se te vloge, ki so že v postopku in so res zastrašujoče
                  dolgo v postopku, da se te vloge takoj rešijo in pa, da se vlado z drugim sklepom
                  zadolži, da v roku pol leta pripravi nov zakon o Triglavskem narodnem parku. Kajti
                  - s tem se pa strinjamo - ta, ki je, je zastarel in bi bilo za današnje potrebe
                  treba pripraviti in sprejeti nov zakon. Hvala lepa.</p>
            </sp>
            <sp xml:id="SDZ3-Redna-05-2001-04-25.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Štirje so se javili k replikam, in sicer, najprej gospod Partljič,
                  potem gospod Vučko, potem gospod Gerenčer. Dr. Bajuk, ste se javili k repliki na
                  izvajanje? <stage>(Da.)</stage> In potem dr. Bajuk. Najprej gospod Partljič, izvolite.</p>
            </sp>
            <sp xml:id="SDZ3-Redna-05-2001-04-25.sp73">

               <speaker>ANTON (TONE) PARTLJIČ:</speaker>

               <p>Jaz sem mislil imeti samo eno redakcijsko pripombo. Mislim, da je bila potrebna
                  redakcija in vladnega amandmaja in amandmaja, ki ga predlagajo kolegi iz Nove
                  Slovenije. Ampak, bom v obliki replike to tudi uredil, ker me nekdo zunaj čaka, od
                  drugod, pa se moram iti samo javiti, pa se bom vrnil.</p>
               <p>Znotraj tega bi najprej rekel, da sedaj šele slišim, da so pravzaprav tudi zadaj
                  politične dimenzije tega amandmaja na amandma; v strahu, da bo zmeraj Kopač, pa da
                  bo zmeraj LDS. Jaz verjamem, da ob tako veliki večini, kot zgleda, da ta bojazen
                  ni iz trte izvita, ampak zakonov na nek način naj ne bi delali na ta način. Morali
                  bi veljati - jaz mislim, da ti ljudje niso večni in tudi LDS ne bo večna - zato se
                  mi zdi na ta način diskutirati...</p>
               <p>Drugič; sem mislil, da je morda res delno v amandmaju vlade stvar razrešena, pa
                  ni, ker gre lahko za upravne enote. Ne verjamem pa, da vaš predlog bi lahko veliko
                  pripomogel, če pomislim, kako delajo nekateri občinski sveti, kako bojkotirajo
                  seje in kako se težko zmenijo za kakšne stvari. Ne verjamem, da bo šlo tako lahko,
                  prihajalo do sprememb - če boste pričakovali, da se bodo politične sile, in
                  občinski sveti so politična telesa, so sestavljeni iz strank - če mislite, da se
                  bo tam stvar veliko bolj pospešila.</p>
               <p>Imel sem pa pripombo na redakcijo, ob čemer naj tudi takoj glasno in jasno povem,
                  da se mi opombe na gospoda Bajuka, koliko časa je pri nas ali kakšen jezik govori,
                  zdijo v resnici neumestne in mislim, da bi lahko tudi na nek način opozorili, da
                  se to naj ne dela. To pravim zaradi tega, da ne bikdo morda moje pripombe štel v
                  tem smislu in tudi pri predstavljanju pred dobrim letom, ko se je očitalo
                  vprašanje jezika, sem jaz protestiral in povedal, da ima marsikdo od nas morda
                  slabši jezik. Zato prosim, da ne vzemite pripombe v ta kontekst.</p>
               <p>Od gradiva, ki smo ga dobili, je ta - kot zmeraj - pravzaprav slovensko vzorno,
                  čeprav pravno precej zamotano, napisano samo gradivo sekretariata. Že pri gradivu,
                  Andrej, tvojega odbora, je sicer nekaj tiskovnih napak, pa še mogoče kakšna
                  redakcijska, ki bi lahko zavedla razumevanje. S čimer ne mislim, da je tistim, ki
                  na teh odborih te stvari morajo zapisati, lahko po vsej diskusiji.</p>
               <p>V vladnem amandmaju - opozoril bi sekretariat ali koga - da pri redakciji bo treba
                  paziti. Če preberem vladni amandma, pa boste videli, da bi lahko prišlo do težav v
                  razumevanju. "Graditev objektov, naprav in drugih posegov v prostor se lahko
                  izjemoma dovoli s soglasjem vlade itd." Če odštejem srednji način itd. - jaz
                  vprašam, lahko pa da ne razumem - graditev objektov, naprav in drugih posegov v
                  prostor. Ali gre za "graditev drugih posegov v prostor" ali pa gre za "graditev
                  objektov, naprav in drugi posegi v prostor". Ali gre za "graditev drugih posegov v
                  prostor" ali gre preprosto za "druge posege v prostor" - vprašam? Mislim, da bi se
                  pri zadnji redakciji se splačalo pogledati.</p>
               <p>Temu amandmaju, ki ga pa predlagajo kolegi, kjer - kot rečeno - sem za to, da
                  imajo občine besedo, da pa nisem siguren, da bi se splačalo zapisati ravno
                  "sveti", ker ni razloga, da bi zaradi tega šlo. Predlagam, da se morda tudi
                  posveti ena redakcija kasneje, ker mislim, da se ponovi vse isto. "Graditev
                  objektov, naprav in drugih posegov v prostor itd.," se po vašem doda, da izjemoma
                  s soglasjem vlade in se doda "in s soglasjem občinskega sveta občine, na območju
                  katere se nahaja nepremičnina, v katero se posega". Ni potrebno dvakrat "ne v
                  katero" in "ne sveta občine na območju katere se nahaja nepremičnina" ali "v
                  kateri se nahaja" itd. Mislim, da bi bil potreben ene slovnične redakcije, preden
                  bi šla katerakoli stvar v finalizacijo.</p>
            </sp>
            <sp xml:id="SDZ3-Redna-05-2001-04-25.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko!</p>
            </sp>
            <sp xml:id="SDZ3-Redna-05-2001-04-25.sp75">

               <speaker>DUŠAN VUČKO:</speaker>

               <p>Hvala za besedo. Jaz bom v nekem delu repliciral tudi kolegu Partljiču. Ampak ne v
                  tistem delu, kar se, seveda, slovnice tiče. Gre za druge posege v prostor. Ne gre
                  za graditev posegov, gre za graditev objektov, naprav in pa za druge posege v
                  prostor, bodisi da se samo z neko gradbeno mehanizacijo, pač, uravnava ali pa
                  komasacija travnika, ali kar imajo, ali agromeloracije.</p>
               <p>Jaz se opravičujem, glede na opozorilo gospoda, kolega Toneta, tudi dr. Bajuku, če
                  je izzvenelo tako. Nisem jaz hotel nobenega očitka dajati v tem smislu. Dejstvo pa
                  je, da seveda objektivno ni seznanjen z vsemi problemi, ki so v območju
                  Triglavskega narodnega parka. Če je bilov tem smislu, se jaz opravičujem in vzamem
                  besedo nazaj.</p>
               <p>Bi pa repliciral predvsem gospodu Soku okoli - ker, seveda, tudi njegova razprava
                  je potem neke vrste politizacija tega vprašanja. Jaz še enkrat poudarjam. Moj
                  osnovni namen je bil, odpraviti to, kar se je gostilo, gostitev problemov in nekje
                  bi bilo treba najti rešitev. Če bi to bilo tako enostavno, potem seveda tega sploh
                  ne bi bilo treba odpravljati. Tukaj bi prosil, da si preberete tako mnenje
                  sekretariata na ta, ko govori, da na videz ne gre zaveliko spremembo, po vsebini
                  pa za zelo. Mi bomo omogočili tem ljudem, s katerimi se tudi dr. Bajuk dodobra
                  pomenil in ve, kje so problemi, da bodo končno prišli do tega.</p>
               <p>Jaz ne bi šel - kje so razlogi, pa ko ste omenjali oblastno ravnanje. Saj ne gre -
                  tukaj ne skrivati. Javni zavod Triglavski narodni park in vsi tisti, ki so o tem
                  odločali, bi morali seveda v določenem momentu tudi napotiti stranke, da se
                  poslužujejo tega instrumenta. Ampak mnenje sekretariata, s katerim se pa popolnoma
                  strinjam, pa je, da sam postopek tega ni bil razdelan. Zato tisti poskusi neke
                  ureditve, kar se črnih gradenj tiče, ni uspel, ker enostavno zakon, ko je bil
                  sprejet, se je to dalo kot neko "fliko" notri, ni bilo tukaj prav "prekleto" dobro
                  premišljeno leta 1981, ali se to... Tako da sedaj predlagateljem očitati, da smo
                  tukaj... Saj, osnovni namen je bil, da se doseže življenjskost in kadar gre za te
                  izjemne primerne, ki so pa res izjemni, da se pa to omogoči.</p>
               <p>In še nekaj, še enkrat poudarjam. Soglasje občine, kot take, ni potrebno posebej
                  navajati. Ker, kaj pa je več, kot da občina sprejme prostorski izvedbeni akt z
                  odlokom? To ni soglasje, to je njihova zakonita ustavna pravica po zakonu o
                  urejanju prostora oziroma po zakonu o urejanju naselij in drugih posegih v
                  prostor. Izjemnost tega soglasja vlade je pa v tem, da po zdajšnji zakonodaji
                  vlada Republike Slovenije v ničemer ne sodeluje in vpliva pri sprejemanju
                  prostorskih izvedbenih aktov - prostorskih ureditvenih pogojih. To se sprejema z
                  odlokom: odlokih o ureditvenih načrtih in odlokih o zazidalnih načrtih. Tam vlada
                  nima po zakonu nobene pravice posegati. Vlada sodeluje in daje tudi sklep o
                  uskladitvi prostorskih sestavin družbenega ali prostorskega plana v občinah. Tam
                  pa je vlada tista, ki po zakonu mora sodelovati, in občina praviloma ne sme po
                  zakonu sprejeti spremembe namembnosti prostora brez soglasja. In v tem je
                  izjemnost. Medtem, ko pa vsi tisti zainteresirani bodo najprej morali prek občine,
                  preko pristojnega organa občine, župana, s programom priprave in tako naprej in
                  strokovnimi podlagami opredeliti izjemost posega na podlagi tistih dveh
                  materialnih pogojev. V kolikor bo to občinski svet akceptiral, gre v času osnutka
                  in pa javne razprave na soglasje v vlado. Vlada presodi ob sodelovanju, po vsej
                  verjetnosti, tudi ministrstva za okolje in prostor oziroma zavoda za ohranjanje
                  narave ali pa Triglavskega narodnega parka. In v kolikor ocenijo, da je vse to OK,
                  predvsem z vidika narave, nacionalnega interesa in tako naprej, da pozitivno
                  soglasje in občina sprejme akt. V tistem momentu je akt veljaven pravno formalno
                  in je lahko podlaga za začetek postopka pred upravnim organom za pridobitev
                  dovoljenja za poseg v prostor. Taka je procedura. Tako da jaz sicer naprej se ne
                  bom več odzival na replike, se pa še enkrat, dr. Bajuk, opravičujem.</p>
            </sp>
            <sp xml:id="SDZ3-Redna-05-2001-04-25.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Gerenčer, izvolite.</p>
            </sp>
            <sp xml:id="SDZ3-Redna-05-2001-04-25.sp77">

               <speaker>ANDREJ GERENČER:</speaker>

               <p>Spoštovana podpredsednica. Jaz imam razpravo. Ker vidim, da so replike, naj z
                  replikami najprej končajo.</p>
            </sp>
            <sp xml:id="SDZ3-Redna-05-2001-04-25.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>K repliki se je javil tudi dr. Andrej Bajuk. Izvolite.</p>
            </sp>
            <sp xml:id="SDZ3-Redna-05-2001-04-25.sp79">

               <speaker>DR. ANDREJ BAJUK:</speaker>

               <p>Hvala lepa. Bolj kot replika je to samo neko pojasnilo. Dejstvo je, da poslanec
                  Vučko je hotel rešiti in najti nek odgovor na očitne probleme, ki težijo ljudi, ki
                  so stalni prebivalci v Triglavskem parku. Imamo zakon, zakon iz leta 1981, ki
                  predvideva v 14. členu možnost, da se te stvari urejajo. Dejstvo je, da se še niso
                  nikdar urejale. In da, če govorite z ljudmi, ki dejansko tam živijo, vam pa
                  postavijo vprašanje, kot ste ga zastavili meni in bi vam ga rad tudi posredoval.
                  "Kako bi se pa vi počutili, gospod Bajuk, če bi na vašem dvorišču rekli, da je to
                  zdaj nacionalni park?" Jaz mislim, da to očiten tipičen problem, v katerem je neko
                  skupno državno dobro lahko v neskladju z razvojem in normalnim življenjem ljudi,
                  ki tam živijo. Po drugi strani, je pa dejstvo, da so tisti ljudje, ki tam živijo,
                  dejansko sooblikovali in morajo sooblikovati ta nacionalni park. Ja, kako bo pa to
                  izgledalo, če jih sploh tam ne bo, če ne bomo znali najti in omogočiti, da bodo še
                  naprej tam živeli dostojno, kot lahko živijo v 21. stoletju! Ni jih treba pahniti
                  v to, kakor so živeli njihovi dedi.</p>
               <p>Ampak zaenkrat vsa ta komplicirana birokracija, ki se jo montira okrog zakona o
                  Triglavskem narodnem parku, očitno tega ne dovoljuje; če pa dovoljuje, pa je
                  ljudje ne jemljejo kot take. Ko sem spraševal: "zakaj pa niste vložili svojih
                  predlogov, so kar brezupno rekli: "Ja, saj pri nas se nič ne da." Zakaj? Ker
                  smatrajo ali pa ocenjujejo, da je birokratska težava tako velika, da jo je
                  nemogoče premostiti.</p>
               <p>Danes imamo pa pred sabo v državnem zboru devet - ali osem? takih slučajev. Zato
                  sem predlagal, dajmo vsaj o tem odločiti, ker je to tudi naša dolžnost, da enkrat
                  temu prisluhnemo. Zakon nam je to nalogo dal, dajmo jo izvršiti. Po drugi strani
                  pa se bojim, da ta predlog ne bo rešil jedra težav. Mi potrebujemo pameten, trezen
                  pregled celotnega zakona, ki ga moramo spraviti "v današnji dan", v standarde, kot
                  so poznani drugod po svetu; moramo zagotoviti tem ljudem, da če imajo to prednost
                  - in s tem tudi veliko težavo - da so stalni prebivalci na območju Triglavskega
                  narodnega parka, da se tudi njim lahko zagotovi takšno življenje, kot ga imamo vsi
                  drugi. Ne vidim nobenih razlogov, zakaj zakon danes prepoveduje, da ena stara
                  "štala" ali pa, ki je bila mlekarna, ne more postati mali apartma. Je to
                  nerazumljivo, to ne bo spremenilo ekologije, narodni park bo še vedno obstal...
                  Ja, zakaj pa ne bi ta človek, ki tam deluje in ki daje življenje temu območju, da
                  ne vi tudi on lahko do vsega tega prišel?</p>
               <p>Zato predlagamo, da se lotimo tudi večjega problema. Ne bo enostavno najti pravega
                  pristopa. Rešitve pa ne bo, če bomo zaupali samo izvršilni oblasti, ker,
                  oprostite, kolegice in kolegi, dejstvo je, naša birokracija je preveč
                  komplicirana. Danes je ljudje ne čutijo kot pomoč, pač pa kot veliko težo, s
                  katero se morajo ukvarjati vsak dan. Mislim, da je mogoče to naresti in da bi se
                  državni zbor moral lotiti tega vprašanja in ga rešiti.</p>
               <p>Kar se pa tiče amandmaja na amandma, spoštovani kolega Vučko, vse to je res, a
                  vendar mislim, da je nujno potrebno, da pojasnimo še in še ljudem v vašem volilnem
                  okraju in vsem, da se zavzemamo za takšno rešitev, s katero bomo uravnovesili
                  legitimen interes prebivalcev in narodni interes.</p>
               <p>Kolega Partljič nam govori, naj se obrnemo tako ali pa tako, občinski sveti so
                  tudi politični. Seveda, prej ali slej je na vsakem območju vsaka odločitev tudi
                  politična. Gre pa za to, da bo tudi lokalna politika v vsej svoji raznolikosti
                  prišla do veljave, kot bo prišla v izvršilni oblasti, ki pa ima ne samo politično
                  težo, ima pa strahotno težo birokracije, ki pa ne omogoča in dan za dnem ne
                  pripomore temu, da bi tukaj zaživeli tako, kot bi morali. Hvala lepa.</p>
            </sp>
            <sp xml:id="SDZ3-Redna-05-2001-04-25.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imamo dve repliki, gospod Sok in potem gospod Božič. Izvolite, gospod
                  Sok!</p>
            </sp>
            <sp xml:id="SDZ3-Redna-05-2001-04-25.sp81">

               <speaker>ALOJZ SOK:</speaker>

               <p>Hvala za besedo. Torej, moram reči, da mi je sedaj že v bistvu dr. Bajuk namesto
                  mene povedal tisto, kar sem želel sam.</p>
               <p>Torej, gospodu Partljiču sem ravno to želel povedati, da je občinski svet, pač,
                  najvišji politični organ odločanja v vsaki občini. To, kar je on predlagal, da
                  namesto "občinski svet" napišemo "župan", to seveda ni redakcijski popravek, ampak
                  temeljit vsebinski popravek. Ampak bi se lahko tudi s tem strinjal - torej, da
                  zadeve poenostavimo, če je to tisto, kar predstavlja rešitev.</p>
               <p>Kar pa pravi kolega Vučko, da postopek do sedaj ni bil razdelan. Ja, saj se tudi
                  za naprej ne bo razdelan! Torej, mi spreminjamo s tem zakonom samo to - s tem
                  popravkom zakona samo to - da namesto državnega zbora odloča izvršilna oblast, ki
                  pa bo delala po teh zakonih, vseh ostalih, ki so v veljavi do sedaj. Se pravi, če
                  hočemo te zadeve na nek normalen in v prid ljudem - zadovoljiv način razrešiti,
                  potem je treba najprej sprejeti en nov zakon, ki bo do tega vprašanja imel
                  drugačen pristop.</p>
               <p>Kar se pa tiče prostorskih planov. Lokalna skupnost seveda sprejme prostorski
                  plan. Ampak v svojem prostorskem planu takrat, ko ga sprejema - pač vsakih par let
                  - ne predvidi vseh možnih posegov, ker pač potencialni investitorji takrat, ko se
                  prostorski plan sprejema, ne vedo, kaj vse jih čaka v naslednjih štirih, petih
                  letih. Vlada sedaj s svojim amandmajem predlaga, da na ta prostorski plan da svoje
                  soglasje. V amandmaju piše: soglasje vlade na prostorski plan.</p>
               <p>V tem kontekstu, pač, mi predlagamo, da tako kot vlada - če se pozneje pač
                  ugotovi, da prostorski plan ne predvideva vseh ukrepov, vseh posegov -, da tako
                  poda vlada soglasje na razne posege izven tega prostorskega plana, da tako tudi s
                  tem ponovno, torej, je treba pridobiti soglasje občinskega sveta, da se lokalnim
                  skupnostim dopusti, pač, ta njihova funkcija kot predstavnika najvišje oblasti na
                  svojem lokalnem območju. Hvala.</p>
            </sp>
            <sp xml:id="SDZ3-Redna-05-2001-04-25.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Božič, izvolite!</p>
            </sp>
            <sp xml:id="SDZ3-Redna-05-2001-04-25.sp83">

               <speaker>IVAN BOŽIČ:</speaker>

               <p>Hvala lepa, gospa podpredsednica. Oglašam se - kot replika gospodu Bajuku in tudi
                  gospodu Soku. Kot uvod bom pa tako rekel.</p>
               <p>Pred 25-imi leti sem sodeloval pri pripravi zakona o Triglavskem narodnem parku,
                  tako da precej vem, kaj se je godilo. Sprejeli smo zakon o Triglavskem narodnem
                  parku, uprava Triglavskega narodnega parka pa upošteva vso drugo zakonodajo na
                  svetu, za ta park pa velja zakon o Triglavskem narodnem parku. Nič drugega.</p>
               <p>Kar je sedaj manjkalo in smo želeli popraviti, je vloženo. 7. marca smo tudi
                  vložili amandma na amandma vlade, da mora biti poseg v prostor v prostorskem planu
                  občine v Triglavskem narodnem parku. Sami ste rekli in govorite pogosto, kako je v
                  Triglavskem parku. Jaz bi prosil, da prepričajmo ljudi, ki ne živijo v Triglavskem
                  narodnem parku, da bodo razumeli, da tam tudi živijo ljudje. Tistim je treba
                  povedati, da ne moremo ljudem, ki živijo v TNP-ju, dajati samo omejitev. In še
                  nekaj bom povedal. Pred več kot desetimi leti je takratni predsednik Sveta
                  Triglavskega parka, dr. Kmecel, pisal vladi, da naj se črta iz zakona o
                  Triglavskem narodnem parku 33 tisoč hektarjev površine od skupno 87 tisoč, ker tam
                  živijo ljudje in zakon omejuje njihovo življenje. In ko bomo nov zakon
                  obravnavali, se bomo lotili tudi tega. In do takrat pa bi prosil, dajmo to
                  sprejeti. 7. marca so bili amandmaji že, danes ste vi prinesli nove - mislim, da
                  so nepotrebni, razen tistega, ki ga je Nova Slovenija napisala, da je treba
                  prinesti v parlament nov zakon,ampak ne v treh mesecih. Recimo, da je to do novega
                  leta: v šestih mesecih. En nov zakon se ne more napisati kar tako. Toliko smo
                  sprejeli sklepov, kaj je treba vse do julija narediti, da vlada, če samo nove
                  zakone piše, ne bo nič drugega delala. Dajmo torazumeti! In ta zakon - vsaj sam
                  sem smatral, da bomo s tem amandmaji na hitro rešili vprašanje, ki se 20 let ne
                  rešuje. Ali si vi predstavljate, da 20 let ne morete ničesar narediti? Kako bi
                  bilo, če bi vam rekli, ne morete v službo 20 let? Kako bi se nam zdelo: ne moreš
                  iti na volitve 20 let? Saj to je ravno tako, če ne smeš imeti velikih oken, če ne
                  smeš imeti dovozne poti za osebni avto do hiše, pa če ne smeš hleva preurediti v
                  neko drugo gospodarsko poslopje, in da ne smeš drvarnice narediti, ker vendar v
                  tem prostoru Triglavskega narodnega parka skoraj vsi, po večini, kurijo z
                  drvmi.</p>
               <p>In seveda še enkrat poudarjam: zame del Tretne, del gornjega Posočja, Bohinj z
                  nekaterimi planinami ne more biti v Triglavskem narodnem parku. Tam živi preveč
                  ljudi.</p>
               <p>In drugič, ko bomo govorili o TNP-ju, se bomo vprašali tudi po kritiki, ki smo jo
                  postavili ob sprejemanju zakona. Rekli so: "V Triglavskem parku bo lepše
                  življenje." Ugotovimo, koliko več že ljudi sedaj živi v parku, koliko jih je
                  živelo takrat, ko se je zakon sprejel. Hvala lepa.</p>
            </sp>
            <sp xml:id="SDZ3-Redna-05-2001-04-25.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika dr. Bajuk. Izvolite.</p>
            </sp>
            <sp xml:id="SDZ3-Redna-05-2001-04-25.sp85">

               <speaker>DR. ANDREJ BAJUK:</speaker>

               <p>Hvala lepa. Jaz se kolegu Božiču zahvaljujem za te besede, ker očitno se popolnoma
                  strinjava o pristopu k temu vprašanju. Sem pa tudi pripravljen - mislim, da je
                  zelo mogoče, da je 3 mesece nekoliko optimistično ali pa zavajajoče. Gre za to, da
                  se tega resnično lotimo. To mi je bilo posredovano pri posvetovanju z ljudmi, ki
                  tam živijo, da resnično že 20 let ne morejo čisto nič narediti, in da moramo
                  enkrat za vselej to priznati, tam je življenje in ga moramo tudi omogočiti.</p>
               <p>Vidim pa tudi, da v vaši predstavitvi ne nasprotujete temu, da državni zbor v 30
                  dneh odloči o teh stvareh, ki so danes tukaj vložene za našo odločitev, ne glede
                  na to, kaj bomo napravili s 14. členom. Če sem vas pravilno razumel, sem vam pa za
                  to podporo hvaležen. Hvala.</p>
            </sp>
            <sp xml:id="SDZ3-Redna-05-2001-04-25.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki. Najprej gospod Vučko in potem gospod Petan.</p>
            </sp>
            <sp xml:id="SDZ3-Redna-05-2001-04-25.sp87">

               <speaker>DUŠAN VUČKO:</speaker>

               <p>Jaz bi samo eno pojasnilo dal. In seveda v zvezi s tem predlogom sklepa. Ta
                  predlog sklepa je, seveda, tako napisan, kot je napisan v obrazložitvi. In ne vem,
                  ali smo premalo prebrali: vlada Republike Slovenije, ministrstvo za okolje in
                  prostor že pripravlja novelacijo novega zakona. In na odboru za infrastrukturo in
                  okolje je bil predstavljen program ministra in ministrstva, v katerem je zapisano:
                  junij 2001, prva obravnava predloga sprememb in dopolnitev zakona o TNP, ki bo
                  odprl vsa ta vprašanja. In jaz kot pozicijski poslanec verujem svoji vladi.</p>
            </sp>
            <sp xml:id="SDZ3-Redna-05-2001-04-25.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, izvolite.</p>
            </sp>
            <sp xml:id="SDZ3-Redna-05-2001-04-25.sp89">

               <speaker>RUDOLF PETAN:</speaker>

               <p>Hvala za besedo. Torej, javil sem se k repliki, pa bi repliciral kar parim, zato
                  da se mi ni treba javljati k razpravi in bi poskusil biti krajši. Namreč, mislim,
                  da je ta zakon dober, ampak z enega drugega zornega kota. Skoraj vsi govorniki na
                  koncu so govorili o tem, da so težave za ljudi, ki živijo v tem narodnem parku.
                  Namreč, jaz trdim, da imeti narodni park, ali pa neko zaščiteno področje, ali pa
                  zaščiten objekt, to ni nič drugega v našem primeru - to se pravi v primeru naše
                  države - kot ena velika katastrofa za te prebivalce, ki tam živijo. Namreč, zakon,
                  ki ureja neko zaščiteno področje, ali pa narodni park, ali pa kaj podobnega, je
                  ena sama restrikcija, ena samaomejitev. Kako pa ljudje lahko živijo v eni sami
                  omejitvi, kjer ni ničesar dovoljeno, kjer ravno toliko, da ne piše, da živeti tam
                  je skoraj prepovedano. Jaz sem vesel, da je predlagatelj tudi omenil določene
                  nesmisle, kako hišo ne moreš spremeniti v apartmaje, ker bi to bilo celo zaželeno,
                  ker je to predvideno v prvi vrsti kot neko turistično področje. Da bi pa zgradil
                  mogoče ali dogradil zraven ali prizidal k objektu, ki ga že imaš, kakšen objekt,
                  ki bo služil izključno turizmu, je pa tako ali tako pobožna želja.</p>
               <p>Po drugi strani, ker je vse prepovedano, ničesar dovoljeno, to pomeni - ker pa je
                  potrebno tam življenje -, da pa tisti ljudje in pa še posebej tisti, ki nimajo tam
                  kaj iskati, izkoriščajo to in delajo čisto vse po vrsti. In kar je še najbolj
                  nesmiselno in najbolj, bom rekel, resignantno za Slovenijo, je pa to, da tisto,
                  česar ni, tistega sploh ne moreš preganjati. In inšpektorji, ki se jim ne ljubi
                  delati, enostavno z izgovorom, da ker nič ni legalno, se pravi, tega ni, dejansko
                  ne obstaja. To je izgovor, in v bistvu se lahko dogaja in dela vse. To pa je druga
                  resnica ali druga plat medalje o zaščitenih območjih.</p>
               <p>Spodbodlo me je tudi to, da je, recimo, zakonodaja neživljenjska in birokratska.
                  Seveda, saj se navsezadnje to zakonodajo sprejema tu ali pa vlada sprejema
                  določene podzakonske akte ali odločbe, ki urejajo to življenje. In kot sem že prej
                  dejal, ker je vse prepovedano, so takšni narodni parki ali pa zaščitena območja
                  raj za birokrate in tu lahko pridejo do svojega popolnega izraza, kjer se
                  naslanjajo na neživljenjske zakone, ki so sprejeti ob razglasitvi določenih
                  zaščitenih območij, in se držijo kot pijanec plota in onemogočajo vsako
                  življenje.</p>
               <p>Zato bom podprl vsak predlog, ki bo šel v tej smeri, kot je omenil gospod Božič -
                  sicer je on citiral nekoga drugega - da bi iz tega prostora izvzeli določena
                  območja. Če se bo dalo, bom trikrat glasoval - seveda se ne da, vendar bi trikrat
                  glasoval za takšen predlog, vsaj za tisto območje, kjer ljudje živijo, kajti edino
                  na tak način ljudje lahko še ostanejo tam in bodo imeli normalne pogoje za
                  življenje.</p>
               <p>Pa še nekaj. Mene prav nič ne moti, če na takem območju ne samo, da bi izgrajevali
                  turistično infrastrukturo, ampak bi lahko tudi druge segmente gospodarstva, seveda
                  takšne, ki ne posegajo v naravo, ki ne delajo prevelike škode - tu mislim predvsem
                  na strnjena naselja, kjer je tako ali tako že urbano urejeno - in če tam stoji
                  kakšen industrijski obrat, ki ne onesnažuje okolja, je verjetno tudi zaželeno, ker
                  to pomeni, da se bo tu življenje vračalo. Imeti pa tam življenje, je pa v bistvu
                  imeti park - brez življenja je kakršnokoli zaščiteno območje ali park popolnoma
                  brezpredmeten in je škoda o njemu sploh razmišljati, če ga nihče ne bo vzdrževal,
                  kajti vzdržujejo ga najbolje prebivalci, ki tam živijo in ga tudi najbolj poznajo.
                  Zato že z nestrpnostjo čakam takšne predloge, kot so bili danes omenjeni, predvsem
                  pa tega o izločitvi določenih območij. Hvala lepa.</p>
            </sp>
            <sp xml:id="SDZ3-Redna-05-2001-04-25.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imamo še enega razpravljavca, gospoda Gerenčerja. Najprej pa kratka
                  replika, gospod Božič.</p>
            </sp>
            <sp xml:id="SDZ3-Redna-05-2001-04-25.sp91">

               <speaker>IVAN BOŽIČ:</speaker>

               <p>Zelo kratka.</p>
               <p>Gospod Petan, dobro ste povedali, ampak moram povedati tole. Za ljudi v
                  Triglavskem narodnem parku je res težko življenje. Ob potresu v vasi Tolminske
                  Ravne je bilo nekaj - torej skoraj cela vas poškodovana in na novo zgrajena. TNP
                  je zahteval gradnjo dveh hlevov namesto enega, ker je za kmeta, po teoriji
                  sedanjega kmetijstva, bil en hlev prevelik. Torej, dva hleva smo zgradili. Ko bomo
                  govorili o spremembi zakona o popotresni obnovi in razvoju Posočja, bom tudi to
                  povedal. Zakaj delamo take neumnosti?! Dva hleva, češ da je en objekt prevelik za
                  TNP. Čemu je to podobno?</p>
            </sp>
            <sp xml:id="SDZ3-Redna-05-2001-04-25.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razpravljati želi tudi gospod Gerenčer. Izvolite!</p>
            </sp>
            <sp xml:id="SDZ3-Redna-05-2001-04-25.sp93">

               <speaker>ANDREJ GERENČER:</speaker>

               <p>Hvala lepa za besedo. Veliko je bilo povedanega in skoraj nimam kaj več dodati.
                  Edino, kar me veseli, da ste si enotni v dveh pogledih: da je Triglavski narodni
                  park naše nacionalno bogastvo, narodno bogastvo, ki ga moramo pod vsako ceno
                  obvarovati; in drugo, da ljudem, ki tam živijo, ne grenimo življenja bolj, kot si
                  ga včasih sami grenijo - to se pravi, da jim pomagamo. To je bili tudi smisel teh
                  popravkov zakona, ki je v veljavi, da omogočimo tem ljudem, da s soglasjem uredijo
                  in v soglasju z ureditvenim načrtom delajo nekaj, kar jim izboljša in olajša
                  življenje, in to moramo podpreti.</p>
               <p>Več kot devet vlog je na državnem zboru s tega področja! To so debele
                  dokumentacije in vsega tega, kar prihaja. Zato vem, da je treba čim prej sprejeti
                  te popravke, da lahko vlada kot izvršna oblast pristopi k reševanju tega.
                  Sprašujem se, če to prinesemo na državni zbor, moramo izdelati kriterije, kako
                  bomo odločali. To spet nekaj časa rabimo. Zato je boljše, da to naredi vlada in da
                  do sprejetja novega zakona, ki je napovedan - upam, da bo tri mesece tisti čas, da
                  bo to lahko narejeno in vsaj prišlo v prvo branje, če ne, bomo pa tudi kakšen
                  mesec lahko potrpeli - da potem pa dobimo kompleten zakon, ki ureja to področje.
                  Prosim, da pristopimo k odločanju o temin da tem ljudem, še enkrat poudarjam,
                  omogočimo reševanje njihovih problemov. Hvala lepa.</p>
            </sp>
            <sp xml:id="SDZ3-Redna-05-2001-04-25.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem splošno... Gospod
                  Gasparini, izvolite!</p>
            </sp>
            <sp xml:id="SDZ3-Redna-05-2001-04-25.sp95">

               <speaker>MARIO GASPARINI:</speaker>

               <p>Hvala lepa, gospa podpredsednica. V glavnem ste govorili o prvem odstavku tega
                  člena, ki je odprt, kolikor je meni znano. Drugega odstavka se noben ni, niti
                  amandmaji, niti vlada, niti Vučko, niti noben danes ni dotaknil. Ampak vendar
                  obstaja tudi drugi odstavek izvirnega zakona, ki govori, da neke objekte napraviti
                  posege v prostor, potrebe splošne ljudske obrambe in civilne zaščite, in mora
                  imeti soglasje ministrstva za okolje in potem pravi, izvršnega sveta občine. Jaz
                  mislim, da bi lahko tudi to popravili.</p>
            </sp>
            <sp xml:id="SDZ3-Redna-05-2001-04-25.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod...</p>
            </sp>
            <sp xml:id="SDZ3-Redna-05-2001-04-25.sp97">

               <speaker>MARIO GASPARINI:</speaker>

               <p>Izvršnega sveta Tolmin in niti Bohinj nima. To sem mislil vas opozoriti.</p>
            </sp>
            <sp xml:id="SDZ3-Redna-05-2001-04-25.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Gasparini, samo v pojasnilo. Zakon je obravnavan po skrajšanem postopku.
                  Predlagatelj je odprl samo 1. člen, tako da so vse razprave o kateremkoli drugem
                  členu brezpredmetne v okviru tega postopka, ki ga obravnava državni zbor. Gospod
                  Gasparini, se morebiti nisva razumela? Je v redu? Hvala lepa.</p>
               <p>Želi še kdo razpravljati? Ker ne, zaključujem splošno razpravo. In glede na to, da
                  je ura 13.00, bomo na drugo obravnavo, to je na razpravo ter odločanje o
                  posameznih členih predloga zakona, prešli v popoldanskem delu, tako da se vam
                  zahvaljujem, nadaljujemo ob 14.30 uri.</p>
               <p><stage>(Seja je bila prekinjena ob 12.58 uri in se je nadaljevala ob 14.35 uri.)</stage></p>
            </sp>
            <sp xml:id="SDZ3-Redna-05-2001-04-25.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice, spoštovani kolegi! Nadaljujemo s popoldanskim delom 5. seje.
                  Seznanjam vas, da so dodatno opravičeni za nadaljevanje 5. seje dne 25.4.2001.
                  Anton Delak za ves dan in Franc Kangler za popoldanski del seje.</p>
               <p>V dopoldanskem delu smo prešli na <title>drugo obravnavo</title> - to je na
                  razpravo ter odločanje o posameznih členih in predlogih zakona, to je zakona o
                  spremembi zakona o Triglavskem narodnem parku. V razpravo in odločanje dajem dva
                  amandmaja, ki imata značaj amandmaja na amandma osnovnega amandmaja, ki ga imate
                  navedenga pod tri na drugi strani pregleda, to je amandma vlade Republike
                  Slovenije, in sicer prvi amandma na amandma ni v pregledu, ga imate na klopi, in
                  sicer je to amandma na amandma vlade, ki ga je vložila poslanska skupina Nove
                  Slovenije. V pregledu je amandma na prvi strani pod številko ena brezpredmeten,
                  pod dva pa se nahaja drugi amandma na amandma vlade k 1. členu, katerega
                  predlagatelj je skupina poslancev s prvopodpisanim Dušanom Vučkom, ki ga matično
                  delovno telo podpira; in pod tri, tako kot sem že povedala, osnovni amandma vlade,
                  ki ga matično delovno telo podpira. Želi kdo razpravljati? Ker ne, prehajamo na
                  odločanje, in sicer bomo najprej glasovali o amandmaju na amandma vlade, katerega
                  predlagatelj je poslanska skupina Nove Slovenije. Glasujemo. Navzočih je 53
                  poslank in poslancev, za je glasovalo 15, proti 29.</p>
               <p><stage>(Za je glasovalo 15.)</stage> <stage>(Proti 29.)</stage></p>
               <p>Ugotavljam, da prvi amandma na amandma ni bil sprejet.</p>
               <p>Prehajamo na glasovanje o amandmaju na amandma vlade pod zaporedno številko dva
                  pregleda. Glasujemo. Navzočih je 56 poslank in poslancev, za je glasovalo 42,
                  proti 2.</p>
               <p><stage>(Za je glasovalo 42.)</stage> <stage>(Proti 2.)</stage></p>
               <p>Ugotavljam, da je drugi amandma na amandma sprejet.</p>
               <p>Prehajamo še na glasovanje o osnovnem amandmaju vlade Republike Slovenije, ki se
                  nahaja pod zaporedno številko tri. Glasujemo. Navzočih je 56 poslank in poslancev.
                  Za je glasovalo 41, proti 3.</p>
               <p><stage>(Za je glasovalo 41.)</stage> <stage>(Proti 3.)</stage></p>
               <p>Ugotavljam, da je amandma pod zaporedno številko 3 sprejet in člen 1 v celoti
                  spremenjen.</p>
               <p>Prehajamo na razpravo in odločanje o amandmaju za novi 1A člen, katerega
                  predlagatelj je vlada Republike Slovenije, matično delovno telo ga podpira. Želi
                  kdo razpravljati? <stage>(Ne želi.)</stage></p>
               <p>Prehajamo na odločanje. Glasujemo. Navzočih je 56 poslank in poslancev. Za je
                  glasovalo 45, proti eden.</p>
               <p><stage>(Za je glasovalo 45.)</stage> <stage>(Proti eden.)</stage></p>
               <p>Ugotavljam, da je amandma za novi 1A člen sprejet.</p>
               <p>Prehajamo še na razpravo in odločanje o 2. členu, ki ureja rok uveljavitve zakona,
                  in ga ni v pregledu amandmajev, ampak pa je v osnovnem besedilu zakona. Želi kdo
                  razpravljati? <stage>(Ne želi.)</stage></p>
               <p>Prehajamo na odločanje o 2. členu. Glasujemo. Navzočih je 56 poslank in poslancev.
                  Za je glasovalo 47, proti eden.</p>
               <p><stage>(Za je glasovalo 47.)</stage> <stage>(Proti eden.)</stage></p>
               <p>Ugotavljam, da je 2. člen sprejet.</p>
               <p>Prehajamo na razpravo o naslovu zakona. Kot je bilo slišati iz besed
                  predlagatelja, gre tu tudi za redakcijski popravek, se pravi, spremembe in
                  dopolnitve zakona. Želi kdo razpravljati o naslovu zakona? <stage>(Ne želi.)</stage></p>
               <p>Prehajamo na odločanje o naslovu zakona. Glasujemo. Navzočih je 56 poslank in
                  poslancev. Za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da so bili k predlogu zakona v drugi obravnavi sprejeti amandmaji k
                  členu 1 in 1A. Če želijo k tem členom kvalificirani predlagatelji vložiti amandma,
                  prosim, da to storijo. Pred tem pa sprašujem zbor, ali želi kdo razpravljati o
                  predlogu zakona v celoti? <stage>(Ne želi.)</stage></p>
               <p>Na podlagi tretjega odstavka 198. člena poslovnika sprašujem sekretariat za
                  zakonodajo in pravne zadeve, ali je bila sprejetih amandmajev porušena medsebojna
                  skladnost določb zakona? <stage>(Ni.)</stage> Hvala lepa.</p>
               <p>Prehajamo na odločanje o zakonu v celoti. Glasujemo. Navzočih je 56 poslank in
                  poslancev. Za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>V zvezi s tem zakonom je poslanska skupina Nove Slovenije vložila dodatna predloga
                  sklepov <stage>(dobili ste jih na klop)</stage>, in sicer predlog dodatnega sklepa pod številko
                  1:</p>
               <p>"Državni zbor se zaveže, da bo v roku 30 dni obravnaval vse predloge fizičnih in
                  pravnih oseb, ki so zaprosile za odločitev o njihovih vlogah v zvezi s 14. členom
                  zakona o Triglavskem narodnem parku." Ta dodatni predlog je glede na to, da je
                  državni zbor sprejel, da vlada Republike Slovenije postane tisti organ, ki odloča,
                  mislim, da je s tem trenutkom postal brezpredmeten, ker državni zbor ni več
                  pristojen za odločanje. Tako da bomo dali... Odpiram razpravo. Gospod Vučko.</p>
            </sp>
            <sp xml:id="SDZ3-Redna-05-2001-04-25.sp100">

               <speaker>DUŠAN VUČKO:</speaker>

               <p>Jaz bi vašo ugotovitev mogoče samo dopolnil. Ne samo zaradi tega, ker smo sprejeli
                  1.a člen z zakonom, v kateremu je jasno določeno, da se začeti postopki za izdajo
                  soglasja po prvem odstavku 14. člena zakona o TNP nadaljuje "po določbi 1. člena",
                  je predlog dodatnega sklepa res brez smisla. Ker smo že potrdili, da se nadaljuje
                  po tem sprejetem zakonu.</p>
            </sp>
            <sp xml:id="SDZ3-Redna-05-2001-04-25.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlagatelje sprašujem, ali se s tem strinjamo in prehajamo potem na
                  predlog drugega sklepa, ki so ga predlagali? Ne strinjate se. Želite, da
                  glasujemo? Kljub tem obrazložitvam? Prav. Ker ne želi nihče več razpravljati,
                  prehajamo na odločanje o.. Gospod Anderlič, izvolite.</p>
            </sp>
            <sp xml:id="SDZ3-Redna-05-2001-04-25.sp102">

               <speaker>ANTON ANDERLIČ:</speaker>

               <p>Jaz bi predlagal predsedujoči, da nas vse skupaj poduči, kako je s poslovnikom
                  državnega zbora in zakonom o vladi. Mi nikogar ne moremo zavezati, da naredi nekaj
                  v šestih mesecih ali v kakršnemkoli drugem času; še sebe težko. Sebe bi edino
                  lahko. Tako, da je ta sklep v nasprotju s poslovnikom in v nasprotju z zakonom o
                  vladi. /Podpredsednica: Gospod Anderlič ..../ Če ga boste dali na glasovanje, bom
                  seveda glasoval proti, ker je nesprejemljiv.</p>
            </sp>
            <sp xml:id="SDZ3-Redna-05-2001-04-25.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Tu ste razpravljali o predlogu, ki se nahaja pod številko 2, to je, da državni
                  zbor predlaga vladi Republike Slovenije, da v roku šestih mesecev - je dr. Andrej
                  Bajuk popravil - pripravi nov zakon o Triglavskem narodnem parku. Želi še kdo
                  razpravljati? Ker ne, prehajamo torej na odločanje o dodatnem predlogu sklepa, ki
                  nosi številko 1. O tem glasujemo. Nazvočih je 57 poslank in poslancev. Za je
                  glasovalo 16, proti 28.</p>
               <p><stage>(Za je glasovalo 16.)</stage> <stage>(Proti 28.)</stage></p>
               <p>Ugotavljam, da predlog dodatnega sklepa pod številko 1 ni bil sprejet.</p>
               <p>Prehajamo še na odločanje o predlogu, ki se nahaja pod številko 2. O tem
                  glasujemo. Navzočih je 59 poslank in poslancev. Za je glasovalo 21, proti 19.</p>
               <p><stage>(Za je glasovalo 21.)</stage> <stage>(Proti 19.)</stage></p>
               <p>Ugotavljam, da je predlog dodatnega sklepa naveden pod številko dva sprejet.</p>
               <p>Gospod Anderlič, če dovolite, samo še pojasnilo. Gre za predlog vlade Republike
                  Slovenije, ne za zavezo. Predlaga, da se pripravi nov zakon, ne da se sprejme.</p>
               <p>S tem zaključujem to točko dnevnega reda.</p>
               <p>Prehajamo na <title>5.G TOČKO DNEVNEGA REDA - DRUGA OBRAVNAVA PREDLOGA ZAKONA O
                     POSEBNIH PRAVICAH ITALIJANSKE IN MADŽARSKE NARODNE SKUPNOSTI NA PODROČJU VZGOJE
                     IN IZOBRAŽEVANJA.</title>
               </p>
               <p>Predlog zakona sta v obravnavo zboru predložila poslanca Roberto Battelli in Maria
                  Pozsonec. Želita predstavnika predlagateljev predloga zakona besedo? Gospod
                  Battelli, izvolite! Gospod Battelli, lahko se nam pridružite na tem mestu.</p>
            </sp>
            <sp xml:id="SDZ3-Redna-05-2001-04-25.sp104">

               <speaker>ROBERTO BATTELLI:</speaker>

               <p>Hvala lepa, gospa podpredsednica. Spoštovane kolegice in kolegi! Zelo na kratko o
                  pomenu tega zakona. Ta zakon integrira posebne potrebe šolskega sistema za obe
                  narodni skupnosti v splošni vzgojno-izobraževalni sistem v Republiki Sloveniji,
                  skladno s tako zakonodajno kot ustavno tradicijo pri nas. V tem je njegova
                  največja vrednost.</p>
               <p>Za drugo obravnavo smo predlagatelji skupaj z ministrstvom za šolstvo, ki je
                  pravzaprav izdelal osnutek tega zakona že 1997 leta in s katerim smo vseskozi
                  sodelovali predstavniki narodnih skupnosti pri njegovem nastajanju, upoštevali vsa
                  stališča, ki jih je sprejel državni zbor. Največ razprav o pripravi zakona za
                  drugo branje je bilo okoli načelne pripombe sekretariata za zakonodajo in pravne
                  zadeve glede 19. člena zakona - to je o jeziku poslovanja, konkretno v šolah z
                  italijanskim učnim jezikom.</p>
               <p>Predlagatelji, skupaj z ministrstvom in vlado, smo bili mnenja, da je sedanja
                  rešitev ustreznejša glede na dosedanjo zakonsko rešitev iz leta 1982 in tudi
                  siceršnjo prakso. Seveda pa načelna pripomba sekretariata ima zelo veliko težo in
                  odpira celo vrsto konceptualnih vprašanj, ki pa po mnenju predlagateljev niso
                  rešljiva samo v tem zakonu oziroma skozi ta zakon, ampak verjetno bi zahtevali
                  sistemski pristop glede uporabe večinskega in manjšinskega jezika na narodnostno
                  mešanih območjih kot uradnih jezikov.</p>
               <p>Vlada podpira ta zakon v celoti. Predlagatelji ne nasprotujemo amandmaju, ki je
                  bil vložen in ki je redakcijske narave, zato pričakujemo in upamo, da bo zakon
                  podprt tudi z vaše strani. Hvala lepa.</p>
            </sp>
            <sp xml:id="SDZ3-Redna-05-2001-04-25.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnavala komisija za narodni skupnosti kot
                  matično delovno telo. Prosim poročevalko, da predstavi mnenje komisije o predlogu
                  zakona. Gospa Maria Pozsonec, predsednica komisije, izvolite.</p>
            </sp>
            <sp xml:id="SDZ3-Redna-05-2001-04-25.sp106">

               <speaker>MARIA POZSONEC:</speaker>

               <p>Hvala lepa. Spoštovani! Zakon sta pravzaprav obravnavali dve komisiji za narodne
                  skupnosti, prejšnja in sedanja.</p>
               <p>Na podlagi razprave je komisija - tudi prejšnja - za narodne skupnosti soglasno
                  sprejela naslednja sklepa:</p>
               <p>"1. Komisija za narodne skupnosti ugotavlja, da je predlog zakona o posebnih
                  pravicah italijanske in madžarske narodne skupnosti na področju vzgoje in
                  izobraževanja primerna podlaga za drugo obravnavo.</p>
               <p>2. Komisija za narodne skupnosti predlaga državnemu zboru Republike Slovenije, da
                  tretjo obravnavo predloga zakona o posebnih pravicah italijanske in madžarske
                  narodne skupnosti na področju vzgoje in izobraževanja opravi na podlagi prvega
                  odstavka 194. člena poslovnika državnega zbora Republike Slovenije."</p>
               <p>Posebej bi vas opozorila na ta drugi sklep, ker brez tega zakona ni mogoče
                  organizirati devetletne šole na našem območju. Hvala lepa in na svidenje!</p>
            </sp>
            <sp xml:id="SDZ3-Redna-05-2001-04-25.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve?
                  <stage>(Ne želi.)</stage> Želi besedo predstavnik vlade? Izvolite!</p>
            </sp>
            <sp xml:id="SDZ3-Redna-05-2001-04-25.sp108">

               <speaker>DR. ZORAN STANČIČ:</speaker>

               <p>Hvala lepa, gospa predsedujoča. Gospe poslanke in gospodje poslanci! Vlada
                  Republike Slovenije meni, da je predlog zakona o posebnih pravicah italijanske in
                  madžarske narodne skupnosti na področju vzgoje in izobraževanja, ki sta ga
                  državnemu zboru Republike Slovenije v obravnavo predložila poslanca Roberto
                  Battelli in Maria Pozsonec, primeren za sprejem v državnem zboru.</p>
               <p>Kot zainteresirana stran je vlada s svojimi predstavniki, kot je bilo že omenjeno,
                  sodelovala pri pripravi predloga zakona za drugo branje in meni, da na primeren
                  način omogoča uresničevanje posebnih pravic obeh avtohtonih etničnih in jezikovnih
                  manjšin v skladu z ustavo Republike Slovenije, doseženimi standardi v Republiki
                  Sloveniji na tem področju in tudi v skladu z mednarodnimi konvencijami, ki
                  manjšinam z ukrepi na področju vzgoje in izobraževanja zagotavljajo ohranjanje
                  njihove kulturne identitete.</p>
               <p>Sprejem zakona pa je tudi nujno potreben za zagotavljanje pogojev za nemoteno
                  izvajanje vzgojnih in izobraževalnih programov na vseh ravneh, še posebej pa za
                  uresničevanje programske prenove tudi v tem segmentu vzgojno-izobraževalnega
                  sistema. Hvala lepa.</p>
            </sp>
            <sp xml:id="SDZ3-Redna-05-2001-04-25.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želijo besedo predstavniki poslanskih skupin? <stage>(Ne želijo.)</stage> Besedo
                  dajem poslankam in poslancem. Gospod Partljič, izvolite.</p>
            </sp>
            <sp xml:id="SDZ3-Redna-05-2001-04-25.sp110">

               <speaker>ANTON (TONE) PARTLJIČ:</speaker>

               <p>Jaz bom seveda podprl zakon, tudi zaradi tega, ker se mi zdi, da sem včasih v tej
                  diskusiji slišal: vedno kaj novega ali kaj. To je zakon, ki bi ga morali že
                  zdavnaj sprejeti, če bi hoteli kompletirati komplet šolske zakonodaje. Tako da smo
                  pravzaprav v zamudi in s tem kompletiramo komplet. Kar pa zadeva pravice, pa
                  vidite v enem od mnenj, da pravzaprav izpolnjujemo zadeve, ki so zabeležene s
                  slovensko ustavo in z evropskimi normami. In mislim samo, da smo pred tem, da
                  zakon lahko pravzaprav brez težav in čimprej sprejmemo.</p>
            </sp>
            <sp xml:id="SDZ3-Redna-05-2001-04-25.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zboru predlagam, da skladno z
                  drugo alineo 189. člena poslovnika po končani razpravi in glasovanju o amandmajih
                  in členih razpravlja in glasuje skupaj o preostalih členih, h katerim niso bili
                  vloženi amandmaji. Predlagani sklep ne bo sprejet, če mu bo nasprotovala najmanj
                  tretjina navzočih poslancev. Glasujemo. Navzočih je 53 poslank in poslancev. Za je
                  glasovalo 30, proti 1.</p>
               <p><stage>(Za je glasovalo 30.)</stage> <stage>(Proti 1.)</stage></p>
               <p>Ugotavljam, da je predlog sprejet.</p>
               <p>Gospod Sok? Spoštovane kolegice in kolegi! Vljudno prosim, da pogledajo mesto
                  sosedov, ki imajo morebiti vložene kartice, pa jih tu ni. Spoštovane poslanke!
                  Spoštovani poslanci! Po preštevanju nas je v dvorani 46, zato vas lepo prosim, da
                  tisti, ki ste tu, vstavite kartice in umaknete kartice kolegov, ki jih v dvorani
                  ni. Še enkrat vas prosim, da vstavite kartice, ker v dvorani nas sedi 46. To smo
                  že dvakrat prešteli.</p>
               <p>Ponovno ugotavljamo navzočnost. Navzočih je 46 poslank in poslancev, kar pomeni,
                  da je državni zbor sklepčen in lahko veljavno odloča.</p>
               <p>Ponovno glasujemo o predlogu, ki je bil prej prebran. Glasujemo. Navzočih je 47
                  poslank in poslancev, za je glasovalo 33, proti 3.</p>
               <p><stage>(Za je glasovalo 33.)</stage> <stage>(Proti 3.)</stage></p>
               <p>Ugotavljam, da je bil predlog sprejet.</p>
               <p>Prehajamo na razpravo o posameznih členih in vloženih amandmajih. K predlogu
                  zakona v drugi obravnavi je bil vložen samo en amandma, in sicer k 5. členu. To je
                  amandma poslancev s prvopodpisano gospod Majdo Širca. Želi kdo razpravljati? Ker
                  ne, prehajamo na odločanje. Glasujemo. Navzočih je 48 poslank in poslancev. Za je
                  glasovalo 35, proti 4.</p>
               <p><stage>(Za je glasovalo 35.)</stage> <stage>(Proti 4.)</stage></p>
               <p>Ugotavljam, da je amandma sprejet.</p>
               <p>Glasujemo še o 5. členu v celoti. Glasujemo. Navzočih je 50 poslank in poslancev.
                  Za je glasovalo 32, proti 4.</p>
               <p><stage>(Za je glasovalo 32.)</stage> <stage>(Proti 4.)</stage></p>
               <p>Ugotavljam, da je člen v celoti sprejet.</p>
               <p>Prehajamo na razpravo o preostalih členih, h katerim niso bili vloženi amandmaji.
                  Želi kdo besedo? <stage>(Ne želi.)</stage></p>
               <p>Prehajamo na odločanje o preostalih členih, h katerim niso bili vloženi amandmaji.
                  Glasujemo. Navzočih je 50 poslank in poslancev. Za je glasovalo 41, proti
                  nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da so bili preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati? <stage>(Ne želi.)</stage></p>
               <p>Prehajamo na odločanje o naslovu zakona. Glasujemo. Navzočih je 49 poslank in
                  poslancev. Za je glasovalo 37, proti nihče.</p>
               <p><stage>(Za je glasovalo 37.)</stage> <stage>(Proti nihče.)</stage></p>
               <p>Ugotavljam, da je naslov zakona sprejet.</p>
               <p>Končali smo torej z drugo obravnavo.</p>
               <p>Glede na predstavitev predsednice komisije je komisija za narodni skupnosti
                  predlaga državnemu zboru Republike Slovenije, da tretjo obravnavo predloga zakona
                  o posebnih pravicah italijanske in madžarske narodne skupnosti na področju vzgoje
                  in izobraževanja opravi na podlagi prvega odstavka 194. člena poslovnika državnega
                  zbora Republike Slovenije. Ker pa je v drugi obravnavi bil vložen amandma,
                  sprašujem predstavnico sekretariata za zakonodajo in pravne zadeve, ali je
                  morebiti takšne narave, da bi lahko odločali tudi na podlagi tega člena? Izvolite,
                  gospa Bitenc.</p>
            </sp>
            <sp xml:id="SDZ3-Redna-05-2001-04-25.sp112">

               <speaker>TINA BITENC PENGOV:</speaker>

               <p>Gospa podpredsednica, spoštovani zbor! Po našem mnenju gre v tem primeru resnično
                  za redakcijski amandma.</p>
            </sp>
            <sp xml:id="SDZ3-Redna-05-2001-04-25.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Glede na razlago predlagam državnemu zboru, da odloči na podlagi
                  prvega odstavka 194. člena poslovnika državnega zbora, da nadaljujemo s tretjo
                  obravnavo predloga zakona.</p>
               <p>O tem predlogu glasujemo. Navzočih je 49 poslank in poslancev, za je glasovalo 38,
                  proti 2.</p>
               <p><stage>(Za je glasovalo 38.)</stage> <stage>(Proti 2.)</stage></p>
               <p>Ugotavljam, da je predlog sprejet.</p>
               <p>Prehajamo na <title>tretjo obravnavo</title> predloga zakona. Ugotavljam, da je
                  bil k predlogu zakona v drugi obravnavi sprejet redakcijski amandma k 5. členu. Če
                  želijo k temu členu kvalificirani predlagatelji vložiti amandma, prosim, da to
                  storijo. Pred tem pa sprašujem, ali želi kdo razpravljati o predlogu zakona v
                  celoti. Ker ne želi, na podlagi tretjega odstavka 198. člena poslovnika sprašujem
                  sekretariat za zakonodajo in pravne zadeve, če je zaradi sprejetega amandmaja
                  porušena medsebojna skladnost določb zakona? <stage>(Ni.)</stage></p>
               <p>Zato prehajamo na odločanje o zakonu v celoti. Ker gre v tem primeru na podlagi
                  199. člena poslovnika za zakon, ki zadeva uresničevanje v ustavi določenih pravic
                  in položaj zgolj narodnih skupnosti, le-ta ne more biti sprejet, preden ne podata
                  k njemu soglasja predstavnika narodnih skupnosti. Tako da predstavnika narodne
                  skupnosti, kljub temu da sta predlagatelja zakona, sprašujem, če je na podlagi
                  člena 199 poslovnika soglašata s tako vsebino, ki jo sprejemamo v tretjem branju.
                  Gospod Battelli!</p>
            </sp>
            <sp xml:id="SDZ3-Redna-05-2001-04-25.sp114">

               <speaker>ROBERTO BATTELLI:</speaker>

               <p>Hvala lepa. Po moje - kako bi rekel - po zdravi pameti, če glasujeva za, pomeni,
                  da se z zakonom strinjava. Če pa to še vedno zahteva poslovnik, potem seveda bom
                  jaz povedal, da zakon podpiram in bom glasoval za njega. Hvala lepa.</p>
            </sp>
            <sp xml:id="SDZ3-Redna-05-2001-04-25.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Pozsonec!</p>
            </sp>
            <sp xml:id="SDZ3-Redna-05-2001-04-25.sp116">

               <speaker>MARIA POZSONEC:</speaker>

               <p>Hvala lepa. Jaz tudi soglašam za zakon.</p>
            </sp>
            <sp xml:id="SDZ3-Redna-05-2001-04-25.sp117">

               <speaker>PODPREDSEDNICA IRMA PAVLINIČ KREBS:</speaker>

               <p>Najlepša hvala. Prehajamo torej na glasovanje o zakonu v celoti. Glasujemo.
                  Navzočih je 49 poslank in poslancev, za je glasovalo 38, proti nihče.</p>
               <p><stage>(Za je glasovalo 38.)</stage> (Proti nihče</p>
               <p>Ugotavljam, da je zakon sprejet in s tem zaključujem to točko dnevnega reda.</p>
            </sp>
            <sp xml:id="SDZ3-Redna-05-2001-04-25.sp118">

               <speaker>PREDSEDNIK BORUT PAHOR:</speaker>

               <p>Kolegice in kolegi! Prehajamo na <title>5.H TOČKO DNEVNEGA REDA - PRVA OBRAVNAVA
                     PREDLOGA ZAKONA O MATERIALNI DOLŽNOSTI.</title>
               </p>
               <p>Predlog zakona je v obravnavo zboru predložila vlada Republike Slovenije in jo
                  sprašujem, če želi besedo. Želi. Prosim, imate besedo.</p>
            </sp>
            <sp xml:id="SDZ3-Redna-05-2001-04-25.sp119">

               <speaker>NEIDENTIFICIRANI GOVORNIK:</speaker>

               <p>Spoštovani zbor, spoštovani predsednik! Materialno dolžnost kot ena od
                  državljanskih dolžnosti določa zakon o obrambi, zakon o varstvu pred naravnimi in
                  drugimi nesrečami in zakon o policiji. Na podlagi zakonskega pooblastila se ureja
                  z vladno uredbo. Pri izvajanju obstoječega sistema do sedaj ni prihajalo do
                  bistvenih problemov. Izjema so bile le večje skupinske taktične vaje, ko se je na
                  določenem prostoru vpoklicevalo večje število, zlasti vozil, iz popisa.</p>
               <p>Kakšen je obseg materialne dolžnosti? V Slovensko vojsko je razporejenih 10.244
                  različnih sredstev, zlasti vozil v enote za zveze 176, v policijo 1100, v civilno
                  zaščito 761 in za druge potrebe 789 sredstev. Za navedene strukture tudi v bodoče
                  ne bomo mogli zagotoviti zadostno število potrebnih sredstev za njihovo delovanje.
                  Zato je institut mednarodne materialne dolžnosti, seveda, potrebno ohraniti.</p>
               <p>Na pobudo državljana iz Novega mesta je ustavno sodišče lani ocenilo, da ni sporen
                  namen materialne dolžnosti, da pa je treba urediti to zadevo z zakonom in ne s
                  podzakonskim aktom. Zato je tudi naložilo zakonodajalcu, da protiustavnost odpravi
                  v devetih, vlada pa v dvanajstih mesecih. Na tej podlagi je vlada določila predlog
                  zakona o materialni dolžnosti. Pri pripravi zakona smo upoštevali rešitve, ki jih
                  poznajo primerljive ureditve v Avstriji, Švici in Nemčiji. Z izvršilnim predpisom
                  z uredbo vlade pa se bo določilo v bodoče samo še tarife nadomestil.</p>
               <p>Uveljavitev zakona ne bo povzročala novih proračunskih sredstev oziroma
                  obveznosti, saj so se vse dejavnosti oziroma se bodo vse dejavnosti izvajale v
                  okviru redne dejavnosti. Proučili smo tudi pripombe sekretariata za zakonodajo in
                  pravne zadeve in jih bomo upoštevali pri pripravi zakona za drugo obravnavo. Enako
                  velja za predloge in mnenja, ki so bila dana v razpravi na matičnem odboru za
                  obrambo.</p>
               <p>Spoštovani zbor! Predlagam, da zbor predlog zakona podpre in naloži vladi, da ga
                  pripravi za drugo obravnavo. Hvala.</p>
            </sp>
            <sp xml:id="SDZ3-Redna-05-2001-04-25.sp120">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod državni sekretar. Predlog zakona je obravnaval odbor za
                  obrambo, ki je za to pristojno telo. Želi poročevalec besedo? <stage>(Ne želi.)</stage> Prosim?
                  Želi. Se opravičujem, imate besedo. Gospod Maršič, podpredsednik odbora!</p>
            </sp>
            <sp xml:id="SDZ3-Redna-05-2001-04-25.sp121">

               <speaker>DORIJAN MARŠIČ:</speaker>

               <p>Hvala za besedo, gospod predsednik. Spoštovane kolegice in kolegi, spoštovani
                  predstavniki vlade! Odbor državnega zbora Republike Slovenije za obrambo je na
                  svoji 1. redni seji obravnaval predlog zakona o materialni dolžnosti in ga
                  predložil državnemu zboru Republike Slovenije v obravnavo. Odbor je bil seznanjen
                  s predlogom zakona in tudi z mnenjem sekretariata državnega zbora za zakonodajo in
                  pravne zadeve.</p>
               <p>Predstavniki vlade so nam navedli razloge, ki narekujejo sprejem zakona, predvsem
                  z razlogom, da je Ustavno sodišče Republike Slovenije v pobudi državljana iz
                  Novega mesta ugotovila neskladje zakona o obrambi in zakona o varstvu pred
                  naravnimi in drugimi nesrečami z ustavnimi določbami. Ustavno sodišče je bilo
                  mnenja, da bi bilo smotrno materialno dolžnost urediti s posebnim zakonom.</p>
               <p>Prav tako smo s strani predstavnikov vlade bili na odboru podrobneje seznanjeni z
                  ureditvijo materialne dolžnosti v nekaterih drugih državah in razlogi za sprejem
                  zakona, cilji in načeli zakona ter temeljnimi rešitvami v zakonu ter oceno
                  finančnih in drugih posledic.</p>
               <p>Predstavnica sekretariata državnega zbora za zakonodajo in pravne zadeve nas je
                  opozorila, da so v zakonu nekatere pomanjkljivosti, ki so v nekaterih primerih
                  sicer redakcijske narave, da pa bi bilo treba v povezavi s kriteriji iz 15. člena
                  predloga zakona, na podlagi katerih lahko imetnik sredstva iz popisa zaprosi za
                  odložitev vpoklica, razmisliti tudi o tem, kaj za posameznika predstavlja težak
                  položaj, in ali je diskrecijska pravica organa, da brez natančnejše opredelitve
                  tega pojma presoja o vpoklicu, utemeljena. O tem so seveda razpravljali tudi naši
                  kolegi v odboru.</p>
               <p>V razpravi, ki je sledila, so poleg tega konkretnega 19. člena člani odbora
                  predvsem predlagali, da bi bilo smiselno v zakonsko besedilo vgraditi tudi
                  določbe, s katerimi bi se onemogočal vpoklic zaradi pregledov in vaj predvsem
                  motornih vozil družin z otroci, ki še niso dopolnili 16. leta starosti, v
                  primerih, ko družina razpolaga samo z enim motornim vozilom. Opozorili so tudi na
                  preveč ohlapno določbo 15. člena predloga zakona in zaprosili predstavnike
                  predlagatelja za podrobnejšo pojasnitev 7. člena predloga zakona, da evidenca o
                  sredstvih s popisa poleg podatkov, določenih z zakonom o obrambi in zakonom o
                  varstvu pred naravnimi in drugimi nesrečami, obsega tudi podatke o matični
                  številki občana oziroma matični številki imetnika.</p>
               <p>Druge pripombe in kar je bilo v razpravi omenjeno, imate tudi v zapisniku in
                  poročilu.</p>
               <p>Odbor za obrambo predlaga državnemu zboru Republike Slovenije, da v skladu s 185.
                  členom poslovnika državnega zbora po končani prvi obravnavi predloženega zakona
                  sprejme naslednja sklepa:</p>
               <p>"Predlog zakona o materialni dolžnosti je primerna podlaga za pripravo zakona za
                  drugo obravnavo.</p>
               <p>Predlagatelj naj pri pripravi predloga zakona za drugo obravnavo upošteva
                  naslednja stališča, in sicer, da se upoštevajo pripombe iz mnenja sekretariata za
                  zakonodajo in pravne zadeve ter upoštevajo pripombe in mnenja, podana v razpravi."
                  Hvala lepa.</p>
            </sp>
            <sp xml:id="SDZ3-Redna-05-2001-04-25.sp122">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod podpredsednik. Želi besedo predstavnik sekretariata? <stage>(Ne
                  želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem
                  poslankam in poslancem. Ker ne želi nihče razpravljati, razpravo zaključujem.</p>
               <p>Prehajamo na razpravo in glasovanje o sklepu matičnega delovnega telesa. Vabim vse
                  kolegice in kolege, da se nam pridružijo v dvorani.</p>
               <p>Najprej dajem v razpravo prvi sklep matičnega delovnega telesa, ki se glasi:</p>
               <p>"Predlog zakona o materialni dolžnosti, prva obravnava, je primerna podlaga za
                  pripravo predloga zakona za drugo obravnavo."</p>
               <p>Želi kdo besedo? <stage>(Nihče.)</stage> Potem bomo počakali toliko časa, da se nam pridružijo
                  kolegice in kolegi.</p>
               <p>Danes je opravičeno odsotnih 28 naših kolegic in kolegov in je razumljivo, da
                  moramo z veliko potrpežljivostjo delati, zato da bi, kolikor je le mogoče, tudi
                  končali današnje popoldansko zasedanje. Vabim torej naše kolegice in kolege, da se
                  nam pridružijo v dvorani.</p>
               <p>Ugotovil bom navzočnost, ki pa ni zadostna, in bom po tem odredil odmor. Torej ta
                  hip ni navzočih dovolj kolegic in kolegov. Dovolj bi jih bilo, če bi bili vsi
                  navzoči v dvorani. 41 nas je zdaj, to je premalo.</p>
               <p>Predlagam, da naredimo desetminutni odmor in ob 15.30 nadaljujemo. Prosim vse, da
                  smo ob 15.30 navzoči v dvorani. Hvala lepa.</p>
               <p><stage>(Seja je bila prekinjena ob 15.20 uri in se je nadaljevala ob 15.32 uri.)</stage></p>
            </sp>
            <sp xml:id="SDZ3-Redna-05-2001-04-25.sp123">

               <speaker>PREDSEDNIK BORUT PAHOR:</speaker>

               <p>Vabim kolegice in kolege, ki so v pisarnah, da se nam pridružijo, ker bomo
                  nadaljevali sejo.</p>
               <p>Ali ste tako prijazni in pogledate k vašim kolegom in kolegicam, če ima kdo
                  vstavljeno kartico, čeprav ni prisoten?</p>
               <p>Še enkrat ponavljam, da je 28 poslank in poslancev odsotnih. Dve delegaciji v
                  tujini, v Bruslju in Strasbourgu, pač opravljata enako delo kot mi tukaj in je
                  normalno, da prihaja do težav.</p>
               <p>Še enkrat prosim, da zasedete svoja mesta.</p>
               <p>Prosim sekretarke poslanskih skupin, da opozorijo kolegice in kolege, da pridejo v
                  dvorano.</p>
               <p>Navzočih je 46 poslank in poslancev; državni zbor Republike Slovenije je sklepčen
                  in lahko odloča.</p>
               <p>Na glasovanje dajem predlog sklepa, ki se glasi: "Predlog zakona o materialni
                  dolžnosti, prva obravnava, je primerna podlaga za pripravo predloga zakona za
                  drugo obravnavo." Glasujemo. Navzočih je 46 poslank in poslancev. 43 jih je
                  glasovalo za, nihče temu predlogu ni ugovarjal.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
                  zapisana v poročilu delovnega telesa. Ali želi kdo besedo? <stage>(Ne želi.)</stage> Zaključujem
                  razpravo.</p>
               <p>Prehajamo na odločanje. Glasujemo o predlogu stališč v celoti. Navzočih je 46
                  poslank in poslancev, 44 jih je glasovalo za, nihče ni bil proti predlaganim
                  stališčem.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Tako so v celoti sprejeti in s tem zaključujem to točko dnevnega reda.</p>
               <p>Prehajamo na naslednjo, <title>5.I TOČKO DNEVNEGA REDA - PRVA OBRAVNAVA PREDLOGA
                     ZAKONA O DOPOLNITVI ZAKONA O ŽRTVAH VOJNEGA NASILJA.</title>
               </p>
               <p>Predlog zakona je v obravnavo zboru predložil poslanski kolega Franci Rokavec.
                  Želi kolega Rokavec besedo? <stage>(Želi.)</stage> Imate besedo.</p>
            </sp>
            <sp xml:id="SDZ3-Redna-05-2001-04-25.sp124">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci, spoštovani
                  predstavniki vlade! Predlagana novela zakona o žrtvah vojnega nasilja govori
                  predvsem o tem, da se osebam, ki so bile pregnane na druga območja zaradi
                  porušenja svojega stanovanja oziroma doma ob izvajanju vojnih akcij s strani
                  zavezniških sil, dodeli status žrtve vojnega nasilja. Vendar naj ob tem izrecno
                  poudarim, da navedeni objekti oziroma osebe niso bile cilj omenjenih akcij. S tem
                  pa so te osebe prav tako doživele vojne grozote, ostali so brez doma, prebežati so
                  morali na druga območja. Res je, da so po končani 2. svetovni vojni takratne
                  okrajne komisije z oceno vojne škode to škodo popisale, jo priznale, vendar do
                  sedaj omenjene osebe niso dobile ničesar. Predvsem gre za območja, tako imenovana
                  mestna območja, območja mesta Maribor, Celje, Zidani Most, Pivka, Litija. S
                  predlogom zakona želim, da se tem osebam popravi krivica za priznanje statusa
                  žrtve vojnega nasilja.</p>
               <p>Tu bi se pa, seveda, tudi dotaknil vprašanj, ki sta jih v svojem mnenju
                  izpostavila tako vlada kakor tudi sekretariat za zakonodajo. Predvsem gre za
                  vprašanje osnovnega 1. člena zakona, ki govori, da je državljane, ki je bil v
                  vojni ali vojaški agresiji na Republiko Slovenijo izpostavljen nasilnim dejanjem
                  ali nasilnim ukrepom okupatorja, agresorja ali njunih sodelavcev, lahko priznana
                  pravica do statusa žrtve vojnega nasilja. Menim, da v okviru rednega postopka bi
                  lahko skupaj z vlado Republike Slovenije odpravili tudi to vprašanje.</p>
               <p>Na mestu pa je tudi opozorilo sekretariata za zakonodajo glede prekluzivnega roka,
                  ki ga sprejemam. Seveda pa bi kazalo, da se v okviru rednega postopka razrešijo
                  tudi vprašanja odločbe ustavnega sodišča, ki je bilo sprejeto dne 7. decembra leta
                  2000. Finančne posledice dejansko zakon ima, vendar s spremenjenim besedilom
                  predloga zakona bistveno manjše, saj gre po grobih ocenah za nekaj 100
                  upravičencev, gre pa, seveda, tudi za bistveno bolj jasno preciziranje kroga
                  upravičencev.</p>
               <p>Spoštovane poslanke in poslanci! Namreč, matični odbor je negativno se opredelil
                  do zakona - rezultat je bil 6:6. Vendar sem prepričan, da je po 56-ih letih že
                  tudi skrajni čas, da se navedenemu krogu upravičencev prizna status žrtve vojnega
                  nasilja in popravi tudi ta krivica.</p>
               <p>Čas pa je tudi, da se opravi v skladu z odločbo ustavnega sodišča končna redakcija
                  zakona o žrtvah vojnega nasilja. Zato vam predlagam, da podprete nadaljevanje
                  postopka. Hvala lepa.</p>
            </sp>
            <sp xml:id="SDZ3-Redna-05-2001-04-25.sp125">

               <speaker>PREDSEDNIK BORUT PAHOR:</speaker>

               <p>Hvala lepa. Predlog zakona je obravnaval odbor za zdravstvo, delo, družino,
                  socialno politiko in invalide, ki je pristojno delovno telo. Želi predsednik ali
                  poročevalec besedo? <stage>(Želi.)</stage> Prosim!</p>
            </sp>
            <sp xml:id="SDZ3-Redna-05-2001-04-25.sp126">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik. Vsem lep pozdrav!</p>
               <p>Odbor državnega zbora za zdravstvo, delo, družino, socialno politiko in invalide
                  je na svoji 3. redni seji, 6.3.2001, obravnaval predlog zakona, ki ga je v
                  zakonodajni postopek državnemu zboru predlagal predgovornik</p>
               <p>V obrazložitev zakona se ne bom spuščal, ker bi bila zelo podobna tej, kot ste jo
                  slišali. Treba je pa povedati, da je sekretariat tako v svojem pismenem mnenju kot
                  tudi v ustmeni obrazložitvi opozoril na to, da podpira ali se naslanja tudi na
                  mnenje vlade, predvsem v delu stališč, ki poudarjajo, da je v 1. členu osnovnega
                  zakona o žrtvah vojnega nasilja lahko le državljan Republike Slovenije, ki je bil
                  v vojni ali vojaški agresiji na Republiko Slovenijo izpostavljen nasilnim dejanjem
                  ali nasilnim ukrepom okupatorja, agresorja ali njunih sodelavcev, predmet žrtev
                  vojnega nasilja. Temu primerno je tudi nekako bila vzpostavljena razprava na
                  odboru in zato je potem glasovanje pokazalo, da je primernost zakona podprlo 6
                  članov odbora in 6 jih je tudi glasovalo proti.</p>
               <p>Tako da je navsezadnje odbor državnega zbora za zdravstvo, delo, družino, socialno
                  politiko in invalide sprejel sklep, v skladu s 185. členom poslovnika, ki se
                  glasi: "Predloga zakona o dopolnitvi zakona o žrtvah vojnega nasilja, prva
                  obravnava, se ne sprejme." Hvala lepa.</p>
            </sp>
            <sp xml:id="SDZ3-Redna-05-2001-04-25.sp127">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik. Želi besedo predstavnik sekretariata? <stage>(Ne
                  želi.)</stage> Želi besedo predstavnik vlade? <stage>(Želi.)</stage> Prosim, gospod državni sekretar.</p>
            </sp>
            <sp xml:id="SDZ3-Redna-05-2001-04-25.sp128">

               <speaker>FRANC ŽNIDARŠIČ:</speaker>

               <p>Hvala za besedo. Spoštovani zbor! Vlada odklanja sprejem tega zakona zaradi tega,
                  ker je v očitnem nasprotju z intenco zakona samega, kar govori 1. člen zakona, ki
                  sedaj velja, in pravi, da je žrtev vojnega nasilja oseba, ki je to nasilje trpela
                  s strani okupatorja ali njegovih pomagačev.</p>
               <p>Seveda je treba spoštovati tudi stisko ljudi, ki so morali zapustiti svoje domove
                  zaradi bombardiranja s strani zavezniških letal oziroma operacij v drugi svetovni
                  vojni, vendar kot žrtve vojnega nasilja po sedaj veljavnem zakonu in v smislu tega
                  zakona v le-tega ne sodijo.</p>
               <p>Tako da vlada predlaga državnemu zboru, da zakona ne podpre. Hvala lepa.</p>
            </sp>
            <sp xml:id="SDZ3-Redna-05-2001-04-25.sp129">

               <speaker>PREDSEDNIK BORUT PAHOR:</speaker>

               <p>Odbor in vlada imata torej odklonilno stališče. Kakšno je stališče poslanskih
                  skupin? Želi kdo besedo? <stage>(Nihče.)</stage> V imenu poslanske skupine? Prosim, kolega
                  Drobnič, v imenu poslanske skupine Nove Slovenije. Želi za njim predstaviti
                  stališče še katera od poslanskih skupin? <stage>(Ne.)</stage> Kolega Drobnič, imate besedo.</p>
            </sp>
            <sp xml:id="SDZ3-Redna-05-2001-04-25.sp130">

               <speaker>MAG. JANEZ DROBNIČ:</speaker>

               <p>Lepo pozdravljeni, kolegice in kolegi! Dovolite, da predstavim mnenje Nove
                  Slovenije v zvezi s sprejetjem te dopolnitve zakona o žrtvah vojnega nasilja.
                  Neprestano spreminjanje tega zakona kaže na dejstvo, da v Sloveniji nismo dobro in
                  ustrezno uredili vprašanje odškodnin vojnega nasilja, tudi ne povojnega nasilja.
                  Zakaj to poudarjam? Zato, ker velja v civilizacijskem svetu eno pravilo glede
                  odškodnin. Odškodnine plačujejo tisti, ki so jo povzročili. Sedaj pa poglejmo,
                  kako je urejeno glede odškodnin v našem sistemu. Tistega, kar so povzročili
                  okupatorji, plačuje naša država. Tisto, kar je povzročila naša revolucionarna
                  oblast, ne plačuje nihče. Sedaj se pa pojavlja predlog, da uveljavljajo
                  odškodnino, torej naj bi uveljavljale odškodnino osebe, ki so utrpele agresijo
                  odnosno posledice s strani zavezniških sil. Če bi imeli vsi dosedanji
                  zakonodajalci v mislih to jasno pravilo, ki ga upoštevajo tudi države, ne bi imeli
                  teh zadev pri nas. Odškodnine, ki so jih povzročile sile agresije, bi izterjali in
                  jih dali tudi tistim, ki so dejansko utrpeli. V našem sistemu je bilo tako, da
                  reparacije - torej, smo nekaj dobili in smo jih porabili za različne namene. Niso
                  pa prišle do tistih, ki so dejansko utrpeli škodo. Včasih škode ni možno natančno
                  določiti ali pa je povzročena na javnih stvareh, na dobrinah, ki so nedeljive, so
                  naše skupne. V teh primerih nastopa država kot tožnik do tistega, ki je to
                  povzročil. To je zdaj ta zagata, v katero padamo že celo povojno obdobje in očitno
                  bomo tudi še to tisočletje.</p>
               <p>Namen predlagatelja se mi zdi povsem umesten. In v tem smislu bi tudi izrazil
                  določeno podporo. Je pa seveda v tem smislu to naše napotilo, da uredimo
                  odškodnine tako, kot jih ima ostali svet. Hvala lepa.</p>
            </sp>
            <sp xml:id="SDZ3-Redna-05-2001-04-25.sp131">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod Drobnič. Želijo besedo poslanke in poslanci? Ne želijo.
                  Potem zaključujem splošno razpravo in spet vabim kolegice in kolege, da pridejo v
                  dvorano, ker bomo glasovali o predlaganem sklepu matičnega delovnega telesa, ki se
                  glasi: "Predlog zakona o dopolnitvi zakona o žrtvah vojnega nasilja, prva
                  obravnava, se ne sprejme." Vabim torej kolegice in kolege, da pridejo v dvorano,
                  da bi glasovali. Manjka samo eden od naših kolegov ali kolegic. Prosim, če
                  pogledate pri kolegih in kolegicah, ali ni kdo pomotoma pustil kartice v
                  glasovalni napravi. Navzočih nas je, tako kot kaže display, 45. Predlagam, da
                  počakamo kakšno minuto, sicer bom pač predlagal spet 10-minutni odmor. Eno minuto
                  bomo še počakali, sicer bom ugotavljal... Da, mislim, da smo sklepčni. 51 nas je v
                  dvorani. Ali smo lahko tako kolegialni, da vstavimo kartice, če smo navzoči v
                  dvorani? Prosim! V dvorani nas je 51. Glasujemo. Navzočih je 46 poslank in
                  poslancev, za predlog jih je glasovalo 26, 12 jih je bilo proti.</p>
               <p><stage>(Za je glasovalo 26.)</stage> <stage>(Proti 12.)</stage></p>
               <p>Ugotavljam, da je bil predlog sprejet in s tem zaključujem to točko dnevnega
                  reda.</p>
               <p>Prehajamo na <title>6. TOČKO DNEVNEGA REDA - PRVA OBRAVNAVA PREDLOGA POSLOVNIKA
                     DRŽAVNEGA ZBORA REPUBLIKE SLOVENIJE.</title>
               </p>
               <p>Predlog poslovnika je v obravnavo zboru predložila skupina poslancev s
                  prvopodpisanim... Proceduralno? Kolega Anderlič, proceduralno.</p>
            </sp>
            <sp xml:id="SDZ3-Redna-05-2001-04-25.sp132">

               <speaker>ANTON ANDERLIČ:</speaker>

               <p>Glede na to, kar smo videli zadnje pol ure ali pa zadnjo uro, je poslovnik
                  nemogoče obravnavati. Jaz seveda ne govorim to s stališča, kaj bi sam kot
                  predlagatelj rad videl, da je sprejet ali ne, ampak preprosto iz razlogov, da za
                  tako pomemben akt, kot je poslovnik, je treba le imeti neko kvalificirano večino
                  in v tem trenutku je pač ni - ali pa ni pripravljeno, da je. Predlagam, da
                  poskušamo jutri ob 10.00, če bo kvorum boljši.</p>
            </sp>
            <sp xml:id="SDZ3-Redna-05-2001-04-25.sp133">

               <speaker>PREDSEDNIK BORUT PAHOR:</speaker>

               <p>Samo, kvalificirana večina je navzoča.</p>
            </sp>
            <sp xml:id="SDZ3-Redna-05-2001-04-25.sp134">

               <speaker>ANTON ANDERLIČ:</speaker>

               <p>Da, da. Kvalificirana večina. Jaz sem samo mislil, da bi bila vsaj dvotretjinska
                  potrebna, čeprav vem, da je za spremembo poslovnika zadosti 2/3 prisotnih
                  poslancev. S tega vidika ni problem, ampak v tem trenutku je 48, pred 5 minutami
                  jih je bilo pa 44, 43, 42, tako da se nam to zelo spreminja, ta prisotnost.
                  Predlagam, da s tem začnemo jutri ob 10.00.</p>
            </sp>
            <sp xml:id="SDZ3-Redna-05-2001-04-25.sp135">

               <speaker>PREDSEDNIK BORUT PAHOR:</speaker>

               <p>Torej vaš proceduralni je, da nadaljujemo jutri ob 10.00 uri. Navzočih je 49
                  poslank... Prosim.</p>
            </sp>
            <sp xml:id="SDZ3-Redna-05-2001-04-25.sp136">

               <speaker>ANTON ANDERLIČ:</speaker>

               <p>Moj proceduralni predlog je, da s to točko nadaljujemo jutri bo 10.00, ne
                  nadaljujemo sejo.</p>
            </sp>
            <sp xml:id="SDZ3-Redna-05-2001-04-25.sp137">

               <speaker>PREDSEDNIK BORUT PAHOR:</speaker>

               <p>Dobro. S to točko nadaljujemo jutri ob 10.00. Jasno. Navzočih je 49 poslank in
                  poslancev in bodo odločili, ali se s tem proceduralnim predlogom strinjajo. Tega
                  dajem na glasovanje. Glasujemo. Navzočih je 49 poslank in poslancev. 35 jih je
                  bilo za, 10 jih je bilo proti.</p>
               <p><stage>(Za je glasovalo 35.)</stage> <stage>(Proti 10.)</stage></p>
               <p>Tako smo torej odločili, da bomo s to točko dnevnega reda nadaljevali jutri ob
                  10.00 uri. Verjetno po odločanju o uskladitvenem amandmaju pri zakonu o medijih,
                  ki ga bo do takrat - če ga bo - pripravila vlada. 7. točka ni pripravljena, tako
                  da prehajamo na <title>8. TOČKO DNEVNEGA REDA - PREDLOG ZAKONA O INDUSTRIJSKI
                     LASTNINI.</title> Predlog zakona je v obravnavo zboru predložila vlada
                  Republike Slovenije. Želi predstavnik vlade besedo? Počakali bomo za hip. Vlada se
                  nam bo vsak čas pridružila in se bo vključila v razpravo. Predlog zakona je
                  obravnaval odbor za gospodarstvo kot pristojno telo. Želi poročevalec besedo? <stage>(Ne
                  želi.)</stage> Želi besedo predstavnik sekretariata? <stage>(Prav tako ne.)</stage> Želijo besedo
                  predstavniki poslanskih skupin? <stage>(Prav tako ne.)</stage> Zato dajem besedo poslankam in
                  poslancem. Zaključujem to razpravo in prehajamo na odločanje. Zboru predlagam, da
                  skladno z drugo alineo 189. člena poslovnika po končani razpravi in glasovanju o
                  amandmajih in členih razpravlja v drugi obravnavi in glasuje skupaj o preostalih
                  členih, h katerim niso bili vloženi amandmaji. Predlagani sklep ne bo sprejet, če
                  mu bo nasprotovala najmanj ena tretjina navzočih.</p>
               <p>Tak predlog dajem na glasovanje. Navzočih je 49 poslank in poslancev. Za tak
                  predlog je glasovalo 34, trije so mu nasprotovali.</p>
               <p><stage>(Za je glasovalo 34.)</stage> <stage>(Proti 3.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in vloženih amandmajih.</p>
               <p>Najprej dajem v razpravo predlog amandmaja pod zaporedno številko 1 k 11. členu.
                  Želi kdo besedo? <stage>(Ne želi.)</stage> Razpravo zaključujem.</p>
               <p>Predlog dajem na glasovanje. Prosim tudi za maksimalno pozornost kolegic in
                  kolegov, ker bomo odločali o vseh predlogih amandmajev, ki so v preglednici.
                  Glasujemo. Navzočih je 49 poslank in poslancev. Za je glasovalo 37 izmed njih,
                  nihče ni nasprotoval.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma pod zaporedno številko 1 sprejet.</p>
               <p>Zdaj glasujemo o besedilu člena v celoti. Glasujemo. Navzočih je 50 kolegic in
                  kolegov. Za besedilo 11. člena v celoti je glasovalo 32 poslank in poslancev,
                  nihče temu ni nasprotoval.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Želi kdo besedo k amandmaju k 15. členu? <stage>(Nihče.)</stage></p>
               <p>Potem o njem odločamo. Glasujemo. Navzočih je 50 poslank in poslancev. Za amandma
                  pod zaporedno številko 1 je glasovalo 30 poslank in poslancev, nihče mu ni
                  nasprotoval, zato je sprejet.</p>
               <p><stage>(Za je glasovalo 30.)</stage> <stage>(Proti nihče.)</stage></p>
               <p>Tako lahko odločamo o besedilu 15. člena v celoti. Glasujemo. Navzočih je 50
                  poslank in poslancev. Za je glasovalo 36 izmed njih, nihče ni nasprotoval.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da je besedilo v celoti sprejeto.</p>
               <p>Odpiram razpravo o 36. členu, h kateremu je vložen amandma pod zaporedno številko
                  1. Želi kdo besedo? <stage>(Nihče.)</stage></p>
               <p>Dajem ga na glasovanje. Glasujemo. O amandmaju je glasovalo 50 navzočih poslank in
                  poslancev. Za amandma je glasovalo 33, nihče ni bil proti.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zdaj glasujemo še o besedilu 36. člena v celoti. Navzočih je 50 poslank in
                  poslancev. Za besedilo člena v celoti je glasovalo 29, nihče temu ni
                  nasprotoval.</p>
               <p><stage>(Za je glasovalo 29.)</stage> <stage>(Proti nihče.)</stage></p>
               <p>Ugotavljam, da je besedilo člena v celoti sprejeto.</p>
               <p>Na strani dva našega pregleda imamo k 43. členu vložene tri amandmaje, o njih
                  odpiram razpravo. Nihče ne želi besede, zato bomo glasovali zaporedoma, najprej o
                  amandmaju pod zaporedno številko ena. Glasujemo. V dvorani je navzočih 50 poslank
                  in poslancev, 35 jih je bilo za, nihče ni bil proti.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo še o amandmaju pod zaporedno številko dva. Navzočih je 51 poslank in
                  poslancev, za jih je glasovalo 32, nihče temu amandmaju ni nasprotoval.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Zato je sprejet.</p>
               <p>Končno odločamo še o amandmaju pod zaporedno številko tri. Glasujemo. Navzočih je
                  51 poslank in poslancev, za jih je glasovalo 32, nihče ni glasoval proti.</p>
               <p><stage>(Za je glasovalo 32.)</stage> <stage>(Proti nihče.)</stage></p>
               <p>Tako je bil tudi tretji amandma sprejet.</p>
               <p>Glasujemo o besedilu 43. člena v celoti, kot je bil amandmiran. Navzočih je 51
                  poslank in poslancev, za člen v celoti je glasovalo 35, nihče ni nasprotoval.</p>
               <p><stage>(Za je glasovalo 35.)</stage> <stage>(Proti nihče.)</stage></p>
               <p>Tako je člen sprejet.</p>
               <p>Imamo amandma k 44. členu. Želi kdo besedo? <stage>(Nihče.)</stage> Dajem ga na glasovanje.
                  Navzočih je 51 poslank in poslancev, za amandma jih je glasovalo 33, nihče ni
                  glasoval proti.</p>
               <p>Za je glasovalo 33.) <stage>(Proti nihče.)</stage></p>
               <p>Tako lahko sedaj odločimo z glasovanjem tudi o 44. členu v celoti. Navzočih je 50
                  poslank in poslancev, 28 jih je bilo za, nihče ni bil proti.</p>
               <p><stage>(Za je glasovalo 28.)</stage> <stage>(Proti nihče.)</stage></p>
               <p>Besedilo 44. člena je sprejeto.</p>
               <p>K 48. členu imamo na strani dva na koncu pod zaporedno številko ena vložen
                  amandma. Želi kdo o njem besedo? <stage>(Nihče.)</stage> Zaključujem razpravo in dajem amandma na
                  glasovanje. Navzočih je 50 poslank in poslancev, za amandma k 48. členu jih je
                  glasovalo 26, nihče mu ni nasprotoval.</p>
               <p><stage>(Za je glasovalo 26.)</stage> <stage>(Proti nihče.)</stage></p>
               <p>Tako je sprejet.</p>
               <p>Lahko odločamo o 48. členu v celoti. Navzočih je 50 poslank in poslancev. Za je
                  bilo 27, izmed njih nihče temu ni nasprotoval.</p>
               <p><stage>(Za je glasovalo 27.)</stage> <stage>(Proti nihče.)</stage></p>
               <p>Ugotavljam, da je besedilo člena določeno.</p>
               <p>K 55. členu imamo en amandma. Želi o njem kdo razpravljati? <stage>(Nihče.)</stage> Dajem ga na
                  glasovanje. Glasujemo. Navzočih je 50 poslank in poslancev. Za jih je bilo 34,
                  nihče ni bil proti.</p>
               <p><stage>(Za je glasovalo 34.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o besedilu 55. člena v celoti. Navzočih je 50 poslank in poslancev. Za
                  besedilo v celoti jih je glasovalo izmed 50 27, nihče mu ni nasprotoval.</p>
               <p><stage>(Za je glasovalo 27.)</stage> <stage>(Proti nihče.)</stage></p>
               <p>Ugotavljam, da je besedilo 55. člena sprejeto.</p>
               <p>K 56. členu imamo prav tako vložen en amandma. Želi kdo besedo? <stage>(Nihče.)</stage>
                  Glasujemo. Navzočih je 50 poslank in poslancev. Za amandma k 56. členu jih je bilo
                  36, proti nihče.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zdaj glasujemo o besedilu 56. člena v celoti. Glasujemo. Navzočih je 50 poslancev
                  in poslank. Za besedilo člena v celoti jih je glasovalo 28, nihče mu ni
                  nasprotoval.</p>
               <p><stage>(Za je glasovalo 28.)</stage> <stage>(Proti nihče.)</stage></p>
               <p>Prav tako imamo vložen en amandma k 75. členu. Želi kdo besedo o njem? <stage>(Nihče.)</stage>
                  Zaključujem razpravo in ga dajem na glasovanje. Glasujemo. Navzočih je 50 poslank
                  in poslancev. Za je glasovalo 31, nihče mu ni nasprotoval.</p>
               <p><stage>(Za je glasovalo 31.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o členu v celoti. Glasujemo. Navzočih je 50 poslancev in poslank. Za
                  člen v celoti jih je glasovalo 24, nihče mu ni nasprotoval.</p>
               <p><stage>(Za je glasovalo 24.)</stage> <stage>(Proti nihče.)</stage></p>
               <p>Ugotavljam, da je člen sprejet.</p>
               <p>K 120. členu imamo na tretji strani pregleda amandma. Želi kdo o njem besedo?
                  <stage>(Nihče.)</stage> Zaključujem razpravo in dajem amandma k 120. členu na glasovanje.
                  Navzočih je 50 poslank in poslancev. Za amandma k 120. členu je glasovalo 28
                  poslancev in poslank. Nihče mu ni nasprotoval.</p>
               <p><stage>(Za je glasovalo 28.)</stage> <stage>(Proti nihče.)</stage></p>
               <p>Ugotavljam, da je sprejet.</p>
               <p>Odločamo še o členu v celoti. Navzočih je 51 poslancev in poslank. Za člen v
                  celoti je glasovalo 30 izmed njih. Nihče ni bil proti.</p>
               <p><stage>(Za je glasovalo 30.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Prav tako imamo amandma k 121. členu. Želi kdo o njem razpravljati? <stage>(Nihče.)</stage>
                  Zaključujem razpravo.</p>
               <p>Amandma dajem na glasovanje. Navzočih je 50 poslancev in poslank. Za je glasovalo
                  27 izmed njih, nihče ni bil proti.</p>
               <p><stage>(Za je glasovalo 27.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem besedilo člena v celoti. Navzočih je 50 poslancev in poslank.
                  Za člen v celoti je glasovalo 26, nihče ni bil proti.</p>
               <p><stage>(Za je glasovalo 26.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>Imamo vložen amandma, predzadnji, k 123. členu. Želi kdo o njem besedo?
                  <stage>(Nihče.)</stage></p>
               <p>Dajem ga na glasovanje. Navzočih je 50 poslancev in poslank. Za amandma je
                  glasovalo 29, nihče mu ni nasprotoval.</p>
               <p><stage>(Za je glasovalo 29.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti. Navzočih je 50 kolegic in kolegov. 25 jih je
                  glasovalo za, nihče proti členu.</p>
               <p><stage>(Za je glasovalo 25.)</stage> <stage>(Proti nihče.)</stage></p>
               <p>Ugotavljam, da je člen v celoti sprejet.</p>
               <p>K zadnjemu členu, h kateremu so vloženi amandmaji, sta vložena dva. Želi kdo o
                  njiju razpravljati? <stage>(Da.)</stage> Imate besedo, prosim.</p>
            </sp>
            <sp xml:id="SDZ3-Redna-05-2001-04-25.sp138">

               <speaker>LIDIJA MAJNIK:</speaker>

               <p>Predlagam, da državni zbor ne podpre nobenega od teh amandmajev, in sicer,
                  obrazložitev:</p>
               <p>Zakon o pravdnem postopku določa, da je zastopnik strank v sporih pred sodiščem
                  lahko le odvetnik. Tako določilo zakona o pravdnem postopku je posledica dejstva,
                  da so odvetniki po predpisanem postopku pridobili pravico zastopanja strank, in
                  dejstev, da odvetnike zavezujejo pravila in določila odvetniške poklicne zbornice,
                  da odvetniki za svoje delo disciplinsko odgovarjajo in, ne nazadnje, da imajo
                  odvetniki svojo poklicno odgovornost zavarovano, kar vse pri patentnih
                  zastopnikih, ki jih določa četrti odstavek, ki naj bi zastopali stranke pred
                  sodiščem, ni urejeno.</p>
               <p>Velja še pripomniti, da so pravne osebe iz 131. člena zakona lahko le kapitalske
                  družbe, ki so omejeno odgovorne, odvetniške družbe, v kolikor so ustanovljene, pa
                  so lahko ustanovljene le kot družbe z neomejeno odgovornostjo. Takšna ureditev bi
                  torej nepotrebno posegla v sedaj enotno urejeno zastopanje pred sodišči, zato
                  predlagam, da teh dveh amandmajev ne podpremo. Hvala.</p>
            </sp>
            <sp xml:id="SDZ3-Redna-05-2001-04-25.sp139">

               <speaker>PREDSEDNIK BORUT PAHOR:</speaker>

               <p>Hvala, kolegica Majnik. Želi še kdo besedo? Ugotavljam, da nihče, in zaključujem
                  razpravo. Prosim? Vlada? Prosim!</p>
            </sp>
            <sp xml:id="SDZ3-Redna-05-2001-04-25.sp140">

               <speaker>ANDREJ PIANO:</speaker>

               <p>Hvala lepa, gospod predsednik. <stage>(Andrej Piano, z urada za intelektualno
                  lastnino.)</stage></p>
               <p>Vlada Republike Slovenije predlaga, da se sprejmeta oba amandmaja.</p>
               <p>S tema amandmajema se hoče urediti položaj patentnih zastopnikov, ki so po večini
                  nepravniki ter morajo za zastopanje pred uradom za intelektualno lastnino poznati
                  tako materijo industrijske lastnine, ki obsega patentno pravo, pravo blagovnih
                  znamk ter pravo modelov, kot tudi geografske označbe, ter so najbolj poklicani, da
                  vodijo postopek, po drugi strani pa ne morejo zahtevati, imajo težave pri
                  zastopanju na sodišču, saj obstajajo določene težave glede na zahteve novega
                  pravnega postopka.</p>
               <p>Osnovni amandma, ki je bil predložen s strani patentnih zastopnikov, sledi sedaj
                  veljavni zakonodaji na področju avtorskih pravic, ki prav tako omogoča, da poleg
                  odvetnikov še nekatere druge osebe zastopajo pri sodiščih na področjih avtorskega
                  prava. Vladni amandma pa samo - ki je na ta osnovni amandma - pa, seveda, samo
                  zahteva to, da se upoštevajo tudi sprememba zakona o pravdnem postopku. S
                  sprejetjem obeh amandmajev bi, pač, zagotovili korektnost pravnega sistema ter
                  omogočili tudi patentnim zastopnikom, da zastopajo pred sodiščem ter tudi, da
                  imajo pravico do nagrade. Seveda, se pa mogoče postavlja vprašanje ali je to treba
                  urediti s posebnim zakonom, kot je v nekaterih državah. Hvala lepa.</p>
            </sp>
            <sp xml:id="SDZ3-Redna-05-2001-04-25.sp141">

               <speaker>PREDSEDNIK BORUT PAHOR:</speaker>

               <p>Hvala lepa vam. Želi še kdo besedo? Ne vidim nikogar. Tako prehajamo na odločanje,
                  najprej o amandmaju pod zaporedno številko ena. Glasujemo. Navzočih je 49 kolegic
                  in kolegov, za jih je glasovalo 18, 19 pa jih je bilo proti.</p>
               <p><stage>(Za je glasovalo 18.)</stage> <stage>(Proti 19.)</stage></p>
               <p>Odločamo o amandmaju pod zaporedno številko dva. Glasujemo. Navzočih je 49 kolegic
                  in kolegov, za amandma pod zaporedno številko dva jih je glasovalo 23, 16 pa jih
                  je bilo proti.</p>
               <p><stage>(Za je glasovalo 23.)</stage> <stage>(Proti 16.)</stage></p>
               <p>Amandma je dobil potrebno večino.</p>
               <p>Tako sedaj glasujemo še o besedilu 131. člena v celoti. Navzočih je 49 kolegic in
                  kolegov, za besedilo 131. člena v celoti je glasovalo 21 izmed njih, 12 pa jih je
                  bilo proti.</p>
               <p><stage>(Za je glasovalo 21.)</stage> <stage>(Proti 12.)</stage></p>
               <p>Opravili smo razpravo o vloženih amandmajih in prehajamo na razpravo o preostalih
                  členih, h katerim niso bili vloženi. Želi kdo besedo o njih? <stage>(Ne želi.)</stage>
                  Zaključujem razpravo in prehajamo na glasovanje o preostalih členih. Navzočih nas
                  je 49, 26 jih je glasovalo za, nihče proti.</p>
               <p><stage>(Za je glasovalo 26.)</stage> <stage>(Proti nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo besedo? <stage>(Nihče.)</stage> Ker ne želi
                  nihče razpravljati, dajem predlog naslova zakona na glasovanje. Navzočih je 49
                  poslank in poslancev. Za predlog naslova zakona je glasovalo 33 izmed nas, nihče
                  pa ni bil proti.</p>
               <p><stage>(Za je glasovalo 33.)</stage> <stage>(Proti nihče.)</stage></p>
               <p>Kolegice in kolegi! Prehajamo na <title>tretjo obravnavo predloga</title> zakona.
                  Želijo kvalificirani predlagatelji vložiti amandma? Kolegica Majnik. Želite?
                  Prosim.</p>
            </sp>
            <sp xml:id="SDZ3-Redna-05-2001-04-25.sp142">

               <speaker>LIDIJA MAJNIK:</speaker>

               <p>Vložili bomo amandma za tretjo obravnavo za 131. člen.</p>
            </sp>
            <sp xml:id="SDZ3-Redna-05-2001-04-25.sp143">

               <speaker>PREDSEDNIK BORUT PAHOR:</speaker>

               <p>Želi kdo razpravljati o zakonu v celoti? <stage>(Nihče.)</stage> Potem bom to točko pri tem
                  prekinil, tako da boste lahko vložili amandma in bomo o njem ter o zakonu v celoti
                  tudi odločili. Tako prekinjamo to točko in prehajamo na <title>9. TOČKO DNEVNEGA REDA - PREDLOG ZAKONA O POROŠTVU REPUBLIKE
                     SLOVENIJE ZA OBVEZNOSTI ZAVODA ZA OBVEZNE REZERVE NAFTE IN NJENIH
                     DERIVATOV.</title>
               </p>
               <p>Predlog zakona je v obravnavo zboru predložila vlada Republike Slovenije. Za hip
                  bomo počakali, da se nam pridružijo... Želite vi? Izvolite, dr. Pirkmajer.</p>
            </sp>
            <sp xml:id="SDZ3-Redna-05-2001-04-25.sp144">

               <speaker>DR. EDO PIRKMAJER:</speaker>

               <p>Gospod predsednik! Spoštovane poslanke in poslanci! Pred vami je predlog zakona o
                  poroštvu Republike Slovenije za obveznosti zavoda za obvezne rezerve nafte in
                  njenih derivatov, ki ga vlada predlaga v sprejetje po hitrem postopku. Slovenija
                  je sprejela zavezo v postopku približevanja Evropski uniji, da poveča obvezne
                  rezerve nafte in njenih derivatov do višine 90-dnevne povprečne porabe glede na
                  porabo v preteklem letu. Zato je ustanovljen poseben zavod za obvezne rezerve
                  nafte in naftnih derivatov s sedežem v Ljubljani. In glede na program dela tega
                  zavoda je predvideno, da bodo po letih od leta 2000 do leta 2005 vzpostavljene
                  skupne rezerve v višini 558.000 ton. Dinamika je razvidna iz tabele, ki je tudi
                  sestavni del tega zakona. Za realizacijo celotnega načrta so zavodu potrebna
                  sredstva, za katere bo pri osnovnih bankah najel posojilo v višini 268 milijonov
                  450 tisoč evrov v protivrednosti v katerikoli valuti, preračunano v tolarje po
                  srednjem tečaju Banke Slovenije.</p>
               <p>Z zakonom se predlaga, da daje država garancijo, poroštvo za to posojilo pod
                  naslednjimi pogoji: da je ročnost kreditov največ 10 let, moratorij na odplačilo
                  glavnice vsaj eno leto, obrestna mera in stroški kreditov pa ne smejo bistveno
                  odstopati od obrestne mere in stroškov za primerljive kredite z državnim poroštvom
                  in da mora biti poroštvena obveznost Republike Slovenije primerno zavarovana. V
                  danem primeru je primerna zavarovanost v tem, da bo zavod imel blagovne rezerve,
                  se pravi rezerve v blagu, ki - seveda, če se proda - zadošča za to, da se tudi
                  kredit izplača.</p>
               <p>Potem sta še dva člena. Tretji daje pooblastilo ministru, pristojnemu za finance,
                  da sklene poroštveno pogodbo v imenu Republike Slovenije, in četrti člen določa,
                  da začne zakon veljati naslednji dan po objavi v Uradnem listu Republike
                  Slovenije.</p>
               <p>O predlogu zakona je tekla obsežna razprava v odboru za gospodarstvo in prepričan
                  sem, da so argumenti za sprejetje zakona dovolj trdni, saj jih je potrdil tudi
                  odbor za gospodarstvo. Hvala lepa.</p>
            </sp>
            <sp xml:id="SDZ3-Redna-05-2001-04-25.sp145">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod državni sekretar. Predlog zakona je obravnaval odbor za
                  gospodarstvo, ki je pristojno telo. Gospod Pohorec, podpredsednik pristojnega
                  odbora. </p>
            </sp>
            <sp xml:id="SDZ3-Redna-05-2001-04-25.sp146">

               <speaker>VALENTIN POHOREC:</speaker>

               <p>Hvala za besedo. Spoštovani gospod predsednik, spoštovane poslanke in poslanci!
                  Poročilo odbora za gospodarstva predloga zakona o poroštvu Republike Slovenije za
                  obveznosti zavoda za obvezne rezerve nafte in njenih derivatov. Odbor državnega
                  zbora Republike Slovenije za gospodarstvo je na 7. redni seji, dne 12.4., kot
                  matično delovno telo obravnaval predlog zakona o poroštvu, kot se glasi, da ne bi
                  bral vsega in zapravljal več časa, ki ga je državnemu zboru predlagala v obravnavo
                  in sprejetje po hitrem postopku vlada Republike Slovenije. Seji odbora so
                  prisostvovali tudi predstavniki predlagatelja in sekretariata za zakonodajo.</p>
               <p>Vlada Republike Slovenije predlaga državnemu zboru, da predložen zakon obravnava
                  po hitrem postopku zaradi izrednih potreb države. Zagotavljanje varnosti preskrbe
                  z obveznimi rezervami nafte in njenih derivatov je namreč projekt nacionalnega
                  pomena. Poleg tega pa se je Slovenija v pogajanjih z Evropsko unijo zavezala, da
                  bo do leta 2005 zagotovila obvezne rezerve v potrebni višini. Zato je treba k
                  oblikovanju teh rezerv pristopiti nemudoma, in sicer zato, ker gre za projekt, ki
                  je tako s finančnega kot tudi s tehničnega vidika zelo zahteven.</p>
               <p>Letošnje in prihodnje leto sta odločilni za oblikovanje obveznih rezerv, saj bo v
                  skladu s programom oblikovanja obveznih rezerv nafte in njenih derivatov treba
                  nabaviti naftne derivate v višini, ki ustreza 60-dnevni povprečni porabi v
                  preteklem letu.</p>
               <p>Sprejetje predloženega zakona je tako nujno potrebno, da bo lahko zavod za obvezne
                  rezerve nafte in njenih derivatov čim prej, na podlagi poroštva Republike
                  Slovenije, najel ustrezne kredite ter izvedel razpis za nabavo naftnih
                  derivatov.</p>
               <p>Sekretariat za zakonodajo in pravne zadeve je v svojem mnenju ugotovil, da je
                  predlog zakona v formalnem pogledu sicer pravilen in skladen z zahtevami iz
                  poslovnika državnega zbora, v vsebinskem pogledu pa je uvodna predstavitev
                  predloga zakona pomanjkljiva, zlasti glede na ocene stanja in razlogov za
                  sprejetje zakona kot tudi glede cene finančnih in drugih posledic. Sekretariat
                  tudi ugotavlja, da so predlagane rešitve delno nedorečene.</p>
               <p>Sekretariat opozarja na določbe zakona o blagovnih rezervah, s katerimi je
                  določeno, da se oblikovanje rezerv nafte in njenih derivatov zagotavlja kot
                  posebna gospodarska javna služba, ki se financira iz posebnega nadomestila za
                  njeno izvrševanje, ki ga kot obvezno članarino plačujejo njeni uporabniki.</p>
               <p>Zakon o blagovnih rezervah tudi izrecno določa, da so sredstva članarine namenjena
                  za tako zagotavljanje rezerv voarskih kapacitet kot tudi potrebnih količin nafte
                  in naftnih derivatov.</p>
               <p>Prav glede sredstev, ki se zberejo iz navedene članarine, pa je po mnenju
                  sekretariata nekaj nejasnosti v obrazložitvi predloga zakona. Med razlogi za
                  sprejem predloga zakona je tako navedeno, da se bodo ta sredstva namenila za
                  pokritje stroškov odplačil že najetih posojil, skladiščnih in ostalih stroškov,
                  nabava nafte in njenih derivatov pa naj bi se financirala z najemom posojil pri
                  poslovnih bankah. V okviru finančnih posledic pa je navedeno, da se bo iz teh
                  sredstev zagotovilo tudi sredstva za odplačilo najetih kreditov. Po mnenju
                  sekretariata tako navedba predlagatelja, da sprejetje zakona ne bo neposredno
                  obremenilo državnega proračuna, ni povsem jasna.</p>
               <p>Sekretariat opozarja, da bi bilo treba dopolniti predstavitev finančnih posledic
                  predloga zakona kot tudi besedilo 1. člena, in sicer zlasti v povezavi s predlogom
                  zakona o izvrševanju proračuna za leto 2001, ki med drugim določa obseg izdanih
                  poroštev države za kredite domačih pravnih oseb v letošnjem letu. Besedilo 1.
                  člena bi bilo treba dopolniti z navedbo višine glavnice v tolarjih, do katere naj
                  bi bil s sprejetjem obravnavanega zakona obremenjen obseg poroštev države za
                  posamezno leto oziroma predvideti drugo ustrezno navezavo na letno kvoto
                  poroštev.</p>
               <p>Sekretariat je oblikoval tudi pripombo k 2. členu, in sicer je mnenja, da bi bilo
                  treba v tretji alinei prvega odstavka jasneje opredeliti zgornjo mejo obrestne
                  mere in stroškov predvidenih posojil.</p>
               <p>Predstavnik predlagatelja je uvodoma predstavil temeljne razloge, ki narekujejo
                  sprejetje predloženega zakona, ter tudi njegova načela, cilje in temeljne rešitve,
                  pri čemer je podal tudi nekaj pojasnil v zvezi s pripombami sekretariata za
                  zakonodajo in pravne zadeve. Poudaril je, da predloženi zakon sodi v sklop
                  zakonodaje, ki jo je treba sprejeti v procesu približevanja Slovenije Evropski
                  uniji. Predloženi zakon bo namreč omogočil realizacijo zaveze Republike Slovenije
                  iz pridružitvenega sporazuma, in sicer, obveznosti iz zagotovitve 90 dnevnih
                  rezerv nafte in njenih derivatov do leta 2005. V zvezi s tem je že bil sprejet
                  program oblikovanja obveznih rezerv nafte in njenih derivatov, ki predvideva, da
                  bo Slovenija do leta 2005 zagotavljala 558.000 ton obveznih rezerv nafte in njenih
                  derivatov. Izvajanje tega programa zaenkrat poteka normalno, saj tekoče stroške v
                  skladu z zakonom o blagovnih rezervah pokrivajo udeleženci na naftnem trgu, ki
                  plačujejo obvezno članarino. Za realizacijo tega programa pa bo moral zavod za
                  obvezne rezerve nafte in njenih derivatov najeti posojila v višini 268.000
                  milijonov, 450.000 evrov. Posojila bodo v različnih valutah, tudi v tolarjih. Po
                  ocenah bi sredstva, ki se naberejo iz obvezne članarine, morala zadostovati za
                  odplačevanje kreditov, ki jih bo najel zavod. Temeljni namen predloženega zakona
                  je tako z garancijo države omogočiti zavodu najetje kreditov po čimbolj ugodnih
                  pogojih.</p>
               <p>V zvezi s pripombo sekretariata za zakonodajo in pravne zadeve k tretji alinei
                  prvega odstavka 2. člena je poudaril, da predlagatelj zakona v besedilu tega člena
                  namenoma ni opredelil gornje meje obrestne mere. In sicer zato, ker se bo
                  najverjetneje spreminjala, poleg tega pa predlagatelj potencialnim kreditodajalcem
                  ne bi želel vnaprej dajati vseh informacij o obrestni meri. Predstavnik
                  sekretariata za zakonodajo in pravne zadeve je še ustno obrazložil pisno mnenje
                  sekretariata, pri čemer je zlasti opozoril, da je v zakonu o blagovnih rezervah
                  predviden en sam način financiranja oblikovanja in zagotavljanja obveznih rezerv
                  nafte in njenih derivatov, in sicer naj bi se te rezerve nabavljale s sredstvi
                  zbranimi s posebnim nadomestilom za izvrševanje gospodarske javne službe.
                  Predstavnika predlagatelja je tudi povprašal, ali je navedba iz obrazložitve
                  predloga zakona, da obravnavani zakon ne bo neposredno obremenil državnega
                  proračuna, resnična, in sicer v povezavi z določenimi predlogi zakona o
                  izvrševanju proračuna za leto 2001. Besedilo 1. člena je tako nekoliko nejasno
                  oblikovano, saj iz njega ni popolnoma razvidna predvidena finančna dinamika v
                  letih 2001 do 2005 z vidika obremenitve obsega poroštev države za posamezno leto.
                  Poudarjajo še pojasnilo predstavnika predlagatelja, da še obstaja odprta pripomba
                  v zvezi z jasnejšo opredelitvijo gornje meje stroškov posojil.</p>
               <p>V okviru splošne razprave so člani odbora precej pozornosti namenili razlogom za
                  sprejetje predloženega zakona oziroma njegovim temeljnim namenom, ciljem in
                  predlaganim rešitvam, in sicer za to zlasti z vidika pomanjkljive obrazložitve
                  predloženega besedila. Uvodoma je bilo izpostavljeno vprašanje potrebe po
                  sprejemanju predloženega zakona po hitrem postopku, in sicer je bilo izraženo
                  mnenje, da je predlagani postopek obravnave premalo obrazložen, saj se sklicuje le
                  na izredne potrebe države. Predstavnik predlagatelja je pojasnil, da je predlagani
                  postopek, poleg razlogov, ki so navedeni v predlogu zakona, potreben tudi zato ker
                  bi njegovo sprejetje zavodu omogočilo državno garancijo, na podlagi katere bi
                  prišlo pri najetju posojil po izračunih ministrstva za finance do prihranka v
                  višini 3-4 milijard tolarjev.</p>
               <p>Poleg tega pa mora zavod v letošnjem letu zagotoviti 14 milijard tolarjev za
                  nabavo naftnih derivatov, redni postopek sprejemanja predloženega zakona pa bi
                  predolgo trajal, tako da zavod ne bi uspel izpeljati vseh potrebnih postopkov. V
                  zvezi s to pripombo je podal pojasnilo tudi predstavnik sekretariata za zakonodajo
                  in pravne zadeve, ki je poudaril, da je z vidika sekretariata predlog za obravnavo
                  predloga zakona po hitrem postopku, glede na določbe poslovnika državnega zbora,
                  zadostno obrazložen.</p>
               <p>V razpravi je večina razpravljavcev opozarjala na pomanjkljivo obrazložitev
                  predloga zakona, ki ne vsebuje vseh relevantnih informacij, ki bi članom odbora
                  omogočale lažje odločanje, poleg tega pa vsebuje tudi nekaj napak v tabelah, v
                  okviru ocen stanja in razlogov uveljavitve zakona. Napake bi bilo treba odpraviti
                  in sedaj so tudi že odpravljene.</p>
            </sp>
            <sp xml:id="SDZ3-Redna-05-2001-04-25.sp147">

               <speaker>PREDSEDNIK BORUT PAHOR:</speaker>

               <p>Gospod podpredsednik, kolega Pohorec, želite v celoti prebrati poročilo, ki je
                  sicer pred nami?</p>
            </sp>
            <sp xml:id="SDZ3-Redna-05-2001-04-25.sp148">

               <speaker>VALENTIN POHOREC:</speaker>

               <p>Jaz bi samo zaključek prebral, ker je res dolgo poročilo. Namreč, imeli smo potem
                  še eno sejo in je še dodatno pojasnilo. Iz prvega poročila bi samo naslednje.
                  Predstavniki predlagatelja so napovedali, da bodo do torka 17. aprila pripravili
                  dopolnitev obrazložitve tega zakona in popravili tudi napake, ki so bile, in zato
                  smo potem na naslednji seji sprejeli dodatne sklepe in dodatno poročilo ter končni
                  sklep, ki bi ga podal državnemu zboru.</p>
               <p>Sklep odbora za gospodarstvo podpira - torej, odbor za gospodarstvo podpira
                  predlog zakona o poroštvu Republike Slovenije za obveznosti zavoda za obvezne
                  rezerve nafte in njenih derivatov ter predlaga državnemu zboru Republike
                  Slovenije, da ga sprejme po predlaganem postopku. Hvala.</p>
            </sp>
            <sp xml:id="SDZ3-Redna-05-2001-04-25.sp149">

               <speaker>PREDSEDNIK BORUT PAHOR:</speaker>

               <p>Hvala lepa, gospod podpredsednik, za vašo prijaznost. Sprašujem sekretariat, ima
                  kakšne pripombe. <stage>(Ne.)</stage> Želijo besedo predstavniki poslanskih skupin? Pa že sedaj
                  vabim kolegice in kolege, da pridejo v dvorano, ker bomo odločali. Besedo dajem
                  zato poslankam in poslancem. Ugotavljam, da ne želi nihče razpravljati. Zato
                  zaključujem splošno razpravo.</p>
               <p>Prehajamo na <title>drugo obravnavo.</title> Torej, ni vloženih nobenih
                  amandmajev, členov je pa - štiri. Tako bomo odločali od člena do člena o celotni
                  vsebini predlaganega zakona. Seveda pa nas mora biti v dvorani dovolj, da bi lahko
                  odločali. Prosim vse kolegice in kolege, da pridejo v dvorano, ker bomo odločali o
                  členih. Odločamo torej o 1. členu. Dajem ga na glasovanje. Prosim, če vložite
                  kartice - vsi, ki ste navzoči. Glasujemo o besedilu 1. člena. Navzočih je 46
                  kolegic in kolegov. Za besedilo 1. člena predloga zakona je glasovalo 21 poslank
                  in poslancev, 1 je bil proti.</p>
               <p><stage>(Za je glasovalo 21.)</stage> <stage>(Proti 1.)</stage></p>
               <p>Ugotavljam, da je besedilo 1. člena sprejeto.</p>
               <p>Glasujemo o besedilu 2. člena. Glasujemo. Navzočih je 46 poslank in poslancev. Za
                  besedilo 2. člena jih je glasovalo 27, 1 mu je nasprotoval.</p>
               <p><stage>(Za je glasovalo 27.)</stage> <stage>(Proti 1.)</stage></p>
               <p>Ugotavljam, da je besedilo 1. člena sprejeto.</p>
               <p>Glasujemo o besedilu 3. člena. Navzočnost! Prosim, opozarjam kolegice in kolege,
                  da preverijo, ali ni morda pri kom od njihovih sosedov po pomoti vložena kartica.
                  Prosim za pozornost. Vabim enega od kolegov in kolegic, da se nam pridruži, da bi
                  lahko bili sklepčni in sprejeli ta zakon v celoti. Počakali bomo za hip in potem
                  nadaljevali z delom. POglejte, danes nam je ostalo za delo samo še odločanje o
                  uskladitvenem amandmaju o zakonu o medijih, besedilo amandmaja in odločanje o
                  zakonu kolegice Majnikove. Jutri bomo prešli na 10. točko. Torej, če bi zdaj v
                  kratkem času odločali o teh treh vprašanjih, bi danes lahko predčasno končali, ker
                  bomo jutri nadaljevali z 10. točko.</p>
               <p>Prosim kolegice in kolege, ki so v državnem zboru, da pridejo v sejno dvorano, da
                  lahko zaključimo to in tudi ostale točke danes; na ta način lahko predčasno
                  zaključimo današnji del seje in jutri v celoti namenimo del pozornosti oziroma vso
                  pozornost še poslovniku in s tem tudi končamo zasedanje.</p>
               <p>Prosim, da vložite kartice. Prosim tudi druge kolegice in kolege, ki jih še ni v
                  dvorani, da se nam pridružijo, da bi lahko delali.</p>
               <p>V dvorani je navzočih 46 kolegic in kolegov. Za besedilo 3. člena je glasovalo 23,
                  eden mu je nasprotoval.</p>
               <p><stage>(Za je glasovalo 23.)</stage> <stage>(Proti eden.)</stage></p>
               <p>Ugotavljam, da je člen sprejet.</p>
               <p>Na koncu glasujemo še o besedilu 4. člena. Navzočih je 47 kolegic in kolegov. Za
                  besedilo 4. člena je glasovalo 26, nihče proti.</p>
               <p><stage>(Za je glasovalo 26.)</stage> <stage>(Proti nihče.)</stage></p>
               <p>Ugotavljam, da je tudi ta člen sprejet.</p>
               <p>Želi kdo razpravljati o naslovu zakona? <stage>(Nihče.)</stage></p>
               <p>Naslov zakona dajem na glasovanje. Navzočih je 46 kolegic in kolegov. 33 jih je
                  za, nihče proti.</p>
               <p><stage>(Za je glasovalo 33.)</stage> (Proti nihče.</p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi</title> , kolegice in kolegi.</p>
               <p>Ni vloženih amandmajev. Odpiram splošno razpravo o zakonu. Želi kdo besedo? Je
                  zakon usklajen, sprašujem sekretariat. <stage>(Je.)</stage> Torej lahko odločamo o zakonu v
                  celoti? Lahko. Zakon v celoti dajem na glasovanje. Navzočih je 46 kolegic in
                  kolegov, za zakon v celoti jih je glasovalo 34, nihče temu ni nasprotoval.</p>
               <p><stage>(Za je glasovalo 36.)</stage> <stage>(Proti nihče.)</stage></p>
               <p>Tako smo zaključili tudi s sprejemom tega zakona to točko dnevnega reda.</p>
               <p>Sprašujem državni zbor, ali nasprotuje, da se, glede na navzočnost vlade in na
                  potrebni kvorum, preselimo na 5.b točko, da bi jo zaključili? To je glasovanje o
                  uskladitvenih amandmajih pri zakonu o medijih. Ne vidim ugovora.</p>
               <p>Potemtakem predlagam, da se vrnemo k <title>TOČKI 5.B</title>, k uskladitvenim
                  amandmajem pri <title>PREDLOGU ZAKONA O MEDIJIH.</title>
               </p>
               <p>Na podlagi ugotovitve sekretariata za zakonodajo in pravne zadeve, da je zaradi
                  sprejetih amandmajev porušena medsebojna skladnost določb zakona, je vlada
                  Republike Slovenije predložila uskladitvene amandmaje. Besedila imate na mizi.
                  Želi besedo predstavnik vlade? <stage>(Ne želi.)</stage> Predstavnik sekretariata prav tako ne.
                  Predstavnik matičnega delovnega telesa? Ugotavljam, da ne. O vsebini ni možna
                  razprava, zato bomo glasovali, razen če želijo besedo predstavniki poslanskih
                  skupin. <stage>(Ne.)</stage> Potem bomo o tem glasovali, o vsakem posebej, seveda pa moramo biti
                  navzoči v potrebnem kvorumu. Tako da spet vabim kolegice in kolege, da vstopijo v
                  dvorano, ker bomo o tem glasovali.</p>
               <p>Glasovali bomo tako, da bomo odločali o uskladitvenih amandmajih k posamičnim
                  členom ter na koncu še o zakonu v celoti. Prosim kolegice in kolege, ki so blizu
                  dvorane - to vem -, da vstopijo v dvorano in da lahko spravimo pod varno streho
                  tudi ta zakon. Prosim kolegice in kolege, da pridejo v dvorano, odločali bomo o
                  uskladitvenih amandmajih k zakonu o medijih.</p>
               <p>Glasujemo najprej o amandmaju k 93. členu. Glasujemo o amandmaju k 93. členu.
                  Navzočih je 46 poslank in poslancev, za amandma k 93. členu jih je glasovalo 32, 2
                  sta bila proti.</p>
               <p><stage>(Za je glasovalo 32.)</stage> <stage>(Proti 2.)</stage></p>
               <p>Tako je amandma sprejet.</p>
               <p>Glasujemo o amandmaju k 111. členu. Navzočih je 48 kolegic in kolegov, 29 jih je
                  bilo za in 2 proti.</p>
               <p><stage>(Za je glasovalo 29.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>In amandma k 131. členu, ki ga dajem na glasovanje. Navzočih je 49 poslank in
                  poslancev. Za amandma je glasovalo 31 izmed njih, 2 pa sta bila proti.</p>
               <p><stage>(Za je glasovalo 31.)</stage> <stage>(Proti 2.)</stage></p>
               <p>Kolegice in kolegi! Prehajamo na odločanje o predlogu zakona o medijih v celoti.
                  Glasujemo. Prosim. Prekinjam glasovanje, ker je kolega Peče želel obrazložiti svoj
                  glas. Imate besedo.</p>
            </sp>
            <sp xml:id="SDZ3-Redna-05-2001-04-25.sp150">

               <speaker>SAŠO PEČE:</speaker>

               <p>Hvala. Ni v smislu podaljševanja razprave, za katero tudi jaz upam, da bo oziroma
                  da je zdaj v končni fazi. Ampak roko sem dvignil pravočasno in ste zaradi svoje
                  zasedenosti...</p>
               <p>V Slovenski nacionalni stranki ocenjujemo, da je vsebino tele novele, vključena v
                  debato iz razprave, možno združiti v tri temeljne pojme, in sicer: nadzor, kazen
                  in pa grožnja. Skratka, zakon gre v popolno drugo smer, kot je bilo na začetku
                  predstavljeno; predstavljeno nam, poslancem, in predstavljeno slovenski javnosti,
                  češ da je to eden izmed tistih mnogih korakov, ki so obvezni za vstop in
                  prilagajanje v evropsko zakonodajo. Govorilo se je o tem, da je to del
                  harmonizacije, toda tu so različna stališča, so različna mnenja; žal, mnenja
                  stroke so tu pač drugačna kot mnenja vladnih strank, ki še zmeraj močno trdijo, da
                  gre za nujen proces. Ni res, toda to odločitev boste vsi izkazali s pritiskom na
                  eno od teh dveh tipk.</p>
               <p>Hoteli smo samo povedati za konec, da bo oblast z novim zakonom zahtevala, da jo
                  morajo časopisi obveščati, kakšna bo njihova uredniška politika. In mislimo, da to
                  ni norma, ki nas lahko pospremlja v tiste integracije, ki jih opisujemo kot
                  razvite integracije. Skratka, vračamo se - po našem mnenju - v tisto obdobje
                  državne propagande, ki je izvajala nasilje nad mediji. To nasilje se bo kazalo
                  predvsem v kontroli in pa kazni. Predlagam, da vsi tisti, ki le hočete, da mediji
                  delujejo neodvisno, tega zakona ne podprete in jim pustite toliko moči, da sami
                  urejajo svojo uredniško politiko in sami polnijo svoj, recimo, temu medijski
                  prostor neodvisno od politične situacije. Hvala.</p>
            </sp>
            <sp xml:id="SDZ3-Redna-05-2001-04-25.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo obrazložiti svoj glas? Gospod Tanko, izvolite.</p>
            </sp>
            <sp xml:id="SDZ3-Redna-05-2001-04-25.sp152">

               <speaker>JOŽE TANKO:</speaker>

               <p>Hvala za besedo. Poslanska skupina bo glasovala proti sprejemu tega zakona. Po
                  našem mnenju so bile pri tem zakonu potrebne nekatere spremembe, vendar je
                  rezultat glasovanja in obravnave na tej seji pripeljal do nekaterih popolnoma
                  drugačnih rešitev in s tem tudi izničil mnoge dobre cilje predlagatelja.</p>
               <p>Za poslansko skupino sta bila pomembna predvsem dva cilja, in sicer, eden od
                  ciljev je bil zagotovitev neodvisnega, raznovrstnega, pluralnega prostora,
                  konkurenčnega medijskega prostora. In pa drugi cilj, da bi se v ta zakon vgradila
                  tudi neka razvojna komponenta. Ugotavljamo, da sta oba cilja v bistvu popolnoma
                  izničena, saj nadzorna funkcija medijev - pravzaprav je ni. V zakon je vgrajena
                  možnost imenovanja političnih funkcionarjev, s čimer se v največji možni meri
                  zagotavlja politična subjektivnost in s tem sistematična pristranskost, kar je
                  nedopusten poseg v ustavne pravice javnosti do pravilne, poštene, celovite in
                  raznovrstne informacije.</p>
               <p>Zakon torej zagotavlja trajno favoriziranje določene politične opcije. Zakon tudi
                  v celoti ohranja monopolni položaj na področju distribucije, kar je v popolnem
                  nasprotju z 11. členom zakona o varovanju konkurence in s čimer je še dodatno
                  možno onemogočati distribucijo tiskanih medijev in s tem tudi vplivati na njihovo
                  uspešnost.</p>
               <p>Popolnoma so razvrednoteni lokalni in regionalni tiskani mediji, ki opravljajo
                  pomembno vlogo izvrševalca in izvrševanja javnega interesa na manjših in
                  zaokroženih področjih.</p>
               <p>S temi rešitvami je torej v celoti izničena neodvisna in nadzorna funkcija
                  medijev. Še več, mediji se s tem v največji možni meri spreminjajo v orodje
                  oblasti.</p>
               <p>Podobno je tudi z drugo, to je z razvojno funkcijo, z razvojno nalogo zakona, ki
                  izjemno pristransko obravnava medije in ne zagotavlja možnosti za enakomeren in
                  enakopraven razvoj celotnega medijskega prostora.</p>
               <p>Sklad za medije podpira samo razvoj določenih lastnikov in izvajalcev na izbranih
                  področjih, medtem ko druge popolnoma izloča. Prav tako pa se ta sklad tudi izredno
                  neenakomerno polni in obremenjuje samo nekatere.</p>
               <p>Ker sta torej oba pomembna sklopa, po našem mnenju, nepravilno in nepravično
                  urejena, bomo v poslanski skupini glasovali proti sprejemu tega zakona. Hvala.</p>
            </sp>
            <sp xml:id="SDZ3-Redna-05-2001-04-25.sp153">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, želite obrazložiti svoj glas? Izvolite!</p>
            </sp>
            <sp xml:id="SDZ3-Redna-05-2001-04-25.sp154">

               <speaker>MAG. JANEZ DROBNIČ:</speaker>

               <p>Hvala lepa za besedo. Tako je, obrazložiti želim glas.</p>
               <p>Pravzaprav bi povedal samo to, da sem že med samo obravnavo na začetku pojasnil in
                  obrazložil določene rešitve, zato jih ne bi ponavljal. Mislim, da je poslanski
                  kolega, gospod Tanko, povedal tiste ključne zadeve.</p>
               <p>Rekel bi samo to, da smo zamudili priložnost, ki se nam je ponujala, da bi
                  normalizirali medijski prostor v Sloveniji. Žal, pač bomo šli po isti poti naprej
                  ali pa celo rahlo nazaj. Zato se bom tudi odločil proti sprejetju tega zakona
                  oziroma sem se odločil, da zakona ne bom podprl.</p>
            </sp>
            <sp xml:id="SDZ3-Redna-05-2001-04-25.sp155">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majda Širca, izvolite!</p>
            </sp>
            <sp xml:id="SDZ3-Redna-05-2001-04-25.sp156">

               <speaker>MAJDA ŠIRCA:</speaker>

               <p>Hvala lepa. Zakon je bil - bili smo v Sloveniji ena prva izmed držav pridruženih
                  članic, ki je imela pripravljen osnutek v skladu z merili in smernicami, ki nam
                  jih je dala Evropa. Hkrati: bili smo prvi na tem področju usklajeni, vzorni, bom
                  lahko celo to rekla, in skladni. Seveda, vtem trenutku, po treh letih nesoglasij,
                  ki so pomenila tudi neko čudno kafkajansko pot tega zakona, smo skoraj da zadnji.
                  Vse države, druge, ki so se kasneje kot mi začele soočati s problematiko medijske
                  politike nasploh, so imele, bom priznala, tudi trnovo in precej neprijetno pot,
                  ampak ne toliko na področju diskusije znotraj stroke kot v parlamentu. Če bi danes
                  glasovali tako soglasno proti zaradi interesov, ki niso bili v celoti povsod -
                  parcialnih ali tudi ne - zagotovljeni skozi ta zakon, bi seveda ponovno odprli,
                  zagotovo pa ne zaprli pogajalskih izhodišč, za katere smo obljubili, da bodo
                  zaključeni že pred dvema letoma. V tem smislu, če tudi obstaja nezadovoljstvo
                  glede rešitev, ki so se zgodile po tej poti, velja - ne bom rekla, požreti ta
                  nezadovoljstva, ampak delati v smeri, da bi še te napake, ki so bile, bom
                  priznala, včeraj tukaj sprejete, bile drugič popravljene.</p>
               <p>Pot je šla skozi konsolidacijo tistih rešitev, na katere se je morala slovenska
                  javnost počasi navajati. Niti v eni besedi tega zakona ni in niti v enem členu,
                  niti v eni dikciji ni omejena temeljna pravica do svobodnega avtonomnega
                  obveščanja kogarkoli v javnem ali v drugem interesu.</p>
               <p>Zagotovo se je zgodil velik zaplet z dopolnitvijo 82. člena, za kateraga
                  predpostavljam, da bo predvsem vladi prinesel - da ne govorim o javni ustanovi RTV
                  Slovenija - velike težave; niti ne zaradi samega odstotka, ker predpostavljam, da
                  si ga bo vlada hotela zagotoviti na drugačen način, to se pravi, z večjo
                  obdavčitvijo gledalcev in gledalk, ampak zaradi neusklajenosti same dikcije, ki ne
                  definira, kaj pravzaprav se iz tega deleža podpira. Se pravi, kateri so tisti
                  lokalni, regionalni programi, ali so vsi povprek, ali imajo določene prednosti, po
                  kakšnih pravilih se to počne. Da ne govorim o drugem odstavku, ki govori o tem, da
                  je država iz proračuna - ne prisiljena, ampak dolžna financirati razvoj tehnične
                  infrastrukture za širjenje elektronskih izdajateljev, ne glede na to, da to že
                  sedaj uzakonja zakon o RTV Slovenije, ko pač obravnava oddajnike in zveze znotraj
                  svojega lastnega korpusa.</p>
               <p>Pravim: če so bila potrebna dolgoletna privajanja na to, da imamo občanke in
                  občani pravico do resnice, se pravi tudi pravico do popravka in odgovora; če so
                  uzakonjena znotraj tega zakona pravice do zadrževanja oziroma neizdajanja vira
                  informacij; če so se razčistile največje dileme o lastniških deležih - ne samo
                  domačih lastnikov, bom rekla slovenskih, in ne samo evropskih, ampak tudi tujih -
                  se pravi v celoti; če se liberalizira v celoti, bom rekla trg, v tem smislu; če se
                  je zgodila definicija med ločitvijo med javnim in privatnim interesom; če se je
                  definirala vloga uredniškega delovanja, zaščite novinarjev - sicer ne v smislu,
                  kot je bilo na začetku ponujeno, v smislu, bom rekla najboljše možne rešitve, s
                  podeljevanjem statusov in njihove zaščite; če se je v celoti definirala politika
                  medijskega prostora v Sloveniji in če so se tukaj nekatere poti porušile -
                  ponavljam: nesmiselno bi bilo ne podpreti zakon, ga vrniti pet let nazaj, narediti
                  velike probleme slovenski državi, ker resnično postopek sprejemanja in pisanja
                  tega zakona dokazuje, da so parcialni interesi - potrjeni tudi v državnem zboru -
                  tako veliki, da je skupni imenovalec skorajda nemogoč. Hvala.</p>
            </sp>
            <sp xml:id="SDZ3-Redna-05-2001-04-25.sp157">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več obrazložiti svojega glasu, prehajamo torej na
                  odločanje o zakonu o celoti. Glasujemo. Navzočih je 50 poslank in poslancev. Za je
                  glasovalo 32, proti 12.</p>
               <p><stage>(Za je glasovalo 32.)</stage> <stage>(Proti 12.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujemo to točko dnevnega reda. Hvala lepa predstavniku vlade.</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O
                     ZDRAVSTVENEM VARSTVU RASTLIN, hitri postopek.</title> Predlog zakona je v
                  obravnavo zboru predložila vlada Republike Slovenije. Predstavniki vlade so na
                  poti, zato zboru predlagam, da trenutek počakamo. Predstavnike vlade lepo
                  pozdravljam v naši sredini. Želite besedo? Izvolite. Dr. Vida Čadonič Špelič,
                  državna sekretarka v ministrstvu za kmetijstvo, gozdarstvo in prehrano.
                  Izvolite.</p>
            </sp>
            <sp xml:id="SDZ3-Redna-05-2001-04-25.sp158">

               <speaker>DR. VIDA ČADONIČ ŠPELIČ:</speaker>

               <p>Spoštovane poslanke in spoštovani poslanci, dober dan! Lepo pozdravljeni v imenu
                  ministra za kmetijstvo, gozdarstvo in prehrano, ki ga ta trenutek žal ni z vami in
                  ga bom skušala nadomeščati.</p>
               <p>Torej, pred vami je zakon o zdravstvenem varstvu rastlin. Sicer to področje v
                  Republiki Sloveniji trenutno urejata dva zakona, eden iz leta 1994, to je zakon o
                  zdravstvene varstvu rastlin, in ta zakon v povezavi z zakonom o gozdovih. Z izdajo
                  novega zakona, ki je pred vami, bomo odpravili pomanjkljivosti glede
                  neusklajenosti s pravnim redom Evropske unije; urejena bo povezava z izvajalci
                  varstva gozdov ter omogočena organizacija državne službe za varstvo rastlin na
                  način, ki je primerljiv s sistemom Evropske unije.</p>
               <p>Na podlagi tega zakona se bo ustanovila uprava Republike Slovenije za varstvo
                  rastlin in semenarstvo, ki bo delovala kot organ v sestavi ministrstva za
                  kmetijstvo, gozdarstvo in prehrano. Uprava bo osrednji odgovorni organ za
                  zdravstveno varstvo rastlin v državi, za koordinacijo in izmenjavo informacij med
                  organi in izvajalci javnih služb ter za poročanje in za stike z Evropsko
                  unijo.</p>
               <p>Če zelo na kratko naštejem, kaj novega zakon predvideva na področju Evropske
                  unije: seznam škodljivih organizmov, rastlin in rastlinskih proizvodov, sistem
                  registracije pridelovalcev, predelovalcev, uvoznikov in distributerjev določenih
                  vrst rastlin in rastlinskih proizvodov, sistem izdaje rastlinskih potnih listov,
                  uveljavitev koncepta varovanih območij in določitve posebnih ukrepov v zvezi s
                  predpisanimi škodljivimi organizmi.</p>
               <p>Spoštovani zbor, prosimo, da zakon o zdravstvenem varstvu rastlin sprejmete po
                  hitrem postopku. Hvala lepa.</p>
            </sp>
            <sp xml:id="SDZ3-Redna-05-2001-04-25.sp159">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za kmetijstvo, gozdarstvo in
                  prehrano kot matično delovno telo. Prosim poročevalca, da predstavi mnenje odbora
                  o predlogu zakona. Podpredsednik, gospod Geza Džuban, izvolite.</p>
            </sp>
            <sp xml:id="SDZ3-Redna-05-2001-04-25.sp160">

               <speaker>GEZA DŽUBAN:</speaker>

               <p>Hvala lepa, predsedujoča. Spoštovani zbor! Odbor se je kar nekaj časa ukvarjal z
                  zakonom, ki je izredno strokovne vsebine. Zaradi tega so tudi na tak način
                  pripravljeni amandmaji, ki dopolnjujejo besedilo zakona. V glavnem gre za vladne
                  amandmaje; odbor sam je oblikoval, mislim, da tri.</p>
               <p>Predlagamo, da državni zbor obravnava vsebino druge obravnave in sprejme amandmaje
                  vlade in odbora, ker je odbor vse vladne amandmaje tudi podprl.</p>
               <p>Naknadno smo dobili še amandma poslanskega kolega, ki ga odbor ni obravnaval; za
                  tistega se bo pač državni zbor opredelil, kakor se pač opredeljuje.</p>
               <p>Torej predlagamo, da zbor sprejme amandmaje vlade in odbora in na koncu oblikovan
                  sklep, ki govori o končnem besedilu. Hvala lepa.</p>
            </sp>
            <sp xml:id="SDZ3-Redna-05-2001-04-25.sp161">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve?
                  <stage>(Ne želi.)</stage> Želijo besedo predstavniki poslanskih skupin? <stage>(Da.)</stage> Najprej gospod
                  Franc Sušnik v imenu poslanske skupine Socialdemokratske stranke Slovenije in
                  potem v imenu poslanske skupine Nova Slovenija gospod Alojz Sok.</p>
            </sp>
            <sp xml:id="SDZ3-Redna-05-2001-04-25.sp162">

               <speaker>FRANC SUŠNIK:</speaker>

               <p>Spoštovana podpredsednica, spoštovane gospe in gospodje. V poslanski skupini
                  Socialdemokratske stranke podpiramo uveljavitev in sprejem zakona o zdravstvenem
                  varstvu rastlin. V celoti soglašamo z navedenimi razlogi in cilji za sprejem tega
                  zakona. Predvsem pritrjujemo mnenju, da ta zakon omogoča uveljavitev pravnega reda
                  na področju izvajanja nalog in obveznosti ter ureditev področja karantenskih in
                  drugih škodljivcev v kmetijstvu in gozdarstvu. Predvsem želimo izpostaviti in
                  soglašamo s tem, da je izpostavljeno področje varovanja in zagotavljanja
                  zdravstvenega varstva rastlin in rastlinskih proizvodov in s tem posredno tudi
                  zavarovanje interesa uporabnikov rastlinskih proizvodov.</p>
               <p>Urejanje pravnega reda oziroma prevzemanje pravnega reda Evropske unije na
                  področju zdravstvenega varstva rastlin pa bo, po našem prepričanju, nedvomno
                  dodatno obremenilo naše kmetijske predelovalce, na kar posebej opozarjamo. To je
                  nenazadnje razvidno tudi iz navedb v sami obrazložitvi zakona, kjer v poglavju 6.2
                  dobesedno piše, da stroške vpisa v register in pridobitve dovoljenja za izdajo
                  rastlinskih potnih listov krijejo vlagatelji zahtevka. Izdajo odločbe o vpisu v
                  register in izdajo dovoljenja za rastlinske potne liste - se izda, normalno, v
                  upravnem postopku in se plačuje na podlagi zakona o upravnem postopku spet v breme
                  vlagatelja oziroma kmetijskega proizvajalca oziroma kmeta. Tudi za izdajo
                  dovoljenj pri biotičnem varstvu rastlin velja isti režim. Nenazadnje tu tudi
                  stroške tečajev za odgovorne osebe, ki skrbijo za izdajo rastlinskih potnih
                  listov, krijejo tečajniki sami. Prav tako velja to za fitosanitarna spričevala in
                  vse to je po našem prepričanju poleg že uveljavljenega zakona o veterinarstvu -
                  uveljavitev zakona o zdravstvenem varstvu rastlin pomeni dodatno hudo obremenitev
                  za kmetijstvo kot enega od bistvenih elementov ohranjanja poseljenosti podeželja.
                  Sprašujemo se, koliko je v tem smislu tu upoštevana tudi intenca zakona o skladnem
                  regionalnem razvoju oziroma, kako ublažiti, sprašujemo se, kako ublažiti nastale
                  finančne posledice z uveljavitvijo tega zakona.</p>
               <p>Zato apeliramo na vlado in pristojno ministrstvo, da prouči, kakšna je dejanska
                  celovita finančna obremenitev, ki bo z uveljavitvijo tega zakona nastala. Nekaj je
                  sicer v samem predlogu zakona napisano kot prihodek proračuna, kar na drugi strani
                  pomeni strošek za naše pridelovalce. Bojimo se namreč, da se bo z uveljavitvijo
                  tega zakona še dodatno poslabšal že tako ali tako težaven položaj v kmetijstvu.
                  Zato pričakujemo, da bo vlada pripravila ustrezne protiukrepe.</p>
               <p>No, še posebej bi pa rad opozoril - v tem smislu je šla tudi debata na pristojnem
                  odboru - na 59. člen, in sicer na poglavje "Odškodnine". Tu v celoti podpiramo
                  amandma odbora k 59. členu, in sicer, da pri določilu, da so do odškodnin, v
                  primeru, da pristojni inšpektor v skladu s tem zakonom odredi uničenje ali
                  kakršnokoli drugačno odstranitev rastlin in rastlinskih proizvodov - zagovarjamo
                  rešitev, ki bi upoštevala vse upravičence oziroma podpiramo amandma odbora, da se
                  črta določilo, ki v krog upravičencev uvršča samo tiste, ki jim je ta veja
                  pridelave glavni vir preživljanja. To lahko nazorno ponazorim s primerom
                  hmeljarstva oziroma s primerom verticilja ali hmeljne uvenelosti. Dobro vemo, da
                  na področju hmeljarstva dvo -, trihektarska proizvodnja še zmeraj ne pomeni
                  glavnega vira preživljanja, da pa izvedba nekega inšpekcijskega ukrepa na dveh
                  oziroma treh hektarjih pomeni ogromen strošek za pridelovalca in v primeru
                  uveljavitve oziroma neupoštevanja amandmaja odbora bi bila tu povzročena
                  posameznim pridelovalcem velika škoda oziroma bi bili prikrajšani. Hvala lepa.</p>
            </sp>
            <sp xml:id="SDZ3-Redna-05-2001-04-25.sp163">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-05-2001-04-25.sp164">

               <speaker>ALOJZ SOK:</speaker>

               <p>Spoštovane poslanke in poslanci, spoštovani predstavniki ministrstva za
                  kmetijstvo! V imenu naše poslanske skupine bi rad poudaril, da gre za izredno
                  pomemben zakon. Gre za novo ureditev področja zdravstvenega varstva rastlin.</p>
               <p>Kot je bilo že povedano, je v tem zakonu na novo urejeno varstvo rastlin pred
                  boleznimi in škodljivci, potem vzpostavitev registra pridelovalcev sadilnega
                  materiala, v skladu s tem zakonom je uveden rastlinski potni list, potem so
                  urejena varovana območja in seznam škodljivih organizmov, ki lahko prizadenejo
                  rastlinske vrste, in opredeljena je organizacija javnih služb s področja
                  zdravstvenega varstva rastlin.</p>
               <p>Kljub tako pomembnemu zakona pa moram reči, da je verjetno zaradi hitrega postopka
                  sprejemanja tega zakona pravzaprav ta zakon v javnosti doživel malo razprave ali
                  pa skoraj nič; prav tako tudi ne veliko na odboru za kmetijstvo, čeprav je tukaj
                  bilo s strani podpredsednika rečeno, da se je odbor za kmetijstvo s tem zakonom na
                  široko in na dolgo ukvarjal. Torej jaz kot član tega odbora takega občutka nisem
                  imel. Prej sem imel občutek, da je pač zaradi nepoznavanja s strani članov odbora
                  zakon bilnekako po hitrem postopku spuščen skozi odbor in na takšen način bo šel
                  tudi - prepričan sem - skozi ta državni zbor.</p>
               <p>Bistvena pomanjkljivost pri sprejemanju tega zakona se mi zdi v tem, da poslanke
                  in poslanci ne razpolagate s seznami rastlin, rastlinskih proizvodov in pa
                  nadzorovanih predmetov iz 8. člena tega zakona. Na takšen način sprejemamo zakon,
                  katerega posledic, moram reči, ne vemo predvideti oziroma jih ne poznamo.
                  Poglejte. V 8. členu je navedeno, kateri seznami rastlin so potrebni tako pri
                  uvozu kot pri določanju varovanih območij, za katere sezname rastlin so potrebna
                  fitosanitarna spričevala, in pa pod četrto ali peto alineo 8. člena piše: seznam
                  VAI, ki se nanaša na rastlinski potni list.</p>
               <p>V tem trenutku namreč ne vemo, katere so tiste rastlinske vrste, za katere bo
                  sploh potrebno v prometu izdajati rastlinski potni list. Sam sem pred 10-imi
                  minutami dobil ta sveženj papirjev, kjer so vsi ti seznami objavljeni. Vendar, ker
                  so imena rastlinskih vrst v latinščini, si jih seveda ne znam prevesti, ne vem, za
                  katere rastlinske vrste gre, nekatere so, nekatere poznam, večino pa seveda
                  ne.</p>
               <p>Torej, na tem mestu bi rad slišal od predstavnikov predlagatelja, ali bo - ker ta
                  zakon ureja namreč, da bo treba po novem pridelovalce rastlinskih materialov,
                  sadilnega materiala vpisati v register, da bodo mogli dobiti dovoljenje, da bodo
                  morali dobiti odločbo, da bodo morali dati rastline pri pridelavi tudi pregledati
                  in da bodo morali imeti za rastline izdane rastlinske potne liste. Sprašujem
                  predstavnike vlade, ali bodo lahko po tem zakonu branjevke na trgu še naprej
                  prodajale sadike paradižnika, ali bodo lahko še naprej prodajale, ne vem,
                  čebulček. Recimo, za naše področje je to izredno pomembno. S pridelavo se pri nas
                  ljudje kot dopolnilno dejavnostjo ukvarjajo, lahko trdim, da mogoče že 300 ali 400
                  let. Zanima me, ali bodo po sprejemu tega zakona lahko naši kmetje to dejavnost
                  opravljali naprej, ali se bodo morali vpisati v register in pridobiti vsa ta
                  dovoljenja, vse te papirje. Če je temu tako, potem lahko rečem, da bo ta dejavnost
                  kot takšna dokončno kot dopolnilna dejavnost na kmetijah zamrla.</p>
               <p>Drugo, kar se nam zdi v poslanski skupini vprašljivo v tem zakonu, je
                  neusklajenost med določenimi členi v tem zakonu. Poglejte, 42. člen pravi, da
                  zavezanci, to so pridelovalci rastlin sadilnega materiala izdajajo rastlinske
                  potne liste. V 61. členu je potem zapisano, da so za izdajo rastlinski potnih
                  listov pristojni izvajalci javnih služb. V 68. členu pa piše, da izdajanje
                  rastlinskih potnih listov ni javna služba. Tukaj bi vas prosil, da te tri člene
                  primerjate in ugotovite, ali dejansko ne gre za neskladje med temi členi.</p>
               <p>Rad bi povedal še to, da je zakon o zdravstvenem varstvu rastlin za obravnavo v
                  državnem zboru pripravila že vlada dr. Andreja Bajuka, da pa je vlada dr. Drnovška
                  prejšnji predlog iz postopka umaknila in ga nadomestila s svojim predlogom zakona,
                  da pa je ta drugi predlog znatno bolj birokratski in to področje dodatno
                  obremenjuje z nekaterimi pravnimi postopki. Takšni birokratski členi, ki jih v
                  prejšnjem predlogu zakona ni bilo, so dodatki v členu 10, 12, 16, 20, 36, 38, 43,
                  66, 91, 93. Predlagatelje sprašujem, ali je res potrebno ob antibirokratskem
                  programu, ki ste ga zapisali v koalicijsko pogodbo, dodajati in dodatno z raznimi
                  administrativnimi ukrepi obremenjevati področje kmetijstva, ki je tako, to smo že
                  v tem državnem zboru večkrat slišali in večkrat o tem govorili, v izredno težkem
                  položaju in se bo kot takšno tudi težko prilagodilo vsem normativom Evropske
                  skupnosti. Poleg tega se nam zdi vprašljivo tudi to, da je vlada, ki je dala v
                  proceduro svoj predlog, brez kakršnekoli razprave ta svoj isti predlog amandmirala
                  z 31. amandmaji, pri tem pa se kar 32 členov od skupaj 102 ali 98-ih končuje tako,
                  da bo predlagatelj moral pripraviti podzakonske akte. Torej tudi to je dodatno
                  obremenjevanje. Marsikaj od tega bi namreč lahko z enim ali pa z dvema stavkoma
                  zapisali v tem zakonu in ne bi bilo potrebno izdajati podzakonskih aktov.</p>
               <p>Da zaključim; mi predlagamo, da bi danes opravili samo prvo obravnavo tega zakona,
                  da bi do druge obravnave vsi poslanke in poslanci dobili te pripravljene
                  pravilnike in pa sezname, da bi potem sploh vedeli o čem govorimo in bi ne
                  sprejemali zakona takole, bi rekel, ad hoc, na pamet.</p>
               <p>Predlagam torej, da vsem poslankam in poslancem se dostavijo ti seznami. Hvala
                  lepa. </p>
            </sp>
            <sp xml:id="SDZ3-Redna-05-2001-04-25.sp165">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker nobena poslanska skupina... Želite predstaviti mnenje poslanske
                  skupine? Gospod Franci Rokavec, izvolite. Mnenje poslanske skupine SLS+SKD
                  Slovenske ljudske stranke.</p>
            </sp>
            <sp xml:id="SDZ3-Redna-05-2001-04-25.sp166">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Spoštovane poslanke in poslanci, predstavniki
                  vlade! Poslanska skupina SLS+SKD Slovenska ljudska stranka bo predlog zakona o
                  zdravstvenem varstvu rastlin podprla. Gre za izrecno strokoven zakon, ki ureja
                  predvsem področje zdravstvenega varstva rastlin, in pa zakon, ki ga je potrebno
                  uskladiti z določbami pravnega reda Evropske unije.</p>
               <p>Seveda ob tem pa se na nek način prav tako pridružujemo nekaterim pomislekom, ki
                  so bili do sedaj že izraženi. Ker gre za izrecno strokoven zakon in ker je bilo
                  temu posvečeno ne tako veliko pozornosti pri obravnavi celotnega zakona, se še
                  vedno pojavlja kar nekaj vprašanj, predvsem vprašanj glede obsega zajemanja
                  registrov. Namreč, kdo kakšen obsegpridelovalcev, predelovalcev, uvoznikov,
                  distributerjev, rastlinskih proizvodov kakor tudi rastlin in ostalih nadzorovanih
                  predmetov bo vpisanih v register. Namreč, po do sedaj možnih presojah osnutkov
                  podzakonskih predpisov, ki smo jih dobili člani odbora za kmetijstvo, se lahko
                  ugotovi, da bodo zajeti skorajda v celoti vsi predelovalci. Vprašanje je, kakšen
                  bo obseg določitve v podzakonskih predpisih v zvezi s tako imenovanimi vrtičkarji,
                  ki na nek način dejansko pridelujejo hrano samo za lastne potrebe.Prav tako se
                  zastavlja vprašanje, kakšen naj bo obseg proizvodnje v tako imenovanem lokalnem
                  sektorju, lokalnem območju. Zato se dejansko zastavlja vprašanje, da bi bilo
                  mogoče pred dokončnim odločanjem, glede tudi vloženih amandmajev, smiselno
                  pridobiti še nekatera dodatna pojasnila, vsaj o nekaterih vprašanjih, ki sem jih
                  sedaj navedel. Prav tako pa je seveda tudi vprašanje glede hitrosti vzpostavitve
                  registra. V osnovnem predlogu je, da naj bi se ta vzpostavil v enem letu. Ker na
                  nekaterih področjih, predvsem na področju kmetijstva, ki je še kako občutljivo pri
                  vstopanju v Evropsko unijo in pri izvajanju nekaterih tako hitrih predpisov, ki
                  jih mora država Slovenija izpeljati v tem času, smo lahko priča, da zastavljeni
                  roki niso izvedljivi in da potem prav na podlagi tega prihaja kar do nekaj
                  vprašanj, namreč vprašanj pri vzpostavitvi, recimo, potnih listov na področju
                  živinoreje, ki zamuja že četrti mesec. Prav pri tem pa se mi zastavlja vprašanje,
                  ali bo možno vzpostaviti register v enem letu oziroma celo v šestih mesecih, kakor
                  se sedaj predlaga, medtem ko se opredeljuje v 96. členu zakona, da je pa rok za
                  vzpostavitev vseh podzakonskih predpisov dve leti.</p>
               <p>Na podlagi vsega navedena bi bilo verjetno smiselno razmisliti, ali ne bi bilo
                  smiselno, da bi državni zbor oziroma poslanke in poslanci si vzeli še nekaj časa
                  pred odločanjem o vloženih amandmajih. Hvala lepa.</p>
            </sp>
            <sp xml:id="SDZ3-Redna-05-2001-04-25.sp167">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker poslanske skupine ne želijo več predstaviti svojih mnenj, dajem
                  besedo poslankam in poslancem. V imenu poslanske skupine? V svojem imenu? Prav.
                  Tudi pisno se nihče ni prijavil, zato dajem besedo poslankam in poslancem za
                  razpravo v okviru petih minut. Gospod Geza Džuban, izvolite!</p>
            </sp>
            <sp xml:id="SDZ3-Redna-05-2001-04-25.sp168">

               <speaker>GEZA DŽUBAN:</speaker>

               <p>Hvala lepa. Potrudil se bom, da bom tako razpravljal, da ne bo izgledalo kot
                  replika na kolega Soka. Kot član odbora za kmetijstvo sem se kar nekaj časa
                  ukvarjal s tem zakonom, ker tudi iz neketerih razprav sedaj tukaj je očitno, da je
                  ta zakon nastal že mnogo prej. Vmes se je besedilo dopolnjevalo izDrnovškove vlade
                  v Bajukovo in nazaj v Drnovškovo, s tem da je strokovna skupina, ki je ta zakon
                  pripravljala, bila skoraj popolnoma ista. Vsebine zakona ni narekoval niti Bajuk,
                  niti Drnovšek, pač pa tako, kot je strokovna skupina presodila in takšno besedilo
                  imamo pred sabo, vključno z amandmaji, pretežno z amandmaji vladi in seveda z
                  malimi popravki odbora, ker je pač tako bilo potrebno, ker so okoliščine na odboru
                  tako narekovale.</p>
               <p>Res je to, da zakon prinaša dodatne zaostritve, ki marsikoga skrbijo - tudi mene.
                  Vendar zelo podobna je situacija v tem trenutku v Sloveniji, kjer imamo opravka z
                  nevarnostjo vnosa kužnih bolezni, ki v Evropi povzročajo katastrofo. Ta zadeva se
                  lahko popolnoma preslika na nekatere rastlinske vrste in zaradi tega je nastal ta
                  zakon. Seveda, ali mi hočemo ali pa moramo po direktivah, ki so vedno bolj ostre
                  vsak dan, ali naše ali od Evropske unije, vzpostaviti oster nadzorni sistem, ki za
                  sabo povleče administriranje. Še vedno priznavam, da birokracija pogosto rojeva
                  novo birokracijo.</p>
               <p>Vendar, ker smo vsi ugotavljali, da gre za strokovni zakon, je nam tukaj v
                  parlamentu, tudi na odboru, težko presojati, kako daleč ta birokracija lahko gre.
                  Zaradi tega smo presodili na osnovi, tudi podpore vladnim amandmajem, da imamo
                  pred sabo besedilo zakona takšno, kot ga pač imamo.</p>
               <p>Priloga, ki je še bolj strokovna, ker zajema veliko število latinskih imen itn.,
                  je, mislim, material, ki je toliko težji in, spoštovani kolegi, brez zamere,
                  mislim, da ne sodi v ta parlament. Da bi se poslanci odločali o tem, ali bo neka
                  rastlinska vrsta ali bolezen - sam bi si jih sicer upal prevajati v latinščino,
                  vendar mislim, da bi bilo nesmiselno - odločali o tem, ali bo v tem dodatnem
                  seznamu ali ne, ali bo ta zakon zaradi tistega in tistega, tako ali drugače
                  spremenjen, mislim, da bi bilo nenavadno.</p>
               <p>Za tiste, ki pa obvladajo to področje - ni res, da je ta priloga stara dva dni.
                  13. aprila 2001 je strokovna služba odbora za kmetijstvo poslala vsem poslanskim
                  skupinam oziroma članom odbora obvestilo, da je ta priloga na razpolago in jo
                  lahko dobijo ter uporabijo za eventualne pripombe k rešitvam, ki so v zakonu. To
                  pomeni, da imamo pred sabo material, ki ima vsebine, ki lahko pomembno urejajo
                  transport rastlin, rastlinskih vrst in njihovih delov, semen in tako dalje, da se
                  res uvaja nov birokratski del, ki je uprava za varstvo rastlin, s svojimi
                  pristojnostmi, odgovornostmi, tako kot je, recimo, državno središče ali pa podobno
                  za nadzor kužnih bolezni, ki ima vsak dan veliko opravka, kljub vsemu, da na
                  žalosttehtamo, ali naj nadzor nad kužnimi boleznimi vodi državno središče ali pa
                  kdorkoli drug, ki ga ne bi želel omenjati. Hvala lepa.</p>
            </sp>
            <sp xml:id="SDZ3-Redna-05-2001-04-25.sp169">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-05-2001-04-25.sp170">

               <speaker>ALOJZ SOK:</speaker>

               <p>Hvala lepa za besedo. Moram reči, da prav tako ne poznam vsega ozadja tega zakona,
                  niti približno ne. Vendar predstavljam pa si, da ta zakon vnaša v pridelavo
                  sadilnega materiala do določene restrikcije. Predlagal bi, da bi tiste dejavnosti,
                  kjer pridelava sadilnega materiala predstavlja neko dopolnilno dejavnost na
                  kmetiji, da bi te dejavnosti dejansko iz tega izvzeli in jih pustili tako, kot so
                  funkcionirale do sedaj, ker sicer bodo prenehale. Bom povedal primer z našega
                  območja.</p>
               <p>Območje, s katerega prihajam, je poznano po pridelavi čebule. Danes poskušajo to
                  dejavnost kot kmetijsko panogo ponovno oživiti. Tako kot so pred 300 leti morda
                  začeli, tudi danes pridelovati čebulo v ekstenzivni proizvodnji in pa ta semenski
                  čebulček za nadaljnjo gojitev. Lahko se to zdi večini nepomembno, toda za tiste
                  ljudi, ki jih bo ta zakon konkretno prizadel, pa je ta zadeva zelo pomembna. Lahko
                  si ogledate na eni izmed lokalnih tržnic, kako to izgleda. Ne morem si
                  predstavljati, in ko sem pogledal te sezname, in ker toliko poznam tudi latinske
                  izraze, vidim, da je na teh seznamih, za katere bo v prihodnje potrebno izdajanje
                  rastlinskega potnega lista, tudi rastlina alium cepa polineo. Se pravi, gre za to
                  dejavnost, o kateri govorim.</p>
               <p>Osebno sem prepričan, da bi ta zakon moral te pridelovalce in takšno proizvodnjo
                  iz tega izvzeti, ker sicer bo propadla.</p>
               <p>Zelo mi je žal, da je v tem parlamentu zanimivo razpravljati, kaj vem, o zakonu o
                  medijih in tako naprej, tu so vsi doma in vsi o tem razpravljajo.</p>
               <p>Ko pa pridemo do področja, ki je, bi rekel za manjšino v naši državi pomemben, pa
                  se skoraj ne zdi pomembno o tem razpravljati in prisluhniti razpravam drugih
                  poslancev.</p>
               <p>Jaz bom še enkrat ponovil svoj predlog. Predlagam, da danes opravimo prvo
                  obravnavo, da pa drugo in tretjo obravnavo tega zakona opravimo po rednem postopku
                  in s tem damo možnost širše razprave o tem zakonu, ker je do sedaj praktično ni
                  bilo. Do tega trenutka neke širše razprave ni bilo. Hvala lepa.</p>
            </sp>
            <sp xml:id="SDZ3-Redna-05-2001-04-25.sp171">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če prav razumem, je to predlog vaše poslanske skupine. Lepo vas
                  prosim, če nam ga lahko pisno posredujete, da bomo po končani splošni obravnavi
                  opravili glasovanje o vašem predlogu. Želijo predstavniki vlade podati pojasnilo?
                  Izvolite.</p>
            </sp>
            <sp xml:id="SDZ3-Redna-05-2001-04-25.sp172">

               <speaker>DR. VIDA ČADONIČ ŠPELIČ:</speaker>

               <p>Jaz bi se rada najprej zahvalila vsem poslancem in poslanskim skupinam, ki so
                  namenili določeno pozornost temu zakonu. Res gre za zelo strokoven zakon, ki je
                  nastajal v dosti dolgem obdobju in pri tem je res irelevantno, kdo je bil takrat
                  predsednik vlade, ker je šlo za strokovno skupino, ki je delala in ki se je
                  izobraževala tudi v Bruslju. Osnovni namen tega zakona je, da se zdravstveno
                  zaščitijo rastline, ob tem pa, da se sledi smernicam Evropske unije.</p>
               <p>Jaz bi zelo generalno rekla tako, da je zakon usklajen s stroko. To se je pokazalo
                  tudi na matičnem odboru, kar pomeni, da vsi tisti strokovnjaki, ki delajo, naj si
                  bo to na fakultetah, v strokovnih zavodih, v lokalnih zavodih, v institucijah, v
                  društvih, v kmetijsko-gozdarski zbornici, se s tovrstnim besedilom zakona
                  strinjajo. Zato pač mislimopredlagatelji, da je zakon tudi zaradi tega dober.
                  Generalno bi še rada odgovorila tistim poslancem, posebej gospodu Soku, ki je
                  debatiral o vsebinah pravilnika. Res je. Ta pravilnik, ki ste ga dobili na odboru
                  je že pripravljen in se vidi, kaj bo vseboval, ne glede na to, da je to
                  podzakonski akt. Slovenski pravni red v tem trenutku omogoča, da se pravilnik
                  sprejme po uveljavitvi zakona in pravilnik ni akt, o katerem bi razpravljal
                  državni zbor. Če pa so posamezne želje poslancev, da dobijo ta pravilnik, kot smo
                  že rekli, je na razpolago v strokovnih službah matičnega odbora in tudi z
                  ministrstva smo vam ga pripravljeni še posebej posredovati. Jaz bi vendarle rekla,
                  da gre za zakon, ki pomeni, tako radi rečemo, pogoj za sprostitev notranjega trga
                  v trenutku, ko bomo v Evropski uniji, kar ne pomeni samo, da bodo uzakonjene
                  določene restrikcije za slovenske kmetovalce. Kajti na drugi strani to pomeni, da
                  bo, če bo ta zakon sprejet, ko bomo v Evropski uniji, tudi odprt trg v Evropsko
                  unijo in iz Evropske unijek nam. Zato mu pač rečemo, da je to evropski zakon. Jaz
                  bi vas prosila, da bi sedaj smela moja kolegica, ki je strokovna sodelavka, in je
                  ves čas, kar je zakon nastajal na ministrstvu, sodelovala, komentirati posamezne
                  člene zakona in bi vam skušala odgovoriti na vaša vprašanja. Seveda so vam pa tudi
                  po zasedanju tega odbora naši strokovnjaki na voljo, ker nas res veseli, da
                  posvečate temu strokovnemu zakonu pozornost. Po drugi strani pa vam bi pa radi
                  obrazložili, kaj smo z določenim členom zakona mislili. Hvala lepa.</p>
            </sp>
            <sp xml:id="SDZ3-Redna-05-2001-04-25.sp173">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite pojasniti gospodu Soku? Izvolite!</p>
            </sp>
            <sp xml:id="SDZ3-Redna-05-2001-04-25.sp174">

               <speaker>KATARINA GROZNIK:</speaker>

               <p>Hvala lepa. Iz razprave je videti, da največ problemov oziroma največ težav pri
                  razumevanju ali vprašanj se nanaša na register izdelovalcev in pa izdajanje
                  rastlinskih potnih listov.</p>
               <p>Naj povem, da register, ki je predviden za potrebe zdravstvenega varstva rastlin,
                  bo izhajal iz že obstoječega registra, ki v Sloveniji obstaja že vsaj 20 let, in
                  sicer na podlagi zakona o senenih sadikah, ki zajema pridelovalce in dodelovalce,
                  se pravi semena in pa sadik, kmetijskih in pa gozdnih rastlin. To pomeni, da je po
                  naših informacijah trenutno v tem registru zajetih okoli 700 pridelovalcev oziroma
                  oseb. Glede na predvidevanja oziroma glede na nove zahteve se bodo za razliko od
                  sedaj vpisali v register tudi pridelovalci, recimo, pridelovalci sadik, vrtnin
                  določenih vrst, ne vseh, in pa za določenih okrasnih rastlin, kar predvidevamo,
                  ocena je, številka okoli 900 oseb. To pomeni, da naj bi celotni register obsegal
                  številke okoli 1500.</p>
               <p>Glede na to, da izhajamo že iz obstoječih registrov in pri vpisu v register bomo
                  upoštevali že obstoječi informacijski sistem na ministrstvu, ki je zaradi
                  subvencij v bistvu že zajel vse podatke tistih, ki so zaprosili za subvencije, iz
                  tega vidika ne pričakujemo večjih težav. Zato menimo, da je predlagani rok eno
                  leto za vpis v register realen.</p>
               <p>Povedala bi še dodatno, kot je tudi iz zakona razvidno, so dopustne tudi izjeme od
                  tega vpisa v register. Gre predvsem, kot ste že sami omenili, za ljudi, ki
                  prodajajo na tržnicah, torej ti ljudje bodo lahko še naprej pridelovali in v
                  bistvu prodajali in tudi jim ne bo treba biti vpisani v register, če bo mesto
                  njihove pridelave oziroma to, kar pridelujejo in prodajajo na tržnici, v radiusu
                  okoli 15 do 20 kilometrov. Ta, bi rekla, obseg lokalnega trga še ni določen. To je
                  predlog, ki je nastal tudi v skladu s posvetovanji evropskih strokovnjakov, ki so
                  pomagali pri nastanku tega zakona, in je pač glede na njihove izkušnje ta predlog
                  bil dan.</p>
               <p>Kar se tiče v povezavi s tem izdaje rastlinskih potnih listov, naj povem, da za
                  slovenski prostor ta zadeva ni nova, le ime je novo. Že sedaj za pošiljke, ki so
                  znotraj Slovenije, obstaja izdaja tako imenovanega zdravstvenega spričevala za
                  pošiljke rastlin v notranjem prometu, ki ga izdajajo fitosanitarni
                  inšpektorji.</p>
               <p>Naj povem, da je zaradi prilagajanja Evropski uniji ta sistem strožji, kot ga
                  imajo v Evropski uniji, kar pomeni, da gremo v bistvu z nekimi kriteriji, torej
                  jih rahlo ublažujemo s tem, ker se prilagajamo Evropski uniji, kar pomeni, da bodo
                  rastlinske potne liste v bistvu izdajali izvajalci javne službe zdravstvenega
                  varstva rastlin, hkrati pa je dana tudi možnost oziroma olajšava, da pa bodo lahko
                  to izdajali tudi sami pridelovalci, bodo izpolnjevali določene minimalne pogoje,
                  da so pač za to dejavnost usposobljeni.</p>
               <p>Prav tako kot že pri samem registru bodo tudi pri izdaji rastlinskega potnega
                  lista veljale izjeme, ki so podrobneje opredeljene v podzakonskem predpisu, ki je
                  bil tudi na vpogled in na voljo.</p>
               <p>Toliko mogoče za to, bi rekla, strokovno obrazložitev, kar se tiče registra in
                  izdaje potnih listov.</p>
               <p>Menimo, da je dejansko zakon precej časa nastajal, nastajal je tudi ob sodelovanju
                  dveh evropskih strokovnjakov, ki sta nam v praksi približala, kako izgleda
                  izvajanje direktiv. Zato menimo, da je predlog dejansko usklajen z Evropsko unijo
                  in tudi izvedljiv v našem prostoru. Hvala lepa.</p>
            </sp>
            <sp xml:id="SDZ3-Redna-05-2001-04-25.sp175">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Gospod Sok, izvolite.</p>
            </sp>
            <sp xml:id="SDZ3-Redna-05-2001-04-25.sp176">

               <speaker>ALOJZ SOK:</speaker>

               <p>Hvala lepa. Sedaj je sekretarka odgovorila, bi rekel, na nekatere moje dileme in
                  vprašanja, ker pač iz zakona kot takšnega to ne izhaja.</p>
               <p>Torej, povedala je, da bo ta zakon zahteval vpis v register dodatno za okrog 900
                  vrtnarjev. Predvidevam, da gre - ker je ta številka precej visoka - za tiste
                  manjše vrtnarje, ki se ne ukvarjajo z vrtnarstvom kot osnovno dejavnostjo, pač pa
                  jim to pomeni neko dodatno, bi rekel, dopolnilno dejavnost na njihovi kmetiji.</p>
               <p>Pravi tudi, da je v pripravi zakon oziroma pravilnik, po katerem bodo lahko ti
                  izvzeti, če bodo prodajali sadilni material v radiusu 15 do 20 kilometrov. Ta
                  radius ni nič! Za naše območje ni to nič, ker pri nas te naše branjevke vozijo
                  sadilni material, in bom povedal, za kakšensadilni material gre. Zdaj na spomlad
                  gre za sadike paradižnika, potem paprike, mogoče še karfiole ali pa nekaj takega,
                  in pa, kot sem že prej povedal, za čebulo. To vozijo na tržnico v Maribor. Če bodo
                  po tem novem zakonu potrebovale poleg vpisa v register to dovoljenje, rastlinski
                  potni list, potem kontrolo tega materiala v svojem vrtnarstvu, potem seveda od
                  tega ne bo nobenega zaslužka in vse to bo izničilo njihov zaslužek. Verjamem, da
                  je to želja velikih pridelovalcev, kajti s tem bodo uničili te malein bodo sami
                  nastopali na tržišču, ker bodo to lažje uredili.</p>
               <p>Pravite tudi, da je v zakonu zapisan pogoj, da lahko te rastlinske potne liste
                  izdajajo pridelovalci samo, če izpolnjujejo, tako kot v zakonu piše, določene
                  kadrovske in pa prostorske pogoje. Vendar ti pogoji v zakonu niso zapisani. Se
                  pravi, izdan bo podzakonski akt in jaz ne verjamem v tem trenutku, da bo takšen,
                  ki bo to zadevo na en ustrezen način uredil.</p>
               <p>Torej, še enkrat predlagam, naj predlagatelj razmisli in naj v ta zakon vključi in
                  te male pridelovalce, ki se s tem ne ukvarjajo kot z glavno dejavnostjo, naj te
                  pridelovalce iz tega zakona in vse te nepotrebne administracije izključi. Hvala
                  lepa.</p>
            </sp>
            <sp xml:id="SDZ3-Redna-05-2001-04-25.sp177">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite.</p>
            </sp>
            <sp xml:id="SDZ3-Redna-05-2001-04-25.sp178">

               <speaker>KATARINA GROZNIK:</speaker>

               <p>Hvala lepa. Morda bi še dopolnila v zvezi z vašimi vprašanji. Pogoji, ki jih
                  morajo izpolnjevati pridelovalci, če hočejo izdajati rastlinske potne liste, so
                  opredeljeni v zakonu in sicer pove, da morajo biti strokovno usposobljeni, to je
                  edini pogoj, kar pomeni, da glede prostora ni nobenih pogojev, in pa hkrati je
                  tudi napisano, da lahko pridelovalec, če je sam usposobljen, sam to dela, če ni,
                  pa si lahko najame strokovno pomoč, ki mu bo to zagotovila. Res pa je, da kar se
                  tiče same izobrazbe, pa je to opisano oziroma opredeljeno v podzakonskem predpisu,
                  kjer dejansko so kriteriji razdeljeni zelo široko, na štiri nivoje, kar pomeni, da
                  tisti, ki samo zase prideluje in v bistvu v nekem ožjem krogu to prodaja, dejansko
                  ni neka obveza, neka izobrazba, ampak je pač lahkokmet oziroma se pač s to
                  dejavnostjo ukvarja. Večje zahteve so edino takrat, kadar določen pridelovalec
                  izdaja to lahko tudi za svojega soseda ali naprej. V tem primeru pa se zahteva pač
                  višja izobrazba oziroma nižja izobrazba in več let delovnih izkušenj. Hvala
                  lepa.</p>
            </sp>
            <sp xml:id="SDZ3-Redna-05-2001-04-25.sp179">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? <stage>(Ne.)</stage> Zaključujem splošno razpravo.
                  Poslanska skupina Nove Slovenije predlaga, da se druga in tretja obravnava
                  predloga zakona opravita po rednem postopku. Želi v zvezi s tem predlogom kdo
                  besedo? <stage>(Ne.)</stage> Prehajamo na odločanje o predlogu. Gospod Geza Džuban, izvolite.</p>
            </sp>
            <sp xml:id="SDZ3-Redna-05-2001-04-25.sp180">

               <speaker>GEZA DŽUBAN:</speaker>

               <p>Želel bi samo na osnovi materiala, ki ga imamo pred sabo, reči to, da bi bilo
                  nenavadno, če bi mi danes ugotovili, da imamo veliko želja in strokovnih pripomb,
                  ko pa na odboru, ki je to zadevo obravnaval, razen kolega Vebra nismo oblikovali
                  nobenega dopolnila k temu zakonu. V naslednjih dveh obravnavah, kaj lahko potem še
                  predlagamo, da bi bistveno rešitve k temu zakonu spremenili, če jih nismo do
                  sedaj, ko smo ga imeli v proceduri, recimo vsaj treh vlad. Glasoval bom proti.
                  Hvala.</p>
            </sp>
            <sp xml:id="SDZ3-Redna-05-2001-04-25.sp181">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu, da se druga in tretja obravnava opravita po rednem
                  postopku, glasujemo. Navzočih je 48 poslank in poslancev, za je glasovalo 15,
                  proti 26.</p>
               <p><stage>(Za je glasovalo 15.)</stage> <stage>(Proti 26.)</stage></p>
               <p>Ugotavljam, da predlog ni bil sprejet.</p>
               <p>Prehajamo na <title>drugo obravnavo -</title> razprava ter odločanje o posameznih
                  členih predloga zakona. Zboru predlagam, da skladno z drugo alineo 189. člena
                  poslovnika po končani razpravi in glasovanju o amandmajih in členih razpravlja in
                  glasuje skupaj o preostalih členih, h katerim niso bili vloženi amandmaji.
                  Predlagani sklep ne bo sprejet, če mu bo nasprotovala najmanj ena tretjina
                  navzočih poslancev. Glasujemo. Navzočih je 47 poslank in poslancev, za je
                  glasovalo 38, proti nihče.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in vloženih amandmajih. Razpravo bomo
                  vodili na podlagi pregleda amandmajev, z dne 25.4.2001. Danes vam je bil ta
                  pregled vloženih amandmajev dan na klop.</p>
               <p>V razpravo dajem torej amandma k 4. členu, katerega predlagatelj je vlada, matično
                  delovno telo ga podpira, z opombo, če ta amandma ni sprejet, sta amandmaja k 6.
                  členu pod zaporedno številko ena in dva brezpredmetna. Želi kdo razpravljati?
                  <stage>(Ne.)</stage> Prehajamo na odločanje. Glasujemo. Ugotavljam, da je državni zbor postal
                  nesklepčen. Prosim kolege in kolegice, ki se nahajajo v bližini, da se nam
                  pridružijo, da vendarle delamo do konca našega rednega delovnega časa, to je 18.00
                  ura, in s svojimi predhodnimi odhodi ne povzročamo slabega imena dokaj korektnemu
                  in resnemu delu našega državnega zbora. Hvala lepa. Ponovno smo prešteli število
                  poslank in poslancev brez uporabe kartice. V dvorani nas je 46. Pred zaključkom
                  našega rednega delovnega časa resnično po nepotrebnem povzročamo občutek, da
                  zaradi nesklepčnosti običajno predčasno prenehamo z delom, kar resnično po
                  nepotrebnem kaže na naš neresen odnos. V dvorani nas je 47, tako da lepo prosim,
                  da vstavite kartice, da lahko opravimo še odločanje o dveh, treh amandmajih in
                  korektno zaključimo z današnjim delom, ker smo resnično naredili ogromno. Glede na
                  to, da gre resnično za izigravanje dela tega državnega zbora, ugotavljam drugič
                  navzočnost. Če ne bomo sklepčni, bomo tretjo navzočnost ugotavljali 2 minuti čez
                  18.00 uro. Ugotavljamo navzočnost drugih. Navzočih je 44 poslank in poslancev.
                  Prekinjam delo državnega zbora do 18.03 ure, ko tretjič ugotavljamo navzočnost.
                  Hvala lepa.</p>
               <p><stage>(Seja je bila prekinjena ob 17.53 uri in se je nadaljevala ob 18.02)</stage></p>
            </sp>
            <sp xml:id="SDZ3-Redna-05-2001-04-25.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci! Glasovali bomo o amandmaju k 4. členu.
                  Tretjič bomo ugotovili navzočnost.</p>
               <p>Glasujemo o amandmaju vlade k 4. členu. Navzočih je 47 poslank in poslancev. Za je
                  glasovalo 35, proti 5.</p>
               <p><stage>(Za je glasovalo 35.)</stage> <stage>(Proti 5.)</stage></p>
               <p>Ugotavljam, da je amandma sprejet.</p>
               <p>Glasujemo še o členu v celoti. Glasujemo. Navzočih je 46 poslank in poslancev. Za
                  je glasovalo 33, proti 5.</p>
               <p><stage>(Za je glasovalo 33.)</stage> <stage>(Proti 5.)</stage></p>
               <p>Ugotavljam, da je člen v celoti sprejet.</p>
               <p>S tem prekinjam to točko dnevnega reda.</p>
               <p>Dovolite, da vam podam še sledeče obvestilo v zvezi z jutrišnjim nadaljevanjem
                  seje zbora.</p>
               <p>Ugotavljam, da za obravnavo nista pripravljeni 5.c in 7. točka dnevnega reda, zato
                  ju zbor jutri ne bo mogel obravnavati. Tako so ostale še nedokončane 6. in 10.
                  točka ter tretja obravnava 5.č in 8. točke dnevnega reda. Če bodo vloženi
                  napovedani amandmaji, bomo jutri ob 10.00 uri tako pričeli s tretjo obravnavo 5.č
                  oziroma 8. točke, nato po sklepu zbora sejo nadaljevali s 6. točko ter zatem s
                  prekinjeno 10. točko dnevnega reda.</p>
               <p>Glede na napovedano, menim, da bomo lahko 5. redno sejo zbora jutri dokončali v
                  času dopoldanskega zasedanja. Hvala lepa. Hvala za prisotnost in lahko noč! <title><stage>(SEJA JE BILA PREKINJENA DNE 25. APRILA 2001 OB 18.05 URI.)</stage></title>
               </p>
            </sp>
         </div>
      </body>
   </text>
</TEI>
