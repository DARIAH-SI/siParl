<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-34-2004-02-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5A62ACA380611A80C1256E4E004A0F0F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=5A62ACA380611A80C1256E4E004A0F0F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-34-2004-02-25.DZ" n="34">
               <name>Redna</name>
               <date when="2004-02-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-34-2004-02-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 34. seje</stage>
            <stage type="date">(25. februar 2004)</stage>
            <stage type="chairman">Sejo je vodil Valentin Pohorec, podpredsednik državnega zbora.</stage>
            <stage type="time">Seja se je pričela ob 10.00 uri. </stage>


            <sp xml:id="SDZ3-Redna-34-2004-02-25.sp1">

               <speaker>PODPREDSEDNIK VALENTIN POHOREC:</speaker>

               <p>Spoštovane poslanke, kolegi poslanci, spoštovani gospod minister! Spoštovani
               prisotni!</p>
               <p>Pričenjam nadaljevanje 34. seje državnega zbora Republike Slovenije. Obveščen sem,
               da so odsotni naslednji kolegi poslanci in kolegice poslanke: Doktor Mihael Brejce,
               Feri Horvat, Roman Jakič, Jelko Kacin, Jožef Kavtičnik, Ivan Kebrič, Milan Kopušar,
               Dorijan Maršič in Alojz Peterle.</p>
               <p>Prehajam na <title>7. TOČKO DNEVNEGA REDA - NA PRVO OBRAVNAVO PREDLOGA ZAKONA O DAVKU
                  OD DOHODKOV PRAVNIH OSEB.</title>
               </p>
               <p>Predlog zakona je v obravnavo zboru predložila vlada Republike Slovenije. V zvezi s
               tem je skupina desetih poslancev s prvopodpisanim doktorjem Andrejem Bajukom
               zahtevala, da državni zbor opravi splošno razpravo.</p>
               <p>Besedo dajem predstavniku vlade, ministru za finance, doktorju Dušanu Mramorju za
               uvodno obrazložitev predloga zakona. Prosim.</p>
            </sp>
            <sp xml:id="SDZ3-Redna-34-2004-02-25.sp2">

               <speaker>DR. DUŠAN MRAMOR:</speaker>

               <p>Hvala lepa, gospod predsedujoči. Spoštovane poslanke in poslanci!</p>
               <p>Davčna harmonizacija v okviru Evropske unije je do sedaj omejena predvsem na davčne
               postopke in določene omejitve pri olajšavah, medtem ko se pri harmoniziranju davčnih
               stopenj nanaša le na nekatere trošarine. Tako na davčnem področju med sedanjimi in
               novimi članicami Evropske unije poteka davčni konkurenčni boj in ni veliko izgledov,
               da bi se to kaj kmalu spremenilo.</p>
               <p>Prvi ključni element davčne konkurenčnosti je skupni obseg plačanih davkov v državi
               in Slovenija je po zadnjih razpoložljivih podatkih iz leta 2001 glede tega pod
               povprečjem sedanjih članic EU z 39,7% bruto domačega proizvoda pri 41,1%
               petnajsterice. Pet članic ima nižji relativni obseg davkov, to so Portugalska,
               Grčija, Španija, Irska in Velika Britanija, deset pa višji. Nižji relativni obseg
               imajo predvsem sedanje članice, ki so po razvitosti bolj podobne Sloveniji.
               Zniževanje tega je seveda pomembno povezano z zniževanjem proračunskih izdatkov.</p>
               <p>Drugi ključni element davčne konkurenčnosti je struktura plačanih davkov. Primerjave
               lahko naredimo na veliko različnih načinov, vendar je z vidika konkurenčnosti za
               Slovenijo ključna primerjava med davčno obremenitvijo dela in kapitala. Če vzamemo
               kot ustrezen prikaz obremenjenosti dela Evrostatovo metodologijo, kjer primerja delež
               davkov in prispevkov v stroških dela za plačo, ki je v višini 67% povprečne plače v
               predelovalni industriji, potem je v letu 2002 Slovenija z deležem okoli 40% krepko
               nad povprečjem sedanje petnajsterice, ki ima 37,8%. Nam bolj primerljive Portugalska,
               Grčija in Španija imajo v povprečju samo 32,5% obremenitev dela.</p>
               <p>Obraten je položaj pri obdavčitvi kapitala, kjer je po zadnjih primerljivih podatkih
               za leto 2001 delež plačanega davka od dobička v bruto domačem proizvodu v Sloveniji
               1,21%, v petnajsterici pa 3,5%. Samo ena država, Nemčija, je imela v letu 2001 manjši
               delež od Slovenije, pa še to zaradi močne gospodarske recesije. Slovenija je imela
               tudi eno najnižjih dejanskih, tako imenovanih efektivnih davčnih stopenj davka na
               dobiček v primerjavi s članicami EU. Iz navedenih, pa tudi drugih podatkov sledi, da
               je Slovenija davčno nekonkurenčna pri delu in zelo konkurenčna pri obdavčitvi
               dobičkov podjetij, vendar se je izkazalo, da takšno konkuriranje ni ustrezno. Podatki
               o tujih investicijah v Sloveniji in raziskava o učinkih tako nizke obdavčitve dobička
               kažejo, da taka odločitev ni prinesla želenih rezultatov. Na drugi strani pa se je
               davčna obremenitev dela izkazala kot zelo nekonkurenčna. To sta že spoznala vlada in
               parlament in v letu 2003 povečala dejansko obdavčitev dobičkov podjetij na 12,7% z
               zmanjšanjem davčnih olajšav.</p>
               <p>Pred vami je predlog zakona o davku na dohodek pravnih oseb, ki pomeni naslednjo fazo
               z nadaljnjim zmanjševanjem olajšav in povečevanjem dejanske davčne stopnje na
               ocenjenih 17.8%, kar pa je še vedno nižje ali blizu nam najbolj konkurenčnih novih
               članic, na primer Slovaške z 19% brez olajšav - Slovaška je država, ki je v davčnem
               konkurenčnem boju šla najdlje v zadnjem času. Bistveno pri tem pa je, da se bo
               povečan obseg plačanih davkov od davka na dohodek pravnih oseb v celoti usmeril v
               zmanjšanje davčne obremenitve dela, ki ga prinaša predlog novega zakona o dohodnini.</p>
               <p>Davčne olajšave, ki ostanejo v predlogu zakona o davku na dohodek pravnih oseb, pa so
               bistveno spremenjeni glede na sedanji zakon. Ohranjeni so le za investicije, ki
               praviloma pomenijo povečanje dodane vrednosti, torej, v produktivno opremo, ne v
               zgradbe, avtomobile, pisarniško opremo in še posebej za določeno razvojno opremo.</p>
               <p>Spoštovani poslanci in poslanke, pred vami je torej prvi izmed davčnih zakonov,
               katerih namen ni samo uskladitev z evropskimi direktivami, temveč tudi davčne
               spremembe, ki bodo pomenile povečanje konkurenčnosti .../Opozorilni znak za konec
               razprave./... slovenskega gospodarstva vstopu v EU. Iz navedenih razlogov, spoštovane
               poslanke in poslanci, vlada predlaga, da sprejmete sklep v predlog zakona primeren za
               nadaljnjo obravnavo. Hvala lepa.</p>
            </sp>
            <sp xml:id="SDZ3-Redna-34-2004-02-25.sp3">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister za to uvodno razlago, dopolnilno obrazložitev predloga zakona.
               Ker je to splošna razprava bomo sedaj slišali stališča poslanskih skupin. Najprej
               dajem besedo dr. Andreju Bajuku za stališče poslanske skupine Nove Slovenije.</p>
            </sp>
            <sp xml:id="SDZ3-Redna-34-2004-02-25.sp4">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane kolegice in kolegi. Predlog zakona o
               davku o dohodku pravnih oseb, ki je na zahtevo skupine poslancev in v skladu s
               poslovnikom danes predmet prve obravnave, je bil že zdavnaj napoved s strani
               vladajoče koalicije, kot del, kar so do sedaj imenovali, kot davčna reforma in čigar
               objavljeni cilj naj bi bil, povečati obdavčitev dohodkov iz kapitala in zmanjšati
               obdavčitev dohodkov iz dela. Ne glede na obširno propagando je le pač dejstvo, da je
               v sklopu s tako imenovano davčno reformo vlada zaenkrat predložila v državni zbor le
               ta predlog, skupno z zakonom o dohodnini. A vendar, že samo s tega vidika, namreč, da
               je vlada zagotavljala, da z obema zakonoma namerava doseči skupne določene cilje bi
               ta državni zbor moral obravnavati oba predloga istočasno. Po drugi strani pa vlada
               sama priznava v svojih obrazložitvah, kako sta oba zakona povezana z nujnimi
               spremembami v zakonu o davčnem postopku, ki pa sploh še ni v proceduri. S tem da
               vlada ločuje njihovo obravnavo v državnem zboru, se namenoma izogiba jasni obravnavi
               oziroma predstavitvi ciljev tako imenovane davčne reforme. Naj k temu še dodam, da so
               predvideni učinki sprememb v obeh zakonih že načrtovani v sprejetih proračunih za
               leto 2004 in 2005. V državi, ki spoštuje načela preglednega vodenja fiskalne in
               proračunske politike, bi oba zakona morali sprejeti prej preden bi njihove učinke
               načrtovali v proračunu, torej pred sprejemom proračuna.</p>
               <p>Vsaka večja sprememba davčnega sistema pa ni nek abstrakten konstrukt, ki naj bi samo
               temeljil na modelih, ki jih je ekonomska veda oblikovala skozi desetletja, marveč
               mora izhajati iz konkretne realnosti določene družbe ter upoštevati, v našem primeru,
               neizpodbitno dejstvo, da je Slovenija še vedno globoko vpletena v procesu tranzicije
               in da je preobrazba družbene lastnine ne glede na to, kako je bila načrtovana,
               dejansko povzročila veliko koncentracijo kapitala v rokah relativno majhnega kroga
               ljudi, ki so izredno obogateli in zato tudi razpolagajo z določeno politično močjo.
               In ko govorimo o koncentraciji kapitala na Slovenskem, pa ne moremo prek dejstva,
               potrjenega v mednarodnih primerjavah obdavčevanja dela in kapitala, da ima Slovenija
               najnižjo stopnjo obdavčitve kapitala ter eno najvišjih stopenj obdavčevanja dela.</p>
               <p>Cilji sprememb v obdavčevanju dohodkov od dela in kapitala bi po koncu
               tranzicijskega obdobja morali izhajati iz natančne dokumentirane analize minulega
               deset letnega obdobja obdavčevanja. Vlada bi morala predstaviti širši slovenski
               javnosti in seveda temu državnemu zboru spremembe v porazdelitev premoženja oziroma
               kapitala na analitični sistemski ravni, vendar s temi informacijami ni razpolagala
               niti slovenska ekonomska akademska stroka niti javno vlada sama. Naj k temu dodam, da
               je prof. javnih financ dr. Tine Stanovnik to stanje komentiral z besedami: "To je
               naravnost škandalozno in žalostno dejstvo."</p>
               <p>Drugič, vlada bi morala predstaviti analizo porazdelitve in koncentracije dohodka
               fizičnih oseb. Stroka je sicer nekaj takih analiz objavila, toda sama pravi, da imajo
               take analize svoje pomanjkljivosti, ker temeljijo na anketah o uporabi
               gospodinjstev.</p>
               <p>In tretjič, vlada bi morala predstaviti primerjalno analizo obdavčitve kapitala in
               dela v državah članicah Evropske unije in bodočih članic, da bi lahko ocenili
               potrebne fiskalne spremembe s ciljem ohranjanja in pospeševanja konkurenčnosti
               slovenskega gospodarstva. Namesto tega pa ugotavljamo, da v predlogih zakonov za tako
               imenovano davčno reformo, ki so na razpolago temu državnemu zboru, ni temeljnih
               podatkovnih podlag za oceno dosedanje davčne politike in presojo stanja, niti za
               oceno ciljev, ki jih želimo doseči s tako imenovano davčno reformo. Zakon o dohodku
               pravnih oseb in zakon o dohodnini je potrebno sprejeti zaradi uskladitve z evropskimi
               smernicami in izvedbo odločb ustavnega sodišča. Prava davčna reforma nas še čaka.
               Sestavni del te davčne reforme je tudi napovedana sprememba dodatnega zdravstvenega
               zavarovanja v socialni prispevek, ki namerava še bolj obremeniti bruto plače. Zato je
               po naši oceni neodgovorno, da vlada dosedanje predloge sprememb davčne ureditve
               predstavlja kot davčno reformo. Davčnereforme velika koalicija pod vodstvom Liberalne
               demokracije Slovenije ne bo izvedla, ker v tem primeru ne bi mogla ohraniti zaščite
               tranzicijskih kapitalistov, ki so to postali predvsem na sivem ali notranjem trgu ter
               nenadzorovanim organiziranem trgu s prevaro malih delničarjev, kar jim je omogočala v
               ta namen pod vladavino Liberalne demokracije sprejeta zakonodaja in nedelujoče
               nadzorne institucije. Kaj pa vemo o spremembah lastniške strukture, lastninjenega
               kapitala in obdavčevanju kapitala v Sloveniji v tranzicijskem obdobju?</p>
               <p>Menedžerji so svoje vire že v nekdanjem družbenem kapitalu podjetij s cca. 3,8%
               povečali na najmanj 15% po ocenah leta 2001. V tem 15% deležu kapitala, ki ga imajo
               menedžerji, pa še ni všteto lastništvo pretežno menedžerskega sloja v podjetjih prek
               lastništva PID-ov oziroma skladov, ki so iz njih nastali. Naj še omenim, da v teh
               skladih ima en procentov delničarjev, višjih vlagateljev certifikatov, kar 90% od
               premoženja. Tudi v Sloveniji imamo tako, kot na primer na Hrvaškem ali vRusiji,
               velike kapitaliste, ki bi jim lahko po predlogu Nobelovega nagrajenca za ekonomijo
               Josef Stiglitz naložili tako imenovani tranzicijski davek. Tega seveda Liberalna
               demokracija in Združena lista ne boste storili. Nobelov nagrajenec za ekonomijo Josef
               Stiglitz je v svojem članku, objavljenem v naših Financah 15. decembra 2003 opozoril
               v času aretacije ruskega tajfuna Mihail Hodorkovski, da bi morala Rusija obdavčiti
               kapitalske dobičke oligarhov, ki so to postali v procesu privatizacije nekdanjega
               državnega kapitala. Po Stiglitzu bi ruskim oligarhom lahko obdavčili tudi do 90%
               kapitalskih dobičkov. V nasprotnem po njegovem mnenju Rusiji grozi, da se bodo
               kapitalistični oligarhi spremenili tudi v politične oligarhe in ogrozili razvoj
               demokracije. S pobranimi davki od kapitalističnih oligarhov naj bi v Rusiji
               financirali rusko zdravstvo in izobraževanje.</p>
               <p>Je v tem kakšna podobnost s Slovenijo? Analiza sprememb v strukturi lastništva
               kapitalov družbenih podjetij, ki bi ga ob pristni pripravi na tako imenovano davčno
               reformo, vlada morala zagotoviti, bi po naši oceni to v marsičem potrdila. Urad za
               makroekonomske analize in razvoj je v poročilu o razvoju za leto 2003 objavil analizo
               o spremenjeni lastniški sestavi lastninjenih podjetij v obdobju 1994-2001. To je
               doslej edina javno objavljena analiza, ki omogoča vsaj delni vpogled v tranzicijsko
               koncentracijo kapitala. Pokazala je, da se je v omenjenem obdobju skupni lastniški
               delež institucij države, paradržavnih skladov, KAD-a in SOD-a ter PID-ov oziroma
               investicijskih skladov zmanjšal skupaj z 48,6% na 25,5% v celotnem kapitalu. Hkrati
               se je skoraj za enak obseg povečalo lastništvo domačih strateških lastnikov, deležev
               podjetij v drugih podjetjih, ki znaša 25,5%. Ti so kupovali predvsem od KAD-a in
               SOD-a, naprimer delnice Pivovarne Union, Pivovarne Laško. Lastništvo notranjih
               lastnikov, to se pravi zaposlenih in zlasti bivših zaposlenih, upokojencev, pa se je
               s 40,2% zmanjšalo na 24,8. Le-ti so delnice prodali predvsem vodilnemu menedžmentu,
               tako da se je njihov delež s 3,8 povzpel na 15,5, kot sem že omenil. Raziskava Umarja
               je pokazala, in to je tudi splošno znano, da so menedžerske strukture svoj delež
               povečevale predvsem na notranjih in sivih trgih, kjer so bile cene delnic močno
               podcenjene. To je splošnoznano. Do delnic in deležev po nepošteni vrednosti pa so
               prišli tudi na druge načine, ki jim je omogočala tranzicijska ureditev in njeno
               izvajanje. Poprivatizacijski proces ima torej posledico veliko povečevanje lastništva
               vodilnega managamenta podjetij in domačih strateških lastnikov, saj so se deleži
               obojih skupaj povzpeli s 5,8% na 41%, tako da so postali daleč najpomembnejši
               predstavniki kapitalske elite.</p>
               <p>Če ugotovitev Umarja, da ima menedžerska struktura neposredno 15% delež kapitala
               lastninjenih podjetij, in to so podatki leta 2001, v 2003 pa se je to še povečalo,
               prevedeno oziroma preračunamo na knjigovodsko vrednost kapitala lastninjenjih
               podjetij konec leta 2002 v višin 2.551 milijard, dobimo oceno, da imajo menedžerji
               danes okoli 400 milijard knjigovodske vrednosti kapitala v lastninjenih podjetjih.
               Ker le desetina teh podjetij kotira na borznem trgu, ni mogoče oceniti, kakšna je
               poštena tržna vrednost teh 400 milijard knjigovodske vrednosti menedžerskega
               kapitala. PIDI, to so seveda ocene toda vlada, taka, ki bi se resnično zavzela in
               vladala interesu vseh državljanov, bi te ocene lahko dokumentirala z natančnimi
               podatki, saj z njimi razpolagajo institucije kot klirinška depotna družba, AJPES in
               drugi. To analizo bi zato danes moral neodvisnim strokovnjakom, izbranim na javnem
               razpisu, naročiti ta državni zbor - to bi bil sklep, a seveda ne bo sprejet. Kot
               vemo, se kapital pri nas v drugih državah obdavčuje predvsem na dva načina, z
               obdavčitvijo kapitalskih dobičkov in z obdavčitvijo dividend oziroma davka na dobiček
               njihovih lastnikov. In kako obdavčujemo kapitalske dobičke na Slovenskem? Manjšina
               državljanov je v tranziciji pridobila ogromno premoženje, njihovi kapitalski dobički
               so obdavčeni le pri prodaji delnic oziroma izplačilu deležev ter zamenjavi kapitala v
               roku, krajšem od treh let, in sicer ob 30% davčni stopnji. Pri prodaji deležev in
               delnic fizičnih oseb po treh letih kapitalski dobički niso več obdavčeni. Dosedanja
               obdavčitev kapitalskih dobičkov fizičnih oseb po treh letih z ničelno stopnjo je bila
               uvedena s ciljem, da bodo državljani o lastninjenju čim dalje ostali delničarji
               podjetij, in s ciljem, da delež portfeljskih lastnikov kapitala ne bi bil prevelik.
               Kot vidimo, se ti cilji niso uresničili, zato ni razlogov strokovnih vsaj, da bi tako
               liberalno ureditev ohranili v prihodnje. Slovenija pa se s tako obdavčitvijo
               kapitalskih dobičkov fizičnih oseb uvršča med države, ki iz tega vira poberejo
               najmanj davčnih prihodkov. Leta 2001 je skupna vrednost vseh dohodninskih virov
               znašala 2.469 milijard tolarjev, med katerimi je bilo zgolj 64 milijonov tolarjev
               kapitalskega dobička od prodaje delnic oziroma kapitalskih deležev.</p>
               <p>In koliko Slovenija pobere skupaj premoženjskih davkov v primerjavi z drugimi
               državami? Leta 2001 je v dohodninskih virih 2469 milijard bilo skupaj le 1,6 milijard
               tolarjev premoženjskih davkov, od tega pa je omenjenih 64 kapitalskih dobičkov,
               ostali znesek je pripadal predvsem nadomestilu za uporabo stavbnega zemljišča. Ne
               smemo pozabiti, da smo imeli v tranzicijskem obdobju tudi množično privatizacijo
               družbenega stanovanjskega premoženja, kljub temu pa država zbere zanemarljive dohodke
               iz premoženja s kapitalskim dobičkom. Leta 2001 je petnajsterica držav v Evropski
               uniji v povprečju izbrala 2% premoženjskih davkov v bruto domačem produktu, povprečje
               držav OECD je bil 1,9%, medtem ko je naša država pobrala le 0,6% premoženjskih davkov
               v bruto domačem produktu, tretjino. Med razvitimi državami OECD in tranzicijskimi
               državami jih večina pozna manj ugodno obdavčitev kapitalskih dobičkov kot Slovenija.
               Države kot Švedska, Finska, Norveška, Francija, Japonska, Irska, Madžarska, Italija,
               Islandija poznajo pri obdavčevanju kapitalskih dobičkov enotno stopnjo, ne glede na
               čas prodaje delnic oziroma deležev. Po določenem obdobju se kapitalski dobički
               obdavčujejo z nižjo stopnjo v ZDA, Veliki Britaniji in Španiji. Imamo pa tudi države,
               ki imajo po določenem obdobju tudi stopnjo nič. Taki sta na primer sosednja Avstrija
               in pa Nemčija, toda pri tem je potrebno upoštevati in poudariti,da v teh večstoletnih
               kapitalističnih ureditvah kapitalski dobiček ne nastaja z oškodovanjem malih
               delničarjev na nezavarovanih trgih ali s tako imenovano prvobitno akomulacijo
               kapitala, kot se je to očitno dogajalo v tem zadnjem desetletju pri nas na
               Slovenskem. Velika koalicija pod vodstvom Liberalne demokracije se je ob teh dejstvih
               odločila zadržati dosedanjo ureditev obdavčevanja kapitalskih dobičkov, ob prodaji
               delnic in deležev po treh letih bo davčna stopnja še naprej nič, do treh let pa 30%.
               To pomeni na primer, da bi gospod Jankovič ob prodaji svojega deleža delnic v
               Mercatorju v višini poldruge milijarde SIT - vsaj tako poročajo nekateri mediji -, če
               bi bil v Irski ali Finski, Švedski, Italiji itn., bi plačal med 20 do 30% davka na
               kapitalski dobiček, v Sloveniji ga pa ne bo, ker bo seveda s prodajo počakal tri
               leta. Triletno obdobje so na primer, kot je znano, spretno že izkoristili delničarji
               Banke Koper, ko so delnice italijanskemu lastniku prodali natanko po treh letih od
               svojega poceni nakupadelnic. Njihov kapitalski dobiček je tedaj za desetkrat presegel
               nakupno vrednost delnic. Ceno delnic pa je za desetkrat neposredno dvignila
               Drnovškova vlada, ko je v breme javnega dolga prevzela odplačilo posojila največjega
               komitenta te banke, to je Splošne plovbe Piran, v višini 75 milijonov ameriških
               dolarjev. Ta kapitalski dobiček je tem delničarjem podarila vlada pod vodstvom
               Liberalne demokracije, v resnici pa so ga naložili na ramena vseh davkoplačevalcev,
               sedanjih in prihodnjih. Če izhajamo torej iz ocene, da imajo menedžerji v podjetjih v
               rokah danes cca. 400 milijard kapitala knjigovodske vrednosti, in bi ta kapital
               oziroma iz njega izhajajoče kapitalske dobičke obdavčili še s tranzicijskim davkom po
               predlogu danes najbolj uveljavljenega svetovnega ekonomista Jozefa Stiglitza, na
               primer samo za 10% in ne z 90-imi kot on predlaga za Rusijo, bi z lahkoto pokrili ves
               nakopičen javni primanjkljaj naše zdravstvene blagajne, cca. 40 milijard konec leta
               2004.</p>
               <p>In če bi obdavčili tudi kapitalske dobičke manjšine v PID-ih oziroma skladih, ki so
               iz njih nastali, s približno enakim obsegom kapitala, bi lahko pokrili pomemben delež
               primanjkljaj tudi v drugih državnih blagajnah, kot na primer SPIZ.</p>
               <p>In kakšno je obdavčevanje dobička od poslovanja oziroma dividend? Tudi pri obdavčitvi
               davka na dobiček v primerjavi z drugimi državami ugotovimo, da imamo pri nas dejansko
               tudi v tem pogledu davčno najmanj obremenjene kapitaliste. Pri obdavčitvi dobička
               pravnih oseb močno zaostajamo. Leta 2000 je delež davka od dohodka dobičkov podjetij
               v petnajstih državah Evropske unije v povprečju dosegel 3,8% bruto domačega produkta.
               Povprečni delež v državah OECD je bil 3,6, pri nas pa je bil 1,2. Nominalna stopnja
               davka na dobiček je pri nas 25%, efektivna ali dejanska obdavčitevpa le 12,4. Medtem
               ko je bila v manj razvitih tranzicijskih državah, Češki, Slovaški, Poljski in
               Madžarski povprečno 15,7, v petnajsterici Evropske unije pa povprečno 26,8%, torej
               več kot dvakrat višja od Slovenije. Če se naj ne bi še primerjali z razvitimi
               državami, pa se seveda moramo s tistimi, ki vstopajo skupaj z nami v EU. V
               tranzicijskem desetletju v Sloveniji je tudi ta dobiček od poslovanja, in ne samo
               kapitalski dobiček, med najmanj obdavčenimi v mednarodnih primerjavah.</p>
               <p>In kakšno je v primerjavi z drugimi državami obdavčevanje plač? Obremenitev dohodkov
               iz dela je v Sloveniji v primerjavi z razvitimi državami med najvišjimi. Desetletna
               vladavina Liberalne demokracije je pripeljala Slovenijo v položaj, da imajo plače med
               najbolj obremenjenimi indobiček med najmanj obremenjenimi. Po podatkih OECD se je
               Slovenija leta 2002 uvrščala med države z davčno najbolj obremenjenimi bruto plačami
               srednjega sloja. Povprečno produktiven delavec v predelovalnih dejavnostih je moral
               od zaslužene bruto plače državi odšteti 33,2% dohodnine in prispevka za socialno
               varnost, preostalih 66,8, pa je njegova neto plača. V EU so pred nami sicer še
               Danska, Belgija in Nemčija, za nami pa vse preostale gospodarsko razvite in tudi
               tranzicijske države. Povprečni delež dohodnine in socialnih transferov v bruto plači
               je v petnajsterici EU dosegel 27,6% in je torej znatno manjši od obremenitve plač
               slovenskega srednjega razreda. Še manj davčno obremenjene so bile plače v štirih
               tranzicijskih državah, Češki, Slovaški, Poljski in Madžarski, kjer je povprečni delež
               dohodnine in socialnih prispevkov znašal 25,7%, ne pa 33,6 kot pri nas.</p>
               <p>Predlagani zakon o davku iz dohodka predvideva večjo efektivno obdavčitev dobička,
               nominalna stopnja 25%, tako da zmanjšuje olajšave za investicijska vlaganja v
               nepremičnine, stavbe, zemljišča. Vlada opozarja v svoji analizi, da dosedanje
               olajšave za vlaganje v nepremičnine niso dale pričakovanih rezultatov in niso
               pospeševale razvoja dejavnosti z višjo dodano vrednostjo. Tej ugotovitvi vlade
               načelno ali na povprečni ravni zagotovo gre zaupati, saj dosedanje olajšave v
               investicijska vlaganja niso bile primerno urejene, bile so priznane vsem gospodarskim
               družbam, ne glede na začetek opravljanja dejavnosti, niso bile vezani na ustvarjanje
               novih delovnih mest niti na rast obsega dejavnosti. Nova podjetja, kot sporoča celo
               sama vlada v obrazložitvi teh olajšav, sploh niso mogla koristiti, ker še niso
               ustvarjali dobička za obdavčitev in imeli smo torej takoimenovano nevtralno davčno
               olajšavo za vlaganje v nepremičnine.</p>
               <p>Taka ureditev davčnih olajšav je dejansko v veliki meri koristila tranzicijskim
               kapitalistom, relativno velike in tudi neupravičene davčne olajšave v nepremičnine so
               po mnenju davčnih strokovnjakov velikokrat zmanjševale efektivno davčno stopnjo tudi
               zaradi zlorab teh olajšav, na primer stanovanjski objekti so se v praksi šteli za
               poslovne objekte, kar je bila posledica premajhnega in nestrokovnega nadzora davčne
               uprave Republike Slovenije.</p>
               <p>Po našem mnenju bi morale biti davčne olajšave v investicije, ki naj bi še ostale po
               novem zakonu oziroma pri opremi vezane na dejanske ustanavljanje novih gospodarskih
               družb, na odpiranje novih delovnih mest ter povečanje obsega dejavnosti prihodka in
               dobička. Pri ustanavljanju oziroma razvoju novih podjetij v dejavnostih z višjo
               dodano vrednostjo so lahko koristne tudi olajšave v nepremičnine in ne le v opremo.</p>
               <p>Poleg te vseobsežne in nič kaj prepričljive olajšave za investicije, jo obdržimo na
               nivoju 10%, pa predlog vsebuje novost z vidika spodbujanja vlaganj v raziskave in
               razvoj, saj zavezanec po drugem odstavku 49. člena lahko uveljavlja dodatno
               zmanjšanje davčne osnove v višini 10% investiranega zneska v opremo, namenjeno za
               raziskave in razvoj. Ravno zato, ker ta predlog predstavlja neko novost v naši davčni
               zakonodaji smo pričakovali, da bo vlada v svojih obrazložitvah predloga strokovno
               utemeljila ne samo svojo odločitev za uvedbo take dodatne olajšave, namreč tudi, da
               bo utemeljila konkretne značilnosti tega predloga, za katerega se je odločila, in jih
               temu državnemu zboru sedaj predlaga.</p>
               <p>Gre namreč za strokovne utemeljitve, ki so v luči dolgoletnih izkušenj drugih držav
               še kako pomembne in jih zaman iščemo v obrazložitvah, ki jih je vlada podala s svojim
               predlogom v ta državni zbor. Še več, podana obrazložitev je krajša kot sami drugi
               odstavek 49. člena, ki uvaja to olajšavo. V dokaj obširni analizi, ki jo je lani
               objavila OECD, najdemo, da kar 18 držav članic te organizacij imajo fiskalne spodbude
               za raziskave in razvoj. Da pa številne izmed njih uvajajo določene reforme v svoje že
               obstoječe sisteme in mehanizme s ciljem, da bi povečali njihovo učinkovitosti, ki se
               do sedaj ni vedno izkazala v skladu s pričakovanji.</p>
               <p>Na podlagi te analize se pojavlja legitimno vprašanje, zakaj se je naša vlada
               odločila, da predlaga kot osnovo za to dodatno olajšavo določen del investiranja v
               opremo, potrebno za raziskave in razvoj, in ne tekoče izdatke, kakor se uporablja v
               vseh 18-ih državah OECD, ki imajo fiskalne spodbude v ta namen. Seveda, nekatere
               dodatno tudi vključujejo investicije izdatka, to se pravi, tudi izdatke za opremo.</p>
               <p>Naj še dodam zanimiv podatek te analize, in sicer ta, da takoimenovani tekoči
               izdatki predstavljajo okoli 90% vseh izdatkov za raziskave in razvoj. Zakaj se je
               vlada odločila samo za 10% investiranega v opremo? Po drugi strani se pojavlja
               vprašanje, zakaj nam vlada v tem primeru predlaga zmanjševanje davčne osnove, odbitek
               pred obdavčljivo osnovo ali "taxa lawens" in ne znižanje davčne obveznosti "tax
               credit". Države v OECD, ki so vpreteklosti uporabljale mehanizem zmanjševanja davčne
               osnove za te olajšave, se odločajo za znižanje davčne obveznosti. Prav tako se
               pojavlja vprašanje, zakaj se je vlada odločila za znižanje davčne osnove v višini 10%
               investiranja v opremo za raziskavo in razvoj v določenem obdobju in ne za del
               dodatnih izdatkov nad povprečjem zadnjih let ali inkrementalni pristop, kot ga na
               primer imajo v Združenih državah, v Franciji, na Japonskem, Mehiki in Koreji. Seveda
               obstaja pa še tretja možnost, kombinirani sistem delnega odpisa investicij ali pa
               samo odpis dodatnih investicij nad določenim povprečju, kot ga ima Avstralija,
               Avstrija, Španija in Portugalska. Vlada ni pojasnila, zakaj v svoje predlogu ni
               vključila nikakršne diferenciacije za določena podjetja, kot na primer mala in
               srednja, kot je praksa v številnih državah OECD. Ali določene aktivnosti, kot na
               primer partnerstva med podjetji in javnimi raziskovalnimi ustanovami in univerzami.
               Izkušnje v državah OECD so na teh področjih bogate in v Novi Sloveniji in Koaliciji
               Slovenija se ne moremo sprijazniti z vladnim predlogom, dokler nam in širši javnosti
               ne predložijo strokovne utemeljitve.</p>
               <p>Prav tako obrazložitve vladnega predloga popolnoma prezrejo analizo pričakovane
               učinkovitosti predlaganih davčnih olajšav v primerjavi z neposrednimi subvencijami,
               to je tudi sicer razširjena praksa v državah OECD. Sicer pa empirične raziskave,
               omenjene v primerjalni analizi v državah OECD, kažejo, da davčne olajšave za
               raziskovanje in razvoj utegnejo v povprečju povišati izdatke podjetja za raziskave iz
               razvoj za vsoto, približno enako kot pri povzročenemu padcu v davčnih prihodkih.
               Analiza 19-letnih podatkov v 9 državah OECD je pokazala, da 10% davčna subvencija za
               raziskave in razvoj je v kratkem roku povzročila le 1% višek v teh izdatkih, med tem
               ko pa je dolgoročno ta višek skoraj dosegel, a vendar ne presegel 10%. Samo v Kanadi
               so do sedaj empirične analize pokazale, da je 1 dolar olajšav za raziskave in razvoj
               povzročil 1,38 dolarjev za takšne izdatke v podjetjih, ki so te olajšave uporabili. A
               vendar moramo opozoriti, da je kanadski sistem v marsičem drugačen od predlagane s
               strani vlade, na primer uporablja sistem znižanja davčne obveznosti in olajšave
               predstavljajo 13,3% celotnih izdatkov podjetij za raziskave in razvojin ne pičlih 10%
               investiranega v opremo in delujejo v kombinaciji z neposrednimi subvencijami, ki
               skupaj z olajšavami predstavljajo 22,7% vseh izdatkov podjetij za raziskovanje in
               razvoj.</p>
               <p>V letu 2001 je visoki svet za finančno politiko belgijskemu ministru za finance
               predlagal ukinitev vseh olajšav na tem področju, med drugim tudi zato, da bi
               zagotovili nevtralnost davčnega sistema. V kolikor vlada ne bo strokovno utemeljila
               svojega predloga, bo Koalicija Slovenija predlagala črtanje drugega odstavka 49.
               člena.</p>
               <p>Predlagani zakon o davku na dohodek širi davčno osnovo z dosedanjega obdavčljivega
               dobička še z drugimi vrstami dohodkov, z drugimi viri dohodkov - predlagani 8. člen,
               kar je seveda nujno in zahteva tudi uskladitev zakona s smernicami Evropske unije.
               Toda poudariti je potrebno, da so pojmi, ki opredeljujejo te vire, pomanjkljivo
               oziroma strokovno ne dovolj jasno opredeljeni in bi, če bi take določbe bile
               sprejete, povzročili težave v izvajanju novega zakona.</p>
               <p>Vsak vir dohodkov bi moral biti - to se pravi pojem - bi moral v zakonu natančno
               opredeljen. Novosti, ki jih v obračun davka na dohodek prinaša novi zakon, je še
               nekaj. Ob tej splošni razpravi je potrebno le opozoriti, da zakon preveč zadev
               prepušča urejanju podzakonskih aktov. Kljub temu da sedanes prav zaradi dosedanjega
               urejanja v podzakonskih aktih in njihove razveljavitve s strani ustavnega sodišča in
               različnih obravnav davčne uprave Republike Slovenije upravnega sodišča, pri
               obdavčevanju dobička v praksi pojavljajo številni problemi, na primer na področju
               ugotavljanja poslovnih in neposlovnih stroškov pred ugotovitvijo obdavčljivega
               dobička.</p>
               <p>Zato, spoštovani gospod minister za finance, pričakujemo, da boste tudi vi prispevali
               k temu, da se bodo javni predstavitvi mnenj k temu zakonu kot tudi zakona o dohodnini
               v državnem zboru pridružili predstavniki čim širše strokovne javnosti.</p>
               <p>Naj ob koncu državljankam in državljanom tudi jasno sporočimo, da velika koalicija
               pod vodstvom Liberalne demokracije z zakonom o dohodku in z zakonom o dohodnini
               dejansko ne predlaga davčne reforme, ki naj bi bolj obdavčila kapital in razbremenila
               srednji razred zaposlenih, ki je nosilo in še vedno nosi veliko breme te tranzicije.
               Hvala lepa.</p>
            </sp>
            <sp xml:id="SDZ3-Redna-34-2004-02-25.sp5">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bajuk. Besedo dajem Leopoldu Grošlju za stališče poslanske skupine
               Združene liste socialnih demokratov.</p>
            </sp>
            <sp xml:id="SDZ3-Redna-34-2004-02-25.sp6">

               <speaker>LEOPOLD GROŠELJ:</speaker>

               <p>Gospod podpredsednik, hvala lepa za besedo. Spoštovana državna sekretarka,
               svetovalci vlade, spoštovane kolegice in kolegi, lepo pozdravljeni.</p>
               <p>V poslanski skupini Združene liste socialnih demokratov predvidevamo, da so
               pripravljalci zakona upoštevali potrebne spremembe zakona, ki jih narekujejo
               problemi, zaznani v primerih davčnih nadzorov, ki so tako splošne ali nepricizne, da
               omogočajo davčnemu organu različne interpretacije in s tem tudi njihovo različno
               uporabo v praksi in na kar nas velikokrat opozarjajo prizadeti gospodarski subjekti
               ter opozorila ustavnega sodišča Republike Slovenije glede pravne varnosti davčnih
               zavezancev. Z novelo zakona o davku od dobička pravnih oseb po letu 2002 so se
               uredila zagotavljanje pravne varnosti davčnih zavezancev tako, da so spoštovana
               ustavna načela in je iz zakona razvidno in predvidljivo, kaj država zahteva od
               davčnega zavezanca.</p>
               <p>Druga spoznanja iz obdobja izvajanja sistema davka od dobička pravnih oseb, ki pa so
               povezana tudi s spoštovanjem, s sproščanjem investicij in koncentracij kapitala,
               visoka mobilnost kapitala in razvoj novih tehnologij, narekujejo tudi prilagoditve
               sistema obdavčitve dohodkov pravnih oseb zaradi zaščite davčne osnove. Primerno je
               prenoviti nekatere že uvedene institute, zlasti definicije zavezanca, poslovne enote,
               rezidente in podobne.</p>
               <p>Pri obravnavi navedenega zakona je treba upoštevati tudi zelo pomemben razlog za
               izdajo novega zakona, to je zaveza Republike Slovenije pri uskladitvi zakonodaje
               Republike Slovenije s pravnim sistemom Evropske unije.</p>
               <p>V poslanski skupini Združene liste socialnih demokratov menimo, da bi lahko le
               obravnava celovitega davčnega paketa omogočala smotrne in strokovne ter politično
               sprejemljive rešitve, saj gre za zahtevno in občutljivo reformo, še posebej, ker naj
               bi se sprejemale v zadnjem letu, to je v volilnem letu. Vendar nujnost reforme ne
               more biti vezana na mandat zakonodajnega telesa. V poslanski skupini Združene liste
               socialnih demokratov smo prepričani, da je mogoče pričeti s sprejemom davčne
               zakonodaje tudi z vidika tehtnih temeljnih razlogov za izdajo novega zakona, ki jih
               navaja predlagatelj zakona. Ob tem pa se zavedamo, da je nemogoče pričakovati, da v
               volilnem letu poslanke in poslanci ne bi tekmovali s predlogi različnih olajšav in s
               pregledom sistemskega vidika enakosti zavezancev, saj v tem smeri že tečejo različna
               opozorila. Glede na to, da je zakon v prvi obravnavi, kar pomeni, da bo še dovolj
               časa za posamezne sugestije, vendar ne glede na to smo v poslanski skupini Združene
               liste socialnih demokratov oblikovali tudi določena stališča oziroma pripombe v zvezi
               s predlogom zakona o davku od pravnih oseb, katere naj predlagatelj prouči in v
               kolikor bo seveda za to imel zadostno tudi naše prepričanje, seveda tudi upošteva.</p>
               <p>Tako bi izrazil nekatere naše poglede, konkretno na 10. člen, ki navaja tudi
               posamezna pravna določila glede obdavčene predmete. Tukaj je treba sicer omeniti, da
               je predlagatelj zakona v tem členu predvidel, da bo davčno leto lahko enako
               poslovnemu letu. Ob tem naj bi bil postavljen pogoj, da mora davčni zavezanec izbrani
               način obračunavanja davkov od dohodkov pravnih oseb uporabljati sedem let. Naše
               stališče je in zato tudi posredujem ta predlog, da naj se čas omeji na pet davčnih
               let.</p>
               <p>Drugo. Naši pomisleki se nanašajo tudi na 13. člen, gre za davčne osnove pri
               poslovanju med povezanimi osebami, rezidenti. Predlagamo, da bi se prvi odstavek tudi
               13. člena dopolnil v tem smislu, da se upošteva tudi nasprotna možnost. Zato seveda
               tudi predlagamo, da naj bi se ta novi tekst 1. člena tudi glasil - bom kar citiral:
               "Da pri ugotavljanju prihodkov in odhodkov zaposlenim in zavezancema, rezidentoma, ki
               sta povezani osebi, se davčna osnova ne povečuje, se doda oziroma zmanjša. Če je
               zmanjšanje oziroma povečanje davčne osnove pri enem zavezancu se doda enako povečanje
               oziroma zmanjšanje davčne osnove pri drugem zavezancu glede na določen posel med
               njima in takšno ugotavljanje prihodkov in odhodkov ne povzroči znižanje celotnega
               davčnega učinka." Namreč mi ocenjujemo, da je ta dopolnitev potrebna predvsem zaradi
               bolj jasnega in tudi nedvoumnega pojasnila, saj je danes v praksi nemalo primerov, ko
               davčni organ na podlag istega posla poveča prihodka enega davčnega zavezanca ob
               istočasnem nepovečanju odhodkov drugega davčnega zavezanca, kar ima posledico dvojno
               obdavčitev. Na to so nas opozarjali tudi posamezni davčni svetovalci.</p>
               <p>Imamo določen pomislek tudi na 15. člen zakona, ki govori o obresti med povezanimi
               osebami. Predlagatelj je pri določitvi priznane obrestne mere določil, da je potrebno
               upoštevati tudi posojila, ki jih rezident Republike Slovenije prejme in tujine in da
               za vsako tujo državo oziroma skupino tujih držav potrebno določiti priznano obrestno
               mero. Mi sicer smo lahko prepričani, da se da to tudi urediti s podzakonskim aktom,
               se pravi podzakonskim aktom, katerega naj bi to določi minister, vendar dokler to ni
               nedvomno tudinapisano in zapisano v zakonu, menimo, da bi bilo potrebno ta del 15.
               člena konkretizirati, tako da bomo imeli usklajen in razumljiv 15. člen.</p>
               <p>Imamo tudi pomislek na 26. člen, to je v tistem delu, kjer je v sedmem in osmem
               odstavku treba tudi odločiti, kako postopati, če rezident pridobi staro osnovno
               sredstvo od povezane in nepovezane osebe, ki je rezident. V sedmem in osmem odstavku
               sta trenutno urejena le primera, če se osnovno sredstvo pridobi od povezane ali
               nepovezane osebe, ki ni rezident. No, smatramo, da bi bilo potrebno tudi sedmi in
               osmi odstavek tekstualno približati, saj sta sedaj zapisana zelo nenavadno in tudi
               težko razumljivo. Namreč, mi sicer upoštevamo tudi dejstvo ali pa stališče tudi
               ministrstva za finance, da tega predloga nekako ne bi mogel, ni mogoče upoštevati,
               ker je ravno s predlogom zakona mišljeno to, kar je zapisano, ter da za rezidente
               velja splošna določba, vendar v kolikor bolj natančno pogledamo ta splošna določila,
               lahko ugotovimo, da ni nikjer zaslediti česa podobnega, kot je to urejeno za
               nerezidente, zaradi tega menimo, da je to potrebno zapisati tudi v sam predlog
               zakona.</p>
               <p>Imamo tudi sugestijo, tudi ob upoštevanju 49. člena, to je v tistem delu zakona, ki
               govori o davčnih olajšavah za vlaganje in tudi za inovativno dejavnost. No, dejstvo
               je, da so v tem tekstu zakona upoštevana tudi hotenja gospodarstva pri teh davčnih
               olajšavah za investicije in to dodatno 10% zmanjšanje davčne osnove pri vlaganjih v
               opremo za raziskave in razvoj, vendar ravno pri tej olajšavi pa mislimo, da je treba
               prisluhniti tudi gospodarstvu, ker se želi doseči, da je ta olajšava vzeta preozko.
               Raziskave in razvoj so namreč samo del celotnega inovacijskega procesa, zato bi
               morali uveljavljene enake davčne olajšave omogočiti tudi za naložbe v opremo ki je
               tudi namenjena inovacijam. No, zato tudi predlagamo, da bi se v času pri pripravi za
               drugo obravnavo tazadevni člen, 49. člen, točka 3, ki pravi, da zavezanec lahko
               uveljavi dodatno zmanjšano davčno osnovo v višini .../Nerazumljivo./... investiranega
               zneska v opremo za raziskave in razvoj tudi dodali še besede "ter inovacije". Namreč,
               v praksi seveda tudi ugotavljamo, da so v zadnjem času s temi inovacijami v bistvu
               ukvarjajo samo še medobčinske gospodarske zbornice, vse druge institucije, pa
               bodisida gre za regionalne razvojne agencije, pa nenazadnje je njihova to postranska
               stvar, in zato smatramo, da je eden največjih teh razvojnih problemov slovenskega
               gospodarstva tudi preskromen delež inovativnih podjetij in izjemno majhen delež
               inovativnih ter tehnoloških in zahtevnih proizvodenj in storitev pri izvozu.
               Smatramo, da je potrebno izkoristiti te možnosti ali pa vse možnosti tudi na vseh
               področjih, da se stanje izboljša.</p>
               <p>No, in še, če na kratko malo pokomentiram še tudi 52. člen, olajšave z donacijo.
               Tukaj v prvem odstavku 53. člena, ko govorimo o tem odstotnem znižanju davčne osnove
               0,2, mislim, da je treba razmišljati. Naš predlog je, da bi se to zamenjalo za 4,9.
               Namreč, zakaj? Svoj pogled pojasnjujemo tudi s tem, ker menimo, da je potrebno davčne
               zavezance stimulirati, da se denar namenja tako, kot je določen tudi v prvem
               odstavku, tako za dobrodelne, humanitarne in tudi druge podobne namene. Vendar,
               predlagano znižanje davčne osnove za 0,2 oziroma 0,3 obdavčenega prihodka je
               nestimulativno. Namreč, menimo, da bi 5% znižanje davčne osnove prispevalo tudi k
               temu, da bi davčni zavezanci namenili večja sredstva za namene, ki so določene v tem
               53. členu. No, ministrstvo za finance sicer nekako stoji na stališču, da je to
               nesprejemljivo, vendar menimo, da pri teh donacijah ne moremo izhajati izključno iz
               matematičnega izračuna, namreč ker ne moremo izhajati iz tega, da bodo vsi davčni
               zavezanci namenjali svoja določena sredstva za donacije, predvsem pa nas na to
               ugotovitev napotuje tudi dejstvo, da nimamo niti podatkov o tem, v kolikšni meri je
               ta olajšava bila izkoriščena tudi do sedaj. Mislim, da daleč od te možnosti, ker
               nekateri marsikdaj pozabljajo predvsem na humaniotarne, dobrodelne in tudi na druge
               organizacije, ki bi jim lahko namenili del svojega dohodka tudi za te vrste
               dejavnosti.</p>
               <p>V poslanski skupini Združene liste socialnih demokratov seveda ugotavljamo, da je
               predlog zakona o davku na dohodek in pravnih oseb primerna osnova za nadaljnjo
               obravnavo in zato bomo tudi zakon, o tem zakonu tako glasovali. Hvala.</p>
            </sp>
            <sp xml:id="SDZ3-Redna-34-2004-02-25.sp7">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Grošelj. Janez Podobnik bo predstavil stališča poslanske skupine
               Slovenske ljudske stranke.</p>
            </sp>
            <sp xml:id="SDZ3-Redna-34-2004-02-25.sp8">

               <speaker>JANEZ PODOBNIK:</speaker>

               <p>Hvala za besedo. Spoštovane kolegice in kolegi, predstavniki vlade!</p>
               <p>Dovolite mi, da kot uvod v svojo razpravo citiram misel zelo dobrega komentarja v
               zadnjem Ampaku, doktor Marka Kosa, ki ima naslov "Generacijski konflikt, današnje
               dogajanje". In tako je zapisal: "Politična domišljija seže pri nas samo do volitev,
               vse, kar je zunaj tega obzorja, je prazno." Konec citata. Za politične analitike in
               tudi za izkušnje delovanja koalicij velja naslednje pravilo, da se praviloma sprememb
               na področju davkov ne predlaga v zadnjem letu delovanja vsakokratne koalicije. Zato
               je po našem mnenju, po mnenju Slovenske ljudske stranke zelo smela in tudi po
               političnem smislu pogumna odločitev, da se je vladna koalicija odločila, da zaveze iz
               koalicijske pogodbe uveljavi pač v zadnjem letu svojega delovanja. Slovenska ljudska
               stranka bo na tem področju igrala aktivno in vsebinsko vlogo. Tudi pri predlogu
               zakona o davku od dohodkov pravnih oseb je bila poslanska skupina Slovenske ljudske
               stranke ob zelo tesnem sodelovanju z ekspertno skupino, ki smo jo v poslanski skupini
               oblikovali za področje davčne zakonodaje, vseskozi zelo aktivna. V naši poslanski
               skupini smo vseskozi ocenjevali, da je ta davek, torej davek od davkov od dohodka
               pravnih oseb, ki bi ga lahko imenovali tudi korporacijski davek, eden izmed tistih
               instrumentov, ki bo uspel Slovenijo v krogu držav članic Evropske unije pozicionirati
               kot državo z nevtralnim in s tem hkrati spodbujevalnim in prijaznim davčnim okoljem.</p>
               <p>Izhodišča Slovenske ljudske stranke pred davčno reformo so bila in so danes še vedno,
               da mora obdavčitev od dohodkov pravnih oseb omogočati in spodbujati zasebno
               iniciativo, to je prvo. Drugo, visoko storilnost in zmogljivost slovenskega
               gospodarstva. In zadnje, prispevati k odpiranju novih delovnih mest. To ni zadnje,
               ampak praktično bi to morala biti ena od osrednjih usmeritev, istočasno pa tudi
               prenesti večjo dodano vrednost.</p>
               <p>Ocenjujemo, da je davek na dohodek pravnih oseb tistih ukrep držav in davčne
               politike, ki lahko, ob spoštovanju temeljnih načel prepovedi, omogočanja davčne
               konkurenčnosti med državami in ob spoštovanju kodeksa ravnanja na področju
               podjetniškega obdavčevanja, pomembno pripomore k nadaljnjemu razvoju gospodarstva. In
               to kljub zniževanju oziroma omejitvah pri dodeljevanju državnih pomoči. S
               premišljenim sistemom podjetniškega obdavčevanja oziroma obdavčenja želimo pripomoči
               k udejanjanju vseh štirih svoboščin na ravni Evropsko skupnosti ter po drugi strani
               gospodarstvo razbremeniti davčnih obveznosti, in sicer na način, da omogočimo
               nadaljnji visokospecializiran gospodarski razvoj po eni strani in da omogočimo
               odpiranje delovnih mest po drugi strani.</p>
               <p>Posebne davčne obravnave bi bili deležni tudi tisti podjetniški sektorji, ki bi
               delovali v smeri ekološko spremenljivejšega načina proizvodnje in gospodarjenja in ki
               bi ob tem povečevali delovna mesta. Seveda se moramo zavedati, da mora naš novi
               sistem obdavčitve dohodkov pravnih oseb bistveno bolj upoštevati primarno in tudi že
               sekundarno zakonodajo Evropske unije, saj je pri tem potrebno upoštevati kar nekaj
               direktiv. S tem se tudi omogoča udejanjanje temeljnih postulatov evropske
               integracije, štirih svoboščin. To pa pomeni hkrati tudi odrekanje nacionalni davčni
               osnovi. To je realnost, mimo katere, žal, ne moremo več iti.</p>
               <p>Predlog zakona o davkov od dohodkov pravnih oseb, ki je danes pred nami, po našem
               mnenju zadostuje večini naših pričakovanj in stališč, pa tudi zahtevam zakonodaje
               Evropske unije. Hkrati rešuje nekatere bistvene pomanjkljivosti sedanjega sistema,
               saj vsi vemo, da je v sedaj veljavni zakon o davku od dobička pravnih oseb pred časom
               nekajkratposeglo tudi ustavno sodišče. Menimo pa, da predlog tega zakona še ni v
               celoti skladen z nekaterimi cilji. Tukaj mislimo predvsem na cilje vrha Evropskega
               sveta iz Lizbone, ki si je zadal za cilj postati najbolj konkurenčno in dinamično, na
               znanju temelječe gospodarstvo do leta 2010. Prav zaradi teh ciljev smo v Slovenski
               ljudski stranki predlagali uvedbo davčnih olajšav za opremo za raziskave in razvoj.
               Posebna delovna skupina generalnega direktorata za raziskovalno dejavnost pri
               Evropski komisiji je pripravila poročilo o davčnih olajšavah za vlaganja podjetij v
               raziskava in razvoj dejavnosti, RR dejavnosti. Cilj na ravni Evropske unije je, da bi
               vlaganja gospodarstva v RR dejavnosti dosegla višino 2% bruto družbenega proizvoda do
               leta 2010. Komisija je tako priporočila državam članicam in tudi novim državam
               članicam, da v skladu s sprejetimi obveznostmi posvetijo davčnim olajšavam v prid RR
               dejavnosti potrebno pozornost, če želijo olajšati svojim gospodarstvom napore za
               intenziviranje inovacijske dejavnosti. Prav o tem je pred menoj govoril kolega iz
               Združen liste socialnih demokratov.</p>
               <p>Po ocenah delovne komisije brez odločnega povečanja vlaganj v RR dejavnost evropsko
               gospodarstvo ne more računati na izboljšanje svoje konkurenčnosti v odnosu do ostalih
               globalnih ekonomskih dejavnikov, na prvem mestu do gospodarstva Združenih držav
               Amerike.</p>
               <p>Zato smo v Slovenski ljudski stranki veseli, da je v predlog zakona o davku od
               dohodkov pravnih oseb tudi na našo pobudo tovrstna olajšava vnesena. Naša
               prizadevanja v bodoče bodo šla v smeri, da v skladu s priporočili že omenjene delovne
               komisije uspemo dati tem olajšavam takšno težo, da bodo resnično spodbujale
               gospodarski sektor k hitrejšemu in boljšemu razvoju. V poslanski skupini že
               pripravljamo nekatere amandmaje v tej smeri. Le tak razvoj bo po našem mnenju
               Slovenijo hitreje približal povprečju Evropske unije, kar je naš kratkoročen cilj. Na
               ta način bo po našem mnenju omogočili hitrejšo gospodarsko rast, saj ocenjujemo, da
               je ključna usmeritev naše države mogoča lev tistih segmentih proizvodnje, ki ima
               visoko dodano vrednost in ki je pred vsem podkrepljena z znanjem. Za to pa so po
               našem mnenju ključnega pomena olajšave za opremo za raziskave in razvoj.</p>
               <p>Dodatno k temu pa v Slovenski ljudski stranki še ocenjujemo, da bi bilo prav narediti
               vse za odpravo ali pa vsaj optimalno zmanjšanje ekonomskega dvojnega obdavčevanja
               dividend. Pravna stroka tukaj navaja, da civilnopravna ločitev pravne osebe od
               gospodarskega subjekta in fizične osebe, družbenika, delničarja, ne more imeti
               posledic tudi v davčnopravnem sistemu. Po našem mnenju gre namreč za bolj ali manj
               eden organizem, ki mora biti obravnavan skupno. To pomeni, da mora biti plačan davek
               od dohodka gospodarskega subjekta upoštevan na ravni družbenika, delničarja, fizične
               osebe. Zakonodajalec ima tako na voljo različne sisteme davčne integracije, tako na
               nivoju gospodarskega subjekta kakor tudi na nivoju družbenika, delničarja, ki deloma,
               ne pa v celoti upoštevajo, da je davek plačan iz iste ekonomske substance, dobička.
               Najprej je plačan davek od dobička, nato pa še davek od udeležbe v dobičku v okviru
               dohodnine.</p>
               <p>Nič ne bom preveč povedal, če bom tukaj spoštovanim poslanskim kolegom javno
               povedal, da smo v okviru priprav zakona v vladni koaliciji zelo veliko razpravljali.
               V celoti nismo uspeli prepričati predlagatelje zakonov, bomo pa še vztrajali.
               Vztrajali bomo samo na podlagi argumentov. Ocenjujemo, da oba predloga zakonov, tako
               zakon o davku od dohodkov pravnih oseb kot zakon o dohodnini tega vprašanja ne
               rešujeta najbolje in zato bomo tako nadaljevanju razprave o tem zakonu in zakona o
               dohodnini namenili vsepotrebno pozornost. Naša stališča bodo predstavljena tudi v
               obliki pripravljenih amandmajev.</p>
               <p>In končno v zaključku, lahko v imenu poslanske skupine Slovenske ljudske stranke
               ocenim, da predlog zakona o davku od dohodkov pravnih oseb predstavlja primerno
               osnovo za nadaljnjo obravnavo in ga bomo v poslanski skupini podprli.</p>
               <p>Predlog zakona je v primerjavi s sedaj veljavnim zakonom sodoben in teoretično ter
               praktično sprejemljiv. Prizadevali pa si bomo še za določene popravke v predlogu, ki
               je pred nami, predvsem v smeri, ki sem jih v svoji razpravi že omenil. Hvala
               lepa.</p>
            </sp>
            <sp xml:id="SDZ3-Redna-34-2004-02-25.sp9">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Podobnik. Jože Tanko dobi besedo za stališča poslanske skupine
               Slovenske demokratske stranke.</p>
            </sp>
            <sp xml:id="SDZ3-Redna-34-2004-02-25.sp10">

               <speaker>JOŽE TANKO:</speaker>

               <p>Hvala za besedo in vsem prav lep pozdrav. Vlada je napovedala, da bo s spremembami,
               ki jih bo predložila v zakonu o dohodku pravnih oseb in v zakonu o dohodnini,
               bistveno prerazporedila davčna bremena, da bo bistveno povečala obdavčitev prihodkov
               od kapitala in zmanjšala obdavčitev dohodkov od dela. Skratka, napovedala je davčno
               reformo. Vendar to, kar nam predlaga vlada, teh ciljev ne bo uresničila v zadostni
               meri in predstavlja v resnici prozoren manever, v katerem vlada tik pri izteku
               mandata navdušeno ponuja nekaj, česar v njenem mandatu niti ne bo možno preveriti.
               Učinki sprememb bodo pri davkoplačevalcih preverljivi šele po volitvah. In dejansko
               gre za medijsko poigravanje vladajoče koalicije z volivci, s katerimi si želi vlada
               nadeti sliko skrbnosti, resnosti in odgovornosti.</p>
               <p>Z obljubljanjem večje davčne pravičnosti in enakopravnosti in bolj poštene
               prerazporeditve davčnih bremen hoče ugajati čim širšemu krogu ljudi. Vlada se bori za
               pozornost prav tistih, na katere je do sedaj pozabljala, jih izigravala in
               zlorabljala njihovo zaupanje. Izigravala tudi zato, ker ni zagotovila pričakovane
               pravne varnosti, ker ni ukrepala in preprečila številnih škandalov, ker ni kazenskih
               in odškodninskih postopkov proti udeležencem v finančnih škandalih, v katerih so
               poniknile ogromne količine javnega in privatnega denarja.</p>
               <p>Nihče od prevaranih v Orionu, Securi, Kranjski hranilnici, v stanovanjskih in
               posojilniških aferah zagotovo ne bo deležen davčne olajšave ali davčnega odpisa, s
               katerim bi vsaj delno lahko nadomestil škodo za svoje izgubljene prihranke, ker je
               odpovedala pravna država. Na odpis pa lahko računajo izbrane družbe, saj jim vlada na
               osnovi pooblastila državnega zbora lahko odpiše zapadle in neplačane obveznosti, o
               tem pa zaradi tako imenovane davčne tajnosti ni potrebno obvestiti niti državnega
               zbora niti javnosti.</p>
               <p>Vlada, ki svojo nalogo opravlja resno in odgovorno, se takega projekta, kot je davčna
               reforma, ne loteva ob izteku mandata. Reformo pripravi na začetku in jo s svojim
               resnim delom tudi implementira oziroma izvede v praksi, da državljani lahko vidijo in
               preverijo učinke, resnične učinke ocen in napovedi in odgovorna vlada pri davčnih
               reformah išče večinsko politično soglasje ali konsenz. To se je pred nedavnim zgodilo
               tudi v Nemčiji, ko se je Schroederjeva vlada usklajevala z največjo nemško
               opozicijsko stranko. Ker pa predlagane davčne spremembe, ki jih predlaga vlada,
               nimajo značaja reformnih sprememb, te pa so nujne, bo morala davčno in fiskalno
               reformo izvesti prihodnja vlada. Že danes vemo, da sedanja davčna politika ni
               ustrezna, saj preveč obremenjuje plače in premalo dohodek od kapitala.</p>
               <p>Ker je vlada napovedovala, da gre za reformo, smo od ministra utemeljeno pričakovali
               mnogo bolj analitično podprta temeljna davčna zakona s kvalitetno celovito analizo
               učinkov sedanjega in bodočega sistema, s prikazom primerjave davčnih bremen z
               državami EU ali OECD ali s pristopnicami, tako po dosedanji kot po predlagani
               ureditvi. Premalo je če minister priloži prikaz za Nemčijo, Dansko in Avstrijo. Za
               realno ceno obdavčitve dohodkov od kapitala in dohodkov od dela v Sloveniji v
               preteklih desetih letih bi potrebovali ekonomske pokazatelje, s katerimi stroka
               prikazuje in presoja porazdelitev davčnih bremen. Minister za finance bi moral ob
               resnem zavzemanju za najavljene cilje davčne reforme že pred sprejemom proračuna za
               leti 2004 in 2005 predložiti državnemu zboru tak dokument, ki bi celovito prikazal
               davčne učinke. Vendar tega ni storil, čeprav je učinke teh dveh zakonov, ki jih
               obravnavamo šele sedaj, že predvidel v proračunih, kar je pravzaprav zelo preroško
               dejanje.</p>
               <p>Ob tem moram opozoriti, da smo vse ključne zakone, ki so imeli neposreden vpliv na
               proračun, vedno sprejemali pred sprejemom proračuna tekočega leta. Ponavadi na isti
               seji, in to, kar se je zgodilo sedaj, kaže na nemoč ministra, saj je podlegel
               politiki in višjim ciljem, predvsem Liberalne demokracije. Reforma je beseda, pod
               katero si predstavljamo pomembne vsebinske spremembe,vendar ta predlog očitno tega ne
               predstavlja, saj se pod krinko velike in odmevne beseda reforma skriva le nujnost
               uskladitve z davčno zakonodajo EU in pa s sedem let staro odločbo ustavnega sodišča,
               ki nalaga vladi, da poveča davčne olajšave socialno najšibkejšemu razredu zavezancev
               za dohodnino. Pri uskladitvi s to odločbo, ki pomembno vpliva na človečnost in
               ustavno zaščito, je vlada potrebovala sedem let. V nekaterih drugih primerih pa se ta
               ista vlada mnogo bolj podviza. Če pa slučajno davčne zakonodaje ne uskladimo z
               evropsko do 1. maja letos, bomo že prvi dan pridružitve kršitelji evropskega pravnega
               reda, in to na zelo pomembnem področju davkov.</p>
               <p>Skratka, roki so kratki, zato tudi ni mogoče pričakovati poglobljene razprave in niti
               pomembnih sprememb. Da pri spremembah zakona o dohodku pravnih oseb ne gre za
               reformne cilje, se lahko prepričamo ne nazadnje tudi iz zapisanih temeljnih ciljev za
               izdajo tega zakona v njegovi obrazložitvi, ti pa so: zaveze Republike Slovenije po
               uskladitvi zakonodaje Republike Slovenije s pravnim redom EU, drugi vidiki
               prilagoditve sistema obdavčitve dohodkov pravnih oseb zaradi sproščanja mednarodnih
               kapitalskih in finančnih tokov in pa potrebe po spremembi določenih rešitev zaradi
               novih spoznanj ob izvajanju dosedanje domače finančne in druge zakonodaje. Skratka,
               nič reformnega.</p>
               <p>V zadnjih 10 letih je bila izpeljana tranzicija oziroma lastninsko preoblikovanje.
               Razdeljeno je bilo nekdanje družbeno premoženje. Velika večina skupnega bogastva te
               države je bila z zakonsko ureditvijo lastninjena in s kasnejšim neurejanjem
               kapitalskega trga pravzaprav potisnjena v roke bivše politično-gospodarske
               oligarhije, to se pravi iste, to je partijske provenience, ki je po osamosvojitvi
               zasedala vsa vodilna mesta v vseh pomembnejših gospodarskih družbah in institucijah.
               Morda ni odveč spomniti, da je tranzicijo oziroma lastninsko preoblikovanje zastavil
               in daljše obdobje tudi vodil takratni državni sekretar mag. Tone Rop. Gospod Rop je
               kot minister za delo, družino in socialne zadeve vodil tudi pokojninsko reformo v
               obdobju 1997/2000, ki je poslabšala razmere za upokojence, ob koncu leta 2000 pa je
               kot minister za finance še izposloval sprejem zakona, po katerem so bili upokojenci
               prikrajšani za eno pokojnino. Pa še uskladitve pokojnin, ki so sledile, so bile
               precej nižje, kot bi morale biti, če naj bi ohranjale realno vrednost. Tudi sedanja
               vlada ni predlagala prav veliko rešitev, s katerimi bi olajšala življenje upokojencev
               in uskladila njihove prejemke s splošno rastjo, še manj pa je storila za spodbujanje
               odpiranja novih delovnih mest. To bi lahko storila prav s primerno davčno politiko.</p>
               <p>Ni potrebno posebej poudariti, da so od pridobitve ogromnega tranzicijskega
               premoženja, ko so uspešni menedžerji obogateli praktično čez noč, ko se jim je zgodil
               čudež in niso plačali tej državi skoraj nič. Imenitneži se gibljejo v svojem svetu in
               za njih veljajo posebne norme in izjeme v zakonodaji. Med vsemi državami Evropske
               unije in OECD-ja ter med tranzicijskimi državami imamo prav najnižje obdavčitve
               kapitalskih dobičkov in zberemo najmanjši delež kapitalskih dobičkov v celotnih
               davčnih prihodkih oziroma najmanjši delež teh prihodkov v BDP.</p>
               <p>Jasno je, da se je ta proces lastninskega preoblikovanja in koncentracije kapitala v
               rokah ozkega kroga novodobnih uspešnežev lahko zgodil samo ob tesnem sodelovanju
               vladnih strank. Prav vladne stranke so neposredno preko vlade ali posredno preko
               paradržavnih skladov izvajale kadrovske premike, torej kadrovale po politični
               pripadnosti in lojalnosti, s tem pa trdno nadzorovale procese koncentracije
               lastniških deležev, združevanja in strateškega povezovanja družb v rokah
               maloštevilnih menedžerjev in članov nadzornih svetov.</p>
               <p>Zelo pogosta so tudi izmenična pojavljanja v eni ali drugi funkciji. Skratka, vladne
               stranke so ustvarile ali omogočile vrsto omrežij, ki so brezobzirno oplenila nekdanjo
               skupno lastnino. Večina državljanov pa se je morala znajti, kakor se je vedela in
               znala.</p>
               <p>Koliko imajo danes po desetih letih v posesti nekdanjega družbenega premoženja
               sedanji menedžerji. S temi podatki bi nam pravzaprav moral postreči finančni minister
               doktor Mramor za utemeljitev oziroma oceno dosedanjega prvega cilja davčne reforma,
               to je: Kako se bo povečalo davčno breme kapitala? Ker pa nam vlada teh podatkov ni
               dala navoljo naj odgovorim na to svoje vprašanje z javnimi informacijami in ocenami.
               Ob lastninjenju so imeli menedžerji v podjetjih 3,8% delež, danes ta presega 15%
               oziroma znaša okrog 400 milijard. Ker do skoraj štirikratnega oziroma 400% povečanja
               kapitala niso mogli priti zgolj z nakupi od prihrankov od plač in normalnim pripisom
               dobička od poslovanja, so prišli tudi na druge načine, predvsem na take, ki jih stara
               kapitalistična gospodarstva ne poznajo.</p>
               <p>Dodatno pa se je izvršila tudi koncentracija nekdanjega družbenega kapitala tudi v
               PID-ih oziroma iz njih nastalih finančnih holdingih in investicijskih skladih. Ob
               lastninjenju podjetij so PID-i pridobili 20% delež družbenega kapitala podjetij. In
               to je dobilo približno milijon državljanov s svojimi certifikati. Po današnjih ocenah
               pa znaša ta delež 15% oziroma knjigovodsko okrog 400 milijard. Toda po informacijah,
               ki so jih javno povedali v medijih slovenski ekonomski strokovnjaki, je kar 90%
               oziroma cca 360 milijard tega deleža v lasti le 1% delničarjev PID-ov oziroma
               njihovih pravno-ekonomskih naslednikov. To je okrog 10.000 državljanov. Brez dvoma se
               je koncentracija lastništva v nekdanjih PID-ih lahko opravila zaradi sprememb
               zakonodaje in pod taktirko tako Združene liste kakor tudi Liberalne demokracije.</p>
               <p>Skratka, zelo malo državljanov posestvuje cca 760 milijard premoženja, kar je
               približno štirikrat več kot znaša vsa primerna poraba slovenskih občin za njihove
               letne zakonske obveznosti. Ogromno.</p>
               <p>Ne smemo pa pozabiti, da so ob teh prestrukturiranjih nastala tudi velika
               izigravanja malih delničarjev, zaradi nekaznovanega izigravanja zakona o gospodarskih
               družbah. Spomniti pa je tudi potrebno na prve kapitalske dobičke, ki so jih bili
               deležni srečni lastniki v breme države saniranih bank in še bi lahko naštevali. V
               minulih desetih letih je torej manjšina pridobila ogromne kapitalske dobičke, ne da
               bi od njih plačala davek na kapitalski dobiček. Pri nas se namreč ta davek plača le,
               če lastniki delnic in deležev le-te prodajo prej, ko v treh letih. Če pa jih prodajo
               po izteku treh let, pa davka na prodajo delnic in deležev sploh ni. In taki primeri
               so v svetu sila redki in neobičajni.</p>
               <p>Tako nenavadno ureditev, kljub reformi, še naprej ohranja Ropova vlada, kar pomeni,
               da bodo vsi naši novodobni kapitalisti, ki posedujejo prej omenjene milijarde
               kapitala, le-te mirno prodali po izteku treh let, ne da bi od tega plačali davek na
               kapitalski dobiček. Čeprav na najpomembnejšem področju davkov država ohranja
               privilegije, to nespremembo vlada prodaja pod pojmom reforma In od privilegijev pa do
               kupovanja politikov je manj kot korak. Neobdavčenim kapitalskim dobičkom se čudijo
               tudi ekonomisti po svetu. Nobelovec Štiglic je predlagal konkretno Rusiji, da take
               oligarhe obdavči in jim tako odvzame del tranzicijskega dobičkaali prirasta kapitala,
               do katerega so prišli pri nakupu delnic in deležev državnega kapitala po prirejeni
               ali pa celo nepošteni ceni in da naj bi država te davke namenila za šolstvo. Pri nas
               seveda, kaj takega v naši reformi ni pričakovati. Dodatne vire za pokritje velikih
               primanjkljajev bi torej lahko dobili z obdavčitvijo tranzicijskih kapitalskih
               dobičkov. Ker pa teh dodanih virov dejansko ne bo, vlada ob sedanji javni porabi tudi
               ne more razbremeniti plač oziroma stroškov dela in tudi po tej tako imenovani davčni
               reformi bo ostala Slovenija med državami, kjer so najbolj obdavčene plače in drugi
               stroški dela.</p>
               <p>Minister Rop in nekateri ministri v javnosti pripovedujejo, da se bo s povečanjem
               splošne dohodninske olajšave razbremenil najnižji dohodninski razred in posledično
               tudi nekoliko srednji sloj. Vendar zaradi povišanja splošno priznane olajšave v
               najnižjem razredu bo obremenitev nekoliko manjša, vendar pa bo v spodnji razred
               uvrščenih precej manj zavezancev. Precej bolj bodo obremenjene plače zavezancev, ki
               imajo najmanj srednješolsko izobrazbo. V Slovenski demokratski stranki menimo, da bi
               moral zakon davčne olajšave pri nakupu nepremičnim urediti bolj selektivno in tudi
               samo za tiste dejavnosti, ki jih želimo razvijati. Lahko tudi za koristne, so tudi
               koristne olajšave za vlaganje v nepremičnine v teh primerih. Pomemben pri doseganju
               učinkov od teh olajšav pa je tudi dosleden in strokoven davčni nadzor. Vlada predlaga
               zvišanje efektivne stopnje davka na dobiček s predlogom, ki ga je bilo mogoče
               pripraviti brez vsakršnega napora davčnih strokovnjakov ministrstva za finance.</p>
               <p>V Slovenski demokratski stranki pričakujemo, da bo strokovna javnost v javni
               predstavitvi mnenj temu zakonu prispevala še svoj delež, saj menimo, da nekatere
               določbe zakona, zlasti v definiranju razširjanja virov obdavčljivega dohodka, niso
               dovolj jasne. Upam pa, da bodo ti podatki in razmerja, ki sem jih navedel, našli
               odziv tudi v javnosti in pripomogli tudi k bolj racionalnim in bolj konkretnim
               davčnim spremembam. Hvala.</p>
            </sp>
            <sp xml:id="SDZ3-Redna-34-2004-02-25.sp11">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Tanko. Bogomir Vnučec je na vrsti za stališče. Podal ga bo Marko Diaci.
               Stališče poslanske skupine Stranke mladih Slovenije.</p>
            </sp>
            <sp xml:id="SDZ3-Redna-34-2004-02-25.sp12">

               <speaker>MARKO DIACI:</speaker>

               <p>Lep pozdrav vsem prisotnim! O nujnosti davčne reforme poslušamo vlado že vse od
               začetka mandata in sedaj proti koncu dobivamo spremembe davčnih zakonov v proceduro
               kot po tekočem traku. Velike spremembe se obetajo pri zakonu o dohodnini in tudi
               zakon o davku od dohodkov pravnih oseb, ki ga imamo pred seboj, prinaša mnogo
               novosti. Zato je splošna obravnava zakona smiselna, saj se na tem občutljivem
               področju ravno pred vstopom Slovenije v Evropsko unijo ne moremo privoščiti sprejetja
               zakona, za katerega bi se kasneje izkazalo, da je slab in z njim ne dosegamo
               zastavljenih ciljev. Vprašanje pa je, koliko je relevantna. Iz vseh izjav
               predstavnikov vlade lahko razberemo namero vlade, da razbremeni osebne davke in ta
               izpad dohodkov nadomesti z davki od kapitala. S tem se seveda strinjamo, a je tudi
               pri tem potrebna velika mera razuma. Popolna norost bi bila enostavna zamenjava
               pričakovanih izpadlih prihodkov od dohodninske reforme z dodatno obremenitvijo
               dobička podjetij prav sedaj, ko bomo vstopili na evropski trg. Podjetje s strahom
               pričakujejo 1. maj in pričakovati je spremenjeno zunanje okolje gospodarjenja in s
               tem še ostrejšo konkurenco. S predlaganim zakonom se sicer ohranja enaka stopnja
               obdavčitve, vendar se bistveno razširja davčna osnova, kar bo močno povečalo davčno
               breme podjetij. Hkrati pa omejuje podjetjem možnost olajšav z bistvenim znižanjem
               olajšav za naložbe. Ravno naložbe so generator rasti podjetij in brez investicij bodo
               slovenska podjetja izgubljala v konkurenci na skupnem evropskem trgu.</p>
               <p>Menimo, da je potreben dodaten premislek pred to odločitvijo, saj zadovoljevanje
               finančnih potreb države na račun izčrpavanja slovenskih podjetij ne more in ne sme
               biti cilj. Ravno znanje in inovacija lahko prineseta tisto konkurenčnost podjetjem,
               da bodo tudi v Evropi lahko dosegala rast in predvsem razvoj in le taka podjetja bodo
               lahko zaposlovala nove delavce, se širila inne nazadnje s plačevanjem davkov polnila
               državni proračun. Star slovenski pregovor pravi, "ne kolji kure, ki nosi zlata
               jajca". In z omejevanjem olajšav za investicije podjetij počnemo prav to. Mnenja so,
               da poglavje davčne olajšave zahteva konkreten premislek. Stopnje, ki so navedene v
               prvem odstavku in predvsem v drugem odstavku 49. člena, le-ta govori o olajšavah
               investiranega zneska za raziskave in razvoj, so absolutno prenizke. Vir konkurenčne
               prednosti podjetij so ravno raziskave in razvoj, in bi jihmorali zaradi tega
               spodbujati ne pa omejevati. Če pogledamo samo primere v Evropski uniji, lahko vidimo,
               da smo kot država na repu tistih, ki vlagajo v raziskave in razvoj in bi morali
               videti zgled v finskemu in irskemu modelu. V tem delu se v Stranki mladih Slovenije s
               predlaganim zakonom absolutno ne strinjamo.</p>
               <p>Prav tako je po našem mnenju nerazumljiv 52. člen zakona, ki govori o olajšavah za
               donacije. Sodobna teorija politike podjetja govori tudi o tako imenovani DOP,
               družbeni odgovornosti podjetij. S tem zakonom podjetja, ki so pripravljena pomagati
               že tako ubožnim področjem, kot so kultura, humanitarne, dobrodelne, znanstvene,
               vzgojno-izobraževalne, ekološke dejavnosti in predvsem šport, kvečjemu kaznujemo.</p>
               <p>Na tej seji se prav tako ukvarjamo kar z dvema zakonoma, ki boste vplivala na
               zaposlovanje invalidov, zakonom o zaposlitveni rehabilitaciji in zaposlovanju
               invalidov ter zakonom, ki ga imamo pred seboj. Medtem ko prvo omenjeni zakon
               vključuje določbe za pospeševanje zaposlovanja invalidov, pa ta trud predlog zakona o
               davku od dohodka pravnih oseb popolnoma izničuje. Invalidi so kot delavci še posebej
               zaščiteni in jih ni mogoče z lahkoto odpustiti. Kar se po eni strani zdi socialno
               pravično in humano, po drugi strani destimulira podjetja za njihovo zaposlovanje. S
               tem predlogom zakona pa še ukinemo davčne bonitete, ki so jih imela podjetja v
               primeru zaposlitve invalida. Zakaj naj bi torej podjetje zaposlovalo invalide, če od
               tega ne bo imelo nobenih koristi, prej omejitve. S tem torej invalidom iskalcem
               zaposlitve ne delamo nobene koristi, prej obratno. Za delodajalca je zaposlovanje
               invalidov predvsem omejitev in ne prednost. Invalidi bodo predstavljali neodpustljivo
               delovno silo, davčnih bonitet pa tudi ne bodo deležni.</p>
               <p>V Stranki mladih predlaganega zakona v prvi obravnavi ne bomo podprli, vendar
               pričakujemo, da bo predlagatelj pred obravnavo zakona na matičnem delovnem telesu
               preučil pripombe in jih vključil v predlog zakona. Hvala.</p>
            </sp>
            <sp xml:id="SDZ3-Redna-34-2004-02-25.sp13">

               <speaker>PODPREDSEDNIK VALENTIN POHOREC:</speaker>

               <p>Hvala Marko Diaci. Mag. Blaž Kvačič, stališče poslanskega kluba LDS.</p>
            </sp>
            <sp xml:id="SDZ3-Redna-34-2004-02-25.sp14">

               <speaker>MAG. BLAŽ KAVČIČ:</speaker>

               <p>Spoštovani! Zakon o davku od dohodkov pravnih oseb je prvi predlog zakona iz
               davčnega paketa zakonov, s katerimi želimo reformirati davčni sistem. Osnovna
               naravnanost reforme davčnega sistema se nam zdi jasna in dobra, in sicer jo vidimo v
               tem, da se želi doseči razbremenitev na področju obdavčenja plač in s tem prispevati
               k povišanju konkurenčnosti slovenskega gospodarstva. Naslednja usmeritev je
               razbremenitev ekonomsko najšibkejših segmentov zavezancev, potem povečanje davčne
               obremenitve predvsem v smislu povečanja števila davčnih zavezancev, in sicer predvsem
               na področjih, ki jih dosedanje obdavčevanje ni dovolj dobro pokrivalo. Povečal naj bi
               se torej pomen davkov na premoženje in obdavčenje premožnejših slojev.</p>
               <p>Še naprej je zaznati težnjo predlagatelja, da bi z usmerjenim pristopom k davčnim
               olajšavam - tu imam v mislih predlog zakona o davku od dohodkov pravnih oseb predvsem
               - podprli izvajanje gospodarske politike v smislu podpiranja investiranja v znanje in
               povečevanje povprečne in agregatne dodane vrednosti. Take usmeritve v poslanskem
               klubu LDS podpiramo. Ob tem bi želeli dodati, da smo prepričani, da mora biti davčna
               zakonodaja zelo izrazito naravnana v isti smeri, kot na primer na tem zasedanju
               državnega zbora v prvi obravnavi sprejeti zakon o podpornem okolju za podjetništvo.
               Davčna zakonodaja bi naj torej tudi prispevala k temu, da bi slovensko podjetniško
               okolje lahko ocenili za prijazno, učinkovito, administrativno, enostavno, skratka,
               spodbujevalno za obstoj in razvoj gospodarskih subjektov. Gre za izrazito potrebo po
               pozitivnem in intenzivnem dialogu med različnimi resorji naše vlade.</p>
               <p>Podpreti velja nadalje usmeritev, torej postopno transformacijo našega davčnega
               sistema v bolj tipično evropskega, saj imajo posamezne vrste davkov pri nas bistveno
               višjo vlogo, na primer davek na plače in izplačilno listo, mnoge druge vrste davkov
               pa bistveno premajhno težo v davčnem prihodkovnem kolaču, na primer premoženjski
               davki. Sedaj že dosedanji trendi nakazujejo orientacijo v tej smeri, saj če pogledamo
               dinamično ta razmerja, Slovenija je v primerjavi z evropsko petnajsterico leta 1999
               imela približno 34% udeležbe davka v dobičku pravnih oseb v bruto družbenem
               proizvodu, se pravi, ta indeks, ki najbi bil 100, je bil v tem primeru 34, se je pa v
               letu 2002 ta indeks povzpel s 34 na 40, se pravi, zaznati je pozitiven trend. Podoben
               pozitiven trend lahko zaznamo tudi na davku od dobička pravnih oseb kot procentov
               vseh davčnih prihodkov. Če smo imeli v letu 1999 tu indeks 32, se je ta indeks v letu
               2002 povzpel na 45, se pravi, na tem področju je zaznati določene pozitivne premike.</p>
               <p>V predlogu, kot je podan, pa vendarle vidimo tudi določene potenciale za
               izboljšanje, v posameznih primerih pa tudi nevarnosti, ki bi se jim bilo v postopku
               nadaljnje obravnave dobro izogniti. Verjetno bo potrebno videti celoto delovanja vseh
               predpisov, ki sestavljajo davčni paket, vseh zakonov, ki jih sestavlja davčni paket,
               čeprav se moramo vsi skupaj zavedati dejstva, da je zelo pomemben del davčne prakse
               zapopaden v podzakonskih predpisih in je seveda za vse tiste, ki želimo pomagati
               zgraditi neko pozitivno spodbudno institucionalno okolje v slovenskem gospodarstvu,
               zelo pomembno, da so tudi podzakonski akti naravnani v duhu zakonov, ki pa seveda
               morajo urejati vsa bistvena vprašanja, da ne prihaja do preširokega prostora možnih
               interpretacij, ki so lahko včasih celo v nasprotju s samim duhom zakona.</p>
               <p>Torej, le tako z vpogledom v celoten paket bomo lahko dobili vpogled v davčno
               obremenitev vseh subjektov, v postopek ugotavljanja davčnega dolga, pobiranja davkov,
               pretoka informacij in davčnega nadzora.</p>
               <p>Posebej pomembno je področje davčnih olajšav. V nadaljevanju oblikovanja tega zakona
               in z njim povezanih drugih zakonov je potrebno zavzeti nek širši zorni kot in
               upoštevati pozitivne in negativne izkušnje dosedanjega delovanja davčnih olajšav.
               Odprla bi se lahko celo dilema, ali ne bi bilo morda bolj pregledno in spodbudno
               nekoliko znižati splošno stopnjo davkov in odpravitiolajšave. Zakaj je tak razmislek
               vsaj delno utemeljen? Poseben pomen v našem davčnem prostoru imajo mikro, mala in
               srednja podjetja. Če pogledamo, kako se je gibal delež davka od dobička malih,
               srednjih in velikih pravnih oseb, vidimo, da se je v obdobju od leta 1996 do leta
               2002 udeležba malih podjetij povečala od 25,6 na 30,8% udeležbe pri davkih. Že sam ta
               podatek, kombiniran s kvalitativnimi podatki, da so mikro in mala podjetja tisti
               najvitalnejši del, ki lahko najhitreje reagira, najhitreje odpira delovna mesta,
               seveda, odpirajo smotrnost dileme, ali je naša zakonodaja naravnana v neki smeri, ki
               je za take male subjekte dovolj sprejemljiva. Namreč, pri mikro, malih in srednjih
               podjetjih se v praksi pojavlja splošen problem inšpekcijskih odprav davčniholajšav iz
               povsem formalnih razlogov in imajo davčne olajšave v končni instanci lahko potem
               povsem drugačen, negativen učinek, kot pa je osnovni namen zakonodajalca in izvršne
               oblasti. Za mikro, mala podjetja je seveda povsem razumljivo, da ne morejo bititoliko
               usmerjena v visoko stopnjo formalizacije poslovanja, ampak morajo seveda biti logično
               bolj usmerjena v samo poslovno vsebino. Ob tem pa seveda prihaja do zelo tipične
               situacije, da se prav pri tem segmentu našega gospodarstva pojavlja zelo veliko
               problemov v postopkih davčnih nadzorov.</p>
               <p>Veljalo bi še poudariti pomen osnovnih usmeritev tega zakona, ki ga razumemo, da
               vendarle bo povzročil širjenje kroga davčnih zavezancev. Širjenje davčne osnove
               prinaša znižanje možnosti olajšav, hkrati ne spreminja davčne stopnje z obstoječe
               25%. Lahko bi celo bili možni zaključki, da se ekonomski pogoji gospodarjenja na tej
               osnovi morda ne izboljšujejo, da je lahko pod vprašajem nevtralnost delovanja davčne
               reforme in se odpira vprašanje, kakšen bo vpliv davčne reforme na konkurenčnost
               domačih subjektov, v kolikor na ta vprašanja v postopku nadaljnje obravnave zakona ne
               bomo uspeli ustrezno odgovoriti. Pri tem se seveda moramo zavedati, da je v postopku
               usklajevanja davčne zakonodaje Evropske unije področje neposrednih davkov v Evropski
               uniji manj harmonizirano, na primer prav področje davka od dohodka pravnih oseb kot
               enega izmed davkov, ki so neposredni davki, kot pa področje posrednih davkov, recimo
               davka na dodano vrednot. Upoštevati je potrebno celoten veljavni okvir, ki ureja
               davčno področje. Mislim, da bomo imeli dovolj široko zasnovo pri končnem oblikovanju
               tega zakona. To razumemo kot OECD-jev model konvencije z navedbo tipskih sestavin,
               potem sprejeta priporočila in direktive Evropske unije ter sprejete bilateralne in
               multilateralne konvencije na tem področju, zlasti konvencija s področja izogibanja
               mednarodnemu dvojnemu obdavčevanju.</p>
               <p>Povedano nas navaja na nek občutek, da bi morda davčno reformo kazalo izvajati
               postopoma, razmisliti o tem, da bi v prvi fazi izvedli le tiste najnujnejše
               uskladitve zakonodaje Evropske unije in da bi postavili celovito sistemsko ureditev v
               podrejeno vlogo neki premišljeni, profesionalni proceduri, v katero bi bila v zelo
               visoki meri vpeta tudi stroka s tega področja, kjer bi nekoliko analitičneje
               pogledali posledice, ki bi jih spremembe ureditve posameznih davčnih institutov
               prinesle, da ne bi oziroma, da bi se izognili nevarnostim negativnih posledic. Vsi si
               namreč želimo večjega davčnega izplena. Ne bi si pa želeli, da bi v ambiciji do
               povečanja davčnega izplena prišli do neželenih posledic zmanjšanja konkurenčne
               sposobnosti subjektov, zmanjšanja razvoja in vlaganj in zmanjšanja zanimivosti za
               tuja vlaganja.</p>
               <p>V poslanskem klubu Liberalne demokracije Slovenije računamo na to, da bo predlagatelj
               v nadaljevanju upošteval na tem srečanju, torej na tem zasedanju izrečene konkretne
               predloge, zato bomo v tej fazi predlog zakona podprli kot primerno osnovo za
               nadaljnjo obravnavo. Hvala lepa.</p>
            </sp>
            <sp xml:id="SDZ3-Redna-34-2004-02-25.sp15">

               <speaker>PODPREDSEDNIK VALENTIN POHOREC:</speaker>

               <p>Hvala lepa, kolega Blaž Kavčič. In še Sašo Peče za stališče poslanske skupine
               Slovenske nacionalne stranke.</p>
            </sp>
            <sp xml:id="SDZ3-Redna-34-2004-02-25.sp16">

               <speaker>SAŠO PEČE:</speaker>

               <p>Spoštovani prisotni! Navkljub trditvam vlade, da zakon predstavlja prvi del davčne
               reforme in da je to ena izmed osnov za njegov nastanek, v nacionalni stranki
               ocenjujemo, da seveda to ni res.</p>
               <p>V primeru zakona, ki ga obravnavamo, torej zakona o davku od dohodka pravnih oseb,
               gre po naši oceni za spoznanje oziroma bolje rečeno za opozorilo s strani Evropske
               unije, naj se vlada Republike Slovenije oziroma naj vlada Republike Slovenije preneha
               z norčevanjem iz delojemalcev. Po naši oceni bi pristop, v kolikor bi vlada Republike
               Slovenije mislila drugače, moral biti popolnoma drugačen. Moral bi obsegati pet
               korakov, in sicer prvič, spremembo strukture proračunskih prihodkov oziroma davčnih
               prihodkov, torej strukture davčnih in nedavčnih prihodkov, drugič krovnega zakona o
               koncesiji, tretje ureditev absurda obstoja dvojnega gospodarskega statusa enih in
               istih podjetij iz naslova zakona o gospodarskih družbah ter zakona o javnih
               gospodarskih družbah, v nadaljevanju pa vsekakor tudi poudarek na davku na kapitalske
               naložbe, kjer pa imamo v nacionalni stranki drugačno mnenje, kot je bilo
               izpostavljeno tako s strani nekaterih govornikov.</p>
               <p>Ocenjujemo, da bi zmanjšanje časovnosti obdavčitve davka na kapitalske dobičke imelo
               pozitivne efekte, predvsem njegovo ukinitev, torej ukinitev davka. Prvič, v smislu,
               da finančni sistem in pa njegov center, recimo kapitalski trg, bi se ob tem pogoju,
               torej ob pogoju ukinitve davka na kapitalske dobičke, po naši oceni razvil, kar pa je
               sila pomembno, posebej ob upoštevanju, da v primeru torej kapitalskega trga govorimo
               o panogi z najvišjo dodano vrednostjo na zaposlenega Drugič, kot drugi razlog, na
               čemur bi morala temeljiti davčna reforma v okviru kapitalskih dobičkov, je okrepitev
               varčevanja slovenskih investitorjev v slovenske vrednostne papirje, kar bi posledično
               pomenilo ohranitev slovenskih podjetij v slovenski lasti in s tem seveda, po naši
               oceni, tudi obrambo nacionalnega interesa. In pa tretja pozitivna zadeva, ki bi jo po
               naši oceni za seboj povlekla ukinitev davka na kapitalske naložbe, je akumulacija
               kapitala, ki bi se oziroma ki se ustvarja v tujini, v Sloveniji in ne bi s tem bežala
               v tujino. V osnovi, po naši oceni, torej generalno gledano davčne reforme ne bi smeli
               sprejemati perpartes, kot nam jo vlada Republike Slovenije ponuja v temu momentu.</p>
               <p>Nas tudi ne moti, da se to odvija v volilnem obdobju, moti nas pa, da se to odvija
               tako pozno. Kajti, dejstvo je, da je vlada šele po 10-ih letih spoznala razmerje med
               bremenitvijo dela in pa bremenitvijo kapitala. To pomeni, da, no kljub temu, da smo v
               temu državnemu zboru, da je mnogo institucij zunaj državnega zbora neštetokrat
               opominjalo vlado na to nesorazmerje. Iz tega ven vsaj v nacionalni stranki lahko z
               zagotovostjo trdimo, da je vlada že dolgo nazaj poznala to nepravilno razmerje, ampak
               seveda, ker ljudem, ki so kapitalsko blizu Liberalni demokraciji, to niustrezalo, ker
               jim je ustrezalo, da se deficiti iz naslova davkov, ki prihajajo iz naslova kapitala,
               pokrijejo torej s prihodki iz bruto plač, jim je pač to ustrezalo.</p>
               <p>Po naši oceni gre za, še enkrat bom povedal, norčevanje vladnih strank in pa vlade
               Republike Slovenije v temu primeru seveda iz delavcev oziroma delojemalcev.
               Predlagatelj je sam veleumno ugotovil, še enkrat poudarjam, po 10-ih letih, potem, ko
               smo imeli ogromno razprav v tem državnem zboru, je on šele sedaj ugotovil, da je
               bremenitev dela torej, prihodkov iz bruto plač, torej iz plač visoko nad evropskim
               povprečjem, in da je bremenitev kapitala v Slovenije ena najnižjih v okviru Evropske
               unije. Rezultat tega nesorazmerja je enostavno povedano najlažje prikazati seveda, da
               je slovenski delavec nekonkurenčen z delavcem, ki prihaja iz drugih držav Evropske
               unije, kjer imajo to razmerje seveda mnogo bolje urejeno, ali drugače povedano,
               Slovenija zbere 12,5-krat več prihodkov iz bruto plač zaposlenih v primerjavi s
               prihodki od davka na dobiček podjetja.</p>
               <p>Dejstvo je, da se tu notri oziroma v omenjeni materiji ponovno srečujemo z vrednoto,
               kapital oziroma delo, in žal je seveda tudi tokrat Vlada Republike Slovenije, v
               dosedanji davčni zakonodaji, bila 12,5-krat močneje na strani kapitala in kapitalu
               odpirala poti, med tem, ko je seveda obdavčevala plačo delojemalcev. Po naši oceni
               torej ravno ta razlika 12,5-krat lahko pomeni, da ali podjetja niso ustvarjala
               dobička, kar pa seveda ni res, ker potem bi pomenilo, da imamo tudi drugo področno
               zakonodajo zelo slabo, ali pa da so davčni prihodki, torej manjko davčnih prihodkov
               iz naslova davka na dobiček podjetij pokrit iz bruto plač delojemalcev, kar pa
               dokazuje tudi teorija, da je vladavina Liberalne demokracije in pa seveda Združene
               liste, vedno pa topoudarjam zato, ker sem vedno stal na načelu, da je potrebno in pa
               smiselno pokazati krivca, posledica je obstoječi sistem oziroma v naši državi, žal,
               tudi zaradi take davčne politike, ki, poudarjam, bremeni plače in ne nagrajuje
               dobičkov podjetij, in po statistiki 300 tisoč ljudi živi pod mejo, ki določa prag
               revščine, in po zadnjih podatkih je cca 22 tisoč ljudi, katerih mesečni dohodki
               presegajo 2 milijona slovenskih tolarjev. To je rezultat. Torej, ustvarjanje
               klientalizma v naši državi.</p>
               <p>Žalostno pa je, kakor sem že enkrat omenil, da ste bili na vse te absurde opozorjeni
               ob vsakokratni, vsakoletni razpravi okoli proračuna, ampak, da ste, zaradi vaše
               nedotakljivosti in pa žal, zaradi apatičnosti slovenskih državljanov, pač dosegli to
               stanje, v katerem se Slovenija v tem trenutku nahaja, in da je edini moto za
               spremembo določene zakonodaje torej opozorilo s strani Evropske unije. Hvala bogu, da
               vsaj to resno jemljete. Žalostno pa je in po naši oceni je največ škode, kar jo lahko
               naredite, seveda, ne v okviru Evropske unije, ampak naši lastni državi.</p>
               <p>No, prav tako pa okoli omenjenega zakona moramo v Nacionalni stranki tudi poudarjati
               svoje nestrinjanje z vladno teorijo toge davčne politike oziroma s teorijo
               izkrivljanja konkurence, kot ga prikazujete v omenjenem zakonu. Po naši oceni bi
               davčna politika kot en izmed instrumentov države v okviru makroekonomskih teorij
               morala upoštevati dogajanja na trgu oziroma v družbi, ne pa samo spremljati, temveč
               to dogajanje krojiti oziroma voditi in oblikovati. Tega, seveda pri nas žal ni. To
               pomeni, da bi z davčno politiko morali, torej tudi z davčno politiko morali vplivati
               tako na agregatno ponudbo kot na agregatno povpraševanje in s tem težiti k določeni
               sistematičnosti oziroma elastičnosti davčne politike in nikakorne k davčni
               nevtralnosti, h kateri težite v drugem delu zakona, kjer uzakonjate torej nove davčne
               obveznosti za invalidska podjetja iz naslova, češ, da uničujejo konkurenco v naši
               državi. Torej, uporabljati argumente, da bodo po novem invalidska podjetja oziroma
               podjetja s tovrstnim statusom obdavčena zaradi tega, ker uničujejo konkurenco, se po
               naši oceni oziroma vsaj meni osebno zdi banalno.</p>
               <p>Dejstvo pa je, še enkrat poudarjam, Slovenija bi morala imeti drugačen davčni sistem.
               Nas ne moti, v katerem obdobju se to sprejema, ali je to leto po volitvah ali leto
               pred volitvami, dejstvo je, da naš mandat traja štiri leta in se s tem nikakor ne bi
               smeli obremenjevati. Žalostno pa je, ker je izplen te zakonske novele minimalen in
               odgovorna vlada, odgovoren državni zbor bi moral seveda narediti večji izplen.</p>
               <p>Če bi povzeli samo mnenja, stališča, opozorila, ki prihajajo na vlado, predvsem na
               ministrstvo za finance iz tega državnega zbora, bi lahko dobili, po moji oceni, mnogo
               kvalitetnejši zakonski predlog in pa seveda mnogo kvalitetnejšo materijo za davčno
               reformo, ki bi temeljila na petih izhodiščih, ki sem jih povedal na začetku. Naloga
               politike, naloga ministrstva za finance, naloga tega državnega zbora, vseh nas je po
               moji oceni oziroma po oceni Slovenske nacionalne stranke v ustvarjanju take družbe,
               ki bo seveda prijazna v prvi fazi in ki ne bo v prioriteto izključno in pa le
               postavljala kapital, posameznika .../Znak za konec razprave./ ... še enkrat se bom
               ponovil za zaključek, ki so kapitalsko blizu Liberalni demokraciji. Hvala.</p>
            </sp>
            <sp xml:id="SDZ3-Redna-34-2004-02-25.sp17">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Peče. S tem smo zaključili stališča poslanskih skupin. Prehajamo na
               razpravo poslank in poslancev. Dr. Andrej Bajuk ima besedo.</p>
            </sp>
            <sp xml:id="SDZ3-Redna-34-2004-02-25.sp18">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovane kolegice in kolegi! Dejstvo je, da ko
               prebiramo in analiziramo takšen predlog, kot ga imamo sedaj na naših klopeh, moramo
               predvsem gledati, kaj je dejanska posledica tega in ne preveč verjeti besedam. Ker
               govori se eno, dela pa se drugo.</p>
               <p>Gospod predsednik vlade je decembra 2003, to se pravi pred nekaj meseci, na sestanku
               gospodarske zbornice označil to reformo, ki naj bi prihajala v ta državni zbor,
               davčno reformo, je označil z zelo učinkovitimi besedami "povečali bomo obdavčitev
               kapitala in zmanjšali bomo obdavčitev dela." Ali to res drži? No, pa če se
               osredotočimo na ta naš zakon, ki ga danes imamo, o katerem smo začeli obravnavo. Ja,
               zakaj pa je bil tako nizek izplen? Naj še enkrat ponovim, v državah Evropske unije in
               pa OECD je izplen tega davka, davka na dobiček podjetij, Slovenija je dosegla, tam se
               suče med 1,2% pa 1,4% bruto domačega produkta, najnižja številka na vseh tabelah je
               Slovenija. Kaj pa nam zdaj nudijo? Govorijo, vlada govori, da bo uvedla določene
               spremembe in nekatere so prav gotovo pametne, ja moramo znižati olajšave, moramo
               povečati osnovo. A vendar, ali je to zadosti, ali je to zadostno, ali so ti koraki
               res zadostni, da bomo to očitno spremenili? Dejstvo je, da na podlagi podatkov same
               vlade pa vemo, da dokončni izplen tega se suče okog 35 milijard tolarjev. Kaj pa to
               pomeni? To pomeni, da v najboljšem primeru bomo morda od 1,4% bruto domačega produkta
               prilezli tja nekje blizu 2%. 2% je pa še zmeraj malo več kot polovica tega, kako so
               obdavčeni dobički podjetij v Evropski uniji. Torej, en korakec v eno smer, sicer
               pravilno, a vendar očitno nezadostno, ker po vsej tej reformi, ko bo vseh govorov in
               govorjenja konec - kaj bo ostalo? Ostalo bo še vedno eno in isto in to je, da kapital
               v Sloveniji bo najmanj obdavčen, prihodki dela pa največ obdavčeni v mednarodnih
               primerjavah.</p>
               <p>Torej, kaj nam nudi vladajoča koalicija pod vodstvom Liberalne demokracije? Več enega
               in istega. Vprašanje pa je, ali je to potem zadostno, ali je to resnično tista
               fiskalna politika, ki jo Slovenija potrebuje? Tukaj danes pa bo dejansko zaživela na
               drugačen način. Ali je to tisti gospodarski razvoj solidarne družbe, o kateri vsi
               sanjamo in nekateri pa samo govorite - ali je to zadostno? V naši oceni očitno ni.
               Davčna reforma je tema, ki se na Slovenskem šele začenja, in ko sem poslušal
               predstavnika največje poslanske skupine Liberalne demokracije danes, sem slišal še
               enkrat, je ponovil to, kar smo že brali drugod, da bomo tudi dobili morda na klopi
               nove davke o premoženju. Kako, od kot sploh ta, od kod pa moralna avtoriteta, da
               sploh lahko govorimo o nekem davku na premičnine, ko pa ta ista vladna koalicija noče
               in vztraja in se drži tega, odločbe naše zakonodaje, ki pa kapitalskih dobičkov ne
               obdavči.</p>
               <p>Ali sploh mislite, da je mogoče danes v Sloveniji načeti debato, da bomo obdavčili
               premoženje ljudi, seveda tistega, ki bo najbolj na razpolago? Kaj pa bo to? Najbolj
               enostavno, ja, hiše, seveda hiše. Ko pa istočasno trmasto vztrajate pri eni in isti
               zadevi. Tem gospodom, ki so se obogatili, morda legalno sicer, pa nelegitimno v tem
               desetletju pod vašo vlado, pa niste pripravljeni jih čisto nič obdavčiti.</p>
               <p>Ali res mislite, da Slovenci tega ne bodo opazili? Morda ne, ker boste še vedno
               dosegli to, kar ste dosegli do sedaj, da slovenski mediji ne bodo pač se tega lotili,
               tako kot se zdaj trenutno lotevajo določenih vprašanj korupcije. A, vendar prepričan
               sem, da tudi na Slovenskem bo vprašanje "kdo pije in kdo plača" še kako aktualno. In
               tega se moramo vprašati, in moramo te stvari izpostavljati. Ker odgovornost državnega
               zbora ni, da sprejema in pritiska na gumbe na tajno pripravljene predloge brez vsake
               obrazložitve. Spoštovani gospodje, je brez obrazložitve. Mi nimamo neke analize s
               strani slovenske vlade, ki bi nam dokazovala, da so te olajšave, ki še vedno
               predlagajo, da so previdno zastavljene.</p>
               <p>Zakaj pa mi te stvari tako zastavljamo, kot se je zastavilo? Oni samo to predlagajo,
               računajo na glasove, ki jih imajo zadosti v tej dvorani, računajo na to, da morda
               nihče ne bo tega prebral, računajo na to, da ne bomo zapisali v medijih in ljudje
               bodo še naprej prenašali, češ to je pa kapitalizem. Spoštovane gospe in gospodje, to
               ni kapitalizem! To je domača verzija tržnega gospodarstva, ki ste ga v tem desetletju
               uveljavili. Ni res, da se tega ne da spremeniti. Nismo obsojeni, da bi te stvari še
               naprej tako prenašali. In primeri so pa nam očitno na razpolago. Države, ki imajo še
               kako bolj učinkovit gospodarski razvoj, znajo breme davka razporediti na drugačen
               način. In to ni nuklearna fizika, to je samo zavestna politična odločitev. In ta
               zavestna politična odločitev pa mora nastati v tem državnem zboru.</p>
               <p>In če ne bo sedaj zadosti glasov, vam pa danes zagotavljam, da bo pa v prihodnosti še
               kako zadosti glasov, da bomo prišli do takšne davčne reforme in pa obremenitev
               slovenske družbe na bolj primeren način kot pa do sedaj. In potem se sklicujejo na
               razne strokovne pristope.</p>
               <p>Sam sem v svoji predstavitvi opozoril, kako samovoljno smo zdaj začeli z neko novo
               olajšavo za raziskave in razvoj. Kako se to lepo sliši, seveda, ker to je v skladu,
               učeča smo družba, znanje, gremo naprej. S čim pa? Spoštovane gospe in gospodje, s čim
               pa? Z 10%, kar je investiranega v opremo. Zakaj pa v opremo? Zakaj pa ne tekoče
               izdatke, kot to poznajo vse države OECD. Te študije so na razpolago. Samo na internet
               je treba iti pogledat, pa so tudi tam na razpolago. Naše službe pa lahko prevedejo v
               slovenščino te stvari. Zakaj se tega... In to se pač samovoljno dela. Zato, da bo
               lepo zvenelo. Zdaj pa, če vi primerjate, da je 90% izdatkov za raziskave in razvoj,
               so normalno tekoči izdatki, in samo 10% sodijo v opremo, potem se pa človek vpraša -
               10% od 10%, to je en procent. Torej, kaj nam predlagajo, en procent. En procent. Ali
               to je zadosti? In to seveda v sklopu z enim zakonom, ki smo ga pa včeraj poslušali
               tukaj, ki pa dejansko se noče soočiti z bistvenim problemom gospodarskega razvoja na
               Slovenskem in pa boljšega okolja za podjetništvo. Ponovno smo slišali predstavnike
               Liberalne demokracije danes, kako bo to lepo, ko bomo tak nov zakon imeli in to bo
               bolj prijazno podjetnikom. Ignorirate pa še vedno bistveni problem. In bistveni
               problem, ga je pa povzročila ta vlada, s tem, da se je zavestno odločila, da se bo
               zadolževala samo na domačem trgu in tako izpodrinila iz slovenskega finančnega
               sistema zasebnike, ki še kako to potrebujejo. Kam pa lahko zasebniki gredo v naših
               državi? Ja, seveda, v razne Orione. Zato, ker slovenske banke delujejo za vlado,
               posojajo vladi. In potem pa imamo slovenske bankirje, ki jih najdemo med najboljšimi
               imeni prvakov raznih športov, med njimi tudi golf. Nič pa ne delajo, da bi dejansko
               spremljali gospodarski razvoj in razvoj podjetništva na Slovenskem. Zato, ker se ni
               treba matrati. Edini, ki ga glava boli v Sloveniji, kako bomo to preživeli, je
               finančni minister. Zato, ker bankirji, ki bi se morali z rizikom dejansko ukvarjati
               vsak dan, lepo državi posodijo, pa gredo spat ali pa "špilat" golf. To je ta problem.
               In o tem pa nočete govoriti. Istočasno nam pa predlagate nove ustanove, nove sklade,
               še malo iz proračuna, iz te luknje bomo v to dali, potem bomo pa imenovali ene nove
               odbore, pa novo birokracijo. Kaj pa bomo s tem dosegli? Nič ne bomo dosegli. Prav nič
               ne bomo dosegli. Ker prva stvar, ki jo moramo urediti, je, da bo naš finančni sistem
               služil slovenskim podjetnikom. Alires mislite, da se bo Deutsche bank, Hipo banka ali
               pa ena francoska banka dejansko brigala za probleme Slovencev. Ja, seveda ne, seveda
               ne, zato pa moramo imeti domači finančni sistem, ki se bo s tem ukvarjal. Pa kaj, ko
               pa gospod predsednik vlade se pa hvali, kako je on pameten, da se zadolžuje samo
               zunaj. Je pa edini gospod, to je pa edina ustanova, ki ima očitno boljši dostop do
               mednarodnih finančnih trgov in ne nazadnje boljše pogoje kot pa doma.</p>
               <p>To je sedaj naš problem, da se zavestno govori v eni smeri, dela se pa popolnoma
               drugačna stvar. Ponavljajo se stvari, dejanski izpleni so pa nični. Ta reforma, to ni
               reforma, to je mali korakec, morda v drugačno smer, a vendar tista reforma, ki jo pa
               še potrebujemo, jo bo pa še kako treba načeti. Danes to šeni nič. Hvala lepa.</p>
            </sp>
            <sp xml:id="SDZ3-Redna-34-2004-02-25.sp19">

               <speaker>PODPREDSEDNIK VALENTIN POHOREC:</speaker>

               <p>Hvala. Samo Bevk ima besedo.</p>
            </sp>
            <sp xml:id="SDZ3-Redna-34-2004-02-25.sp20">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Najprej, kako najvplivnejši
               mediji pokrivajo parlamentarne in politične stranke, smo lahko prebrali v
               ponedeljkovi številki Mladine, se pravi, da ima demagogija kar na široko odprta vrata
               v javnost. Sicer pa sedaj k zadevi.</p>
               <p>Vladna koalicija se je v drugi polovici lanskega leta odločila in sprejela dva
               ključna strateška dokumenta, in sicer program za učinkovit vstop v Evropsko unijo in
               skupno gradivo vlade Republike Slovenije in Banke Slovenije z naslovom "Vstopanje
               Slovenije v ERM 2 in prevzem evra". Program ukrepov za spodbujanje družbenega razvoja
               vsebuje šest področij, od gospodarskega do regionalnega razvoja, zdravstveno reformo
               in reformo javne uprave ter učinkovito javno upravo in zunanjo politiko. Na področju
               gospodarstva so razdelani ukrepi za povečanje prilagodljivosti gospodarske in
               ekonomske politike pred vstopom v Evropsko unijo, ukrepi za znižanje inflacije pred
               vstopom v ERM 2 ter ukrepi za povečanje gospodarske rasti in zaposlovanja. Prav v
               okviru zadnje skupine ukrepov najdemo poglavje o davčni reformi in večji
               učinkovitosti davčne administracije. Na področju davčne reforme je dokument z Brda
               predvidel spremembe oziroma nov zakon o dohodnini, nov zakon o davku od dohodka
               pravnih oseb in uvedbo davka na nepremičnine, ki bo nadomestil vse obstoječe dajatve,
               ki imajo danes naravo davka na nepremičnine, ter ukrepe za večjo učinkovitost davčne
               administracije. Zaželeno bi bilo, da bi vlada sprejela vse zakone, ki so potrebni za
               izvedbo davčne reforme, v paketu. Tukaj gre za paket zakonov, ki ga sestavljajo zakon
               o dohodnini, zakon o davku od dohodka pravnih oseb, zakon o obdavčenju nepremičnin
               skupaj z zakonom o modelu množične cenitve nepremičnin, nov zakon o katastrskem
               dohodku pa tudi postopkovna zakona, in sicer zakon o davčni službi in zakon o davčnem
               postopku.</p>
               <p>Dejstvo, da vlada še ni predlagala nekaterih zakonov in predvsem ne novega zakona o
               davku na nepremičnine, pomeni, da gre za izjemno zahteven projekt in postavlja se
               vprašanje, ali je kislo jabolko novih davčnih obremenitev dokončno prepustila novi
               vladi ali pa bo vendarle poizkusila predložiti tudi ostale manjkajoče zakone v
               proceduro sprejemanjav državnem zboru. To bi bila po mojem mnenju optimalna rešitev.
               Globalna davčna reforma v mesecih pred evropskimi in državnozborskimi volitvami bi
               pomenila velik pogum in izpričala moč vladne koalicije. Toda po drugi strani je to
               izjemno neprimeren trenutek, saj je v času politično razgretega vzdušja zelo težko
               ustvariti zadosten družbeni konsenz med stroko, politiko in socialnimi partnerji.</p>
               <p>Naj omenim, da smo pokojninsko reformo obravnavali in sprejeli sredi prejšnjega
               mandata, in ne v času, ko politične stranke preračunavajo svoje predvolilne možnosti
               in tako opozicija kot koalicija poskušata biti všečni. Ob tem zakonu, ki ga
               obravnavamo danes, se je največ besed usmerilo v davčne olajšave za investicije, za
               katere je predvsem znana Boletova študija pokazala, da ne dosegajo ciljev
               preprečevanja konkurenčnosti gospodarstva. Dobro bi bilo, da se ohrani del olajšav za
               povečanje konkurenčnosti gospodarstva in usmerjenosti v razvoj in višjo izobraženost,
               kar je gotovo naš dolgoročni cilj. Zato je prav, da se ob obravnavi tega zakona
               prisluhne stroki in ponudijo tudi druge možne davčne olajšave, ki bi pomembno
               prispevale k naši ambiciji po uvrstitvi Slovenije med najrazvitejše države Evropske
               unije v nekem sprejemljivem obdobju. Hvala lepa.</p>
            </sp>
            <sp xml:id="SDZ3-Redna-34-2004-02-25.sp21">

               <speaker>PODPREDSEDNIK VALENTIN POHOREC:</speaker>

               <p>Hvala. France Cukjati, imate besedo, prosim.</p>
            </sp>
            <sp xml:id="SDZ3-Redna-34-2004-02-25.sp22">

               <speaker>FRANCE CUKJATI:</speaker>

               <p>Hvala za besedo. Poglejte, že pri prejšnjih zakonih, o dohodnini, pa predvsem o
               podjetništvu, je bilo mnogo rečenega, kje smo, da pravzaprav Slovenija je majhna
               dežela in če bi kaj prebudilo slovensko gospodarstvo in odprlo nova delovna mesta, je
               to malo podjetništvo, je to obrtništvo in tako dalje. Tudi v sami Evropski uniji je
               kar 26 milijonov zasebnih obrtnih malih podjetij, obrtnikov. In ti zaposlujejo 80
               milijonov Evropejcev. To se pravi 53% vseh zaposlenih v Evropi je zaposlenih v malih
               podjetjih in pri obrtnikih. Povprečno število teh zaposlenih so trije. In če to velja
               za veliko Evropo, za velike dežele, kako ne bi to veljalo za eno majhno deželo, kot
               je Slovenija. Rešitev našega gospodarstva je v majhnih podjetjih, ki so pisana na
               kožo Slovenije, in dobre veste, da slovenski človek najbolj se znajde v družinskem
               podjetju. Vendar je vsa ta naša davčna zakonodaja sedaj že, priznamo, krivična do
               malih podjetij, ker obremenjujepredvsem delo, najmanj pa kapital. Mi smo na repu
               obremenitve kapitala v Evropi in v vrhu obremenitve dela in plač. To priznajo vsi
               makroekonomisti, to prizna tudi minister in sedaj s to reformo bomo šli delat neke
               kozmetične popravke, ki niso vredni besede in pozornosti.</p>
               <p>Še naprej, ob tem besedilu, ki je tukaj, bo še naprej tekel denar od srednjega sloja,
               iz plač k tistim, ki imajo kapital, v nek ozek sloj tranzicijsko obogatenih ljudi.
               Žal nam to besedilo ne daje upanja, to ni reforma, to je nek kozmetični popravek. Ne
               vem, kaj s tem besedilom narediti. Vsekakor pa za Slovenijo ta reforma ne pomeni
               tiste rešitve iz tistega prepada, v katerega smo v desetih letih padli prav v času
               neke čudne gospodarske politike. Mi seveda bomo poskušali to popraviti z amandmaji,
               če boste to sprejeli kot primerno izhodišče, vendar se bojimo, da ne bo možno.</p>
            </sp>
            <sp xml:id="SDZ3-Redna-34-2004-02-25.sp23">

               <speaker>PODPREDSEDNIK VALENTIN POHOREC:</speaker>

               <p>Hvala. Irma Pavlinič Krebs ima besedo za razpravo.</p>
            </sp>
            <sp xml:id="SDZ3-Redna-34-2004-02-25.sp24">

               <speaker>IRMA PAVLINIČ KREBS:</speaker>

               <p>Hvala lepa, gospod podpredsednik. Spoštovane predstavnice vlade! Osebno ocenjujem,
               da ni na mestu veliko demagogije, ki se ob tako pomembnem predpisu danes pojavlja v
               državnem zboru. Če dovolite, samo na eni trditvi, ki se je velikokrat pojavila in je
               služila temu demagoškemu zavajanju, želim pojasniti, da natančen pregled tega
               predpisa v trenutku demantira vse navedbe. Davčna obravnava invalidskih podjetij, ta
               zakon po trditvi mnogih izenačuje odnos vladajoče koalicije vlade Republike Slovenije
               do invalidskih podjetij. Res je, da predlog zakona o davku od dohodka pravnih oseb za
               razliko od prejšnjega predpisa ne vsebuje oprostitev za invalidska podjetja. Če pa
               zakon izjemno natančno preberemo, seveda lahko vidimo, da pa se olajšava za
               zaposlovanje invalidov ohranja, in ne samo ohranja, marveč tudi nadgrajuje. Ostaja
               torej olajšava za zaposlovanje invalidov. Zavezanec, ki bo zaposloval invalidne
               osebe, bo lahko uveljavljal zmanjšanje davčne osnove v višini 50% plač teh oseb, če
               bo zaposloval invalidne osebe s 100% telesno okvaro in gluhe osebe, pa v višini 70%
               plač teh oseb. Navedeno olajšavo za zaposlovanje invalidov pa, kot sem že povedala,
               še nadgrajuje, in sicer z olajšavo, ki ima namen spodbuditi delodajalce, da bodo
               zaposlovali invalide nad kvoto, določeno z zakonom, ki bo urejal zaposlitveno
               rehabilitacijo in zaposlovanje invalidov. Vsi vemo, da bomo predlog zakona
               obravnavali na tej seji. In tovrstna olajšava se vklaplja v ta režim zaposlovanja, ki
               ga bo ta zakon, upam tudi s podporo opozicijskih poslancev, seveda doživel in z njim
               bomo lepo nadomestili režim, ki je bil uveljavljen s sedaj veljavnim zakonom o davku
               od dobička pravnih oseb, ki je seveda določal oprostitev plačevanja davka za
               invalidska podjetja, kar je pa, če natančno preberemo, seveda po pravilih o državnih
               pomočeh prepovedana državna pomoč. Torej, ta predpis ne onemogoča invalidskim
               podjetjem polnokrvnega življenja, ampak se en ukrep nadomešča z drugim, za katerega
               osebno mislim, da je še boljši, ker daje motivacijo tem podjetjem, da zaposlujejo res
               ljudi, ki so zaposlitve v takem podjetju najbolj potrebni. To je samo en demanti.</p>
               <p>V nadaljevanju samo še, ker nimam več časa. Razmišljanje, ki ga želim podati
               predstavnicam vlade in v nadaljevanju tudi v obliki amandmajev mogoče prispeva, da bi
               vendarle v tem zakonu lahko, upoštevaje zakon o spodbujanju skladnega regionalnega
               razvoja, premislili, ali bi bilo potrebno gospodarskim družbam omogočiti, da bi lahko
               uveljavljale dodatno znižanje davčne osnove za investicije v skupne regionalne
               razvojne projekte. Vsi vemo, da je kombinacija zasebnih in javnih sredstev generator
               razvoja v, če pogledamo, vseh članicah Evropske unije.</p>
               <p>In vprašanje, kako motivirati zasebni kapital, da v to partnerstvo vstopi, je še kako
               na mestu. In če v zakonu o spodbujanju skladnega regionalnega razvoja predvidevamo
               vzpostavitev skupne ekonomske infrastrukture regij, ki jo predstavljajo regijske
               štipendijske sheme, regijske mikro kreditne in garancijske sheme, regijski
               inkubatorji, tehnološki centri in tako dalje, mislim, da bi podjetjem s predvideno
               predlagano olajšavo stimulirali, da sofinancirajo tovrstne skupne projekte. In osebno
               menim, da bi to pripomoglo res k hitrejšemu uresničevanju tega predpisa. In tovrstna
               infrastruktura je seveda tudi v pomoč podjetjem pri dvigu njihove konkurenčne
               sposobnosti.</p>
               <p>Resnično, kako omogočiti kombinacijo zasebnih in javnih sredstev, mislim, da je ta
               trenutek izjemno pomembno vprašanje. In če bomo to zgolj zapisali kot možen ukrep v
               zakon o spodbujanju skladnega regionalnega razvoja in ne motivirali gospodarskih
               subjektov za sovlaganje lastnih sredstev, mislim, da od besed k dejanjem ne bomo
               prešli. To nam žal kaže tudi dosedanjapraksa. Četudi se ti partnerski odnosi na
               regionalnem nivoju vzpostavljajo, je sovlaganje gospodarskih subjektov v te projekte
               izjemno skromno in mislim, da je ob tem zakonu čas za premislek, ali je ta ukrep
               tisti, ki bi sovlaganje pospešil. Hvala lepa.</p>
            </sp>
            <sp xml:id="SDZ3-Redna-34-2004-02-25.sp25">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Ciril Pucko ima besedo.</p>
            </sp>
            <sp xml:id="SDZ3-Redna-34-2004-02-25.sp26">

               <speaker>CIRIL PUCKO:</speaker>

               <p>Hvala lepa, gospod podpredsednik. Kolegice in kolegi! Najprej bi izrazil protest
               proti vašemu vodenju seje, ker niste prekinili kolega Bajuka, ko je polemiziral z
               mnenjem poslanske skupine Liberalne demokracije Slovenije. Celo več, dovolili ste mu,
               da je čas prekoračil, ampak naj bo, če bo potrebno, boste najbrž ustrezno reagirali
               tudi pri drugih.</p>
               <p>Dejstvo je, da je govorjenje o tem, kako lepo bi bilo, če bi ta zakon in zakon o
               dohodnini obravnavali hkrati, cinizem brez primere. Kajti isti, ki o tem govorijo in
               jih trenutno ni v dvorani, so s stalnim vlaganjem različnih predlogov zakona o
               dohodnini, s parcialnimi rešitvami zadrževali oziroma onemogočali sočasnost te
               obravnave. To je tudi politično zelo popularno in populistično in mogoče tudi
               volivcem všeč. Najlažje je onemogočati delo in kriviti vladno koalicijo in nas, ki
               zagovarjamo oziroma hočemo priti do boljših rešitev pri glavnih davčnih virih, kajti
               dohodnina je glavni davčni vir. In govoriti o tem, da bo to zakon izjem olajšav, je
               seveda nesmisel. Za to imamo druge instrumente in druge sisteme.</p>
               <p>In zdaj k temu zakonu. Omejil bi se predvsem na olajšavo iz 49. člena, 10% olajšavo
               za vlaganja v raziskave in razvoj. Menim namreč, da bi bilo potrebno enako olajšavo
               uvesti tudi za investicijska vlaganja oziroma investicijske zneske v opremo za
               inovacije, saj bi s tem lahko izboljšali delež inovativnih in tehnološko zahtevnih
               proizvodov in storitev, predvsem v našem izvozu.</p>
               <p>Prepričan sem, da bomo v nadaljnji razpravi našli ustrezno rešitev tudi za tovrstne
               olajšave, da bi tudi na ta način izkoristili naše možnosti v približevanju bolj
               razvitemu okolju. Govoriti o tem, kakšno je naše podjetniško okolje v trenutku ali v
               dneh, ko razpravljamo tudi o tem zakonu, pa je prav tako neke vrste cinizem oziroma
               postavljanje današnjega dne v neko prihodnost, ki je pač neodvisna od tega, kaj se je
               zgodilo včeraj oziroma kar se bo zgodilo jutri. Hvala lepa.</p>
            </sp>
            <sp xml:id="SDZ3-Redna-34-2004-02-25.sp27">

               <speaker>PODPREDSEDNIK VALENTIN POHOREC:</speaker>

               <p>Hvala. Najprej bom pojasnil, da dr. Bajuk ni polemiziral z nobeno poslansko skupino,
               ko je predstavljal stališče poslanske skupine. Ker je bil tudi prvi na vrsti, tega ni
               mogel početi. Proceduralno, kolega Sok.</p>
            </sp>
            <sp xml:id="SDZ3-Redna-34-2004-02-25.sp28">

               <speaker>ALOJZ SOK:</speaker>

               <p>Jaz mislim, predsedujoči, da mi morate dovoliti, kajti kolega Pucko je zavajal, ko
               je rekel, da so nekateri s stalnim vlaganjem predlogov onemogočali vladni predlog.
               Kolega poslanec Drobnič je pred dvema letoma vložil na podlagi odločbe ustavnega
               sodišča predlog in dve leti je imel ta državni zbor možnost, da bi ta zakon
               obravnaval, in to kar govori on, ne drži in ni res.</p>
            </sp>
            <sp xml:id="SDZ3-Redna-34-2004-02-25.sp29">

               <speaker>PODPREDSEDNIK VALENTIN POHOREC:</speaker>

               <p>To ni proceduralno vprašanje. Blaž Kavčič ne more več razpravljati. Vladi dajem
               besedo. Po vrsti, gospa državna sekretarka, boste?</p>
            </sp>
            <sp xml:id="SDZ3-Redna-34-2004-02-25.sp30">

               <speaker>MILOJKA KOLAR:</speaker>

               <p>Hvala za besedo. Spoštovane poslanke, spoštovani poslanci! Skušala bi se
               osredotočiti samo na tri najpomembnejše zadeve, ki so bile danes izpostavljene v
               splošni razpravi.</p>
               <p>Prvič, zdi se mi korektno, da če že uporabljamo številke in podatke, da uporabljamo
               tiste zadnje dosegljive, ki seveda, v odnosu na bruto domači proizvod in delež
               dobička v tem bruto domačem proizvodu kažejo drugačno sliko, kot je bila omenjena v
               razpravi, in je bilo za to uporabljeno leto 2001. Naj povem, da je ta delež za leto
               2003 že 1,9% bruto domačega proizvoda, tega davka. To se pravi, bistvena razlika od
               1,2, kar je bilo primer za leto 2001. To kot prvič.</p>
               <p>Drugič, bi želela, ker je bilo od več razpravljavcev slišati, seveda, o obremenitvi
               dela, naj povem mogoče za ilustracijo nekaj konkretnih številk in kaj dejansko pomeni
               ta davčna reforma z vidika zniževanja stroškov dela. Danes v Sloveniji zavzemajo
               davki in prispevki v stroških dela 39,8%. Med tem ko je enako razmerje v povprečju za
               države EU 37,8%. V državah pristopnicah in kandidatkah je ta odstotek celo višji in
               je 41,1%. To povem zato, da vemo točno, v katerih mejah se gibljemo. In z novim
               zakonom o dohodnini bo seveda prišlo do delne razbremenitve plač, ker se pač teža
               davčne obremenitve prenaša iz aktivnih dohodkov, se pravi iz dohodkov iz dela, bolj v
               pasivne dohodke in se bo znižal ta odstotek z 39,8 na 37,9. Toliko v pojasnilo, ker
               je bilo večkrat poudarjeno, da smo čisto na špici in čisto zgornji. Poleg tega pa
               veste, da je bilo tudi v socialnem sporazumu dogovorjeno, da se bo davek na izplačane
               plače tudi znižal v okviru možnosti, ki jih bo prinesla ta davčna reforma, se pravi
               možnost znižanja neobdavčljivega praga 150.000, kar je že dogovor, oziroma eventualno
               tudi kaj več.</p>
               <p>In mogoče samo še glede olajšav. Naj povem, da je bila narejena podrobna analiza za
               sedanje olajšave za obdobje 1996-2001. Ugotovljeno je bilo, da sedanje olajšave niso
               ustrezne, da ne spodbujajo investicij, razvoja, ne prinašajo dodatnih. Zaradi tega
               smo te olajšave prestrukturirali, tako kot so navedene v zakonu, dodali olajšave, 10%
               opreme v raziskave in razvoj. Hkrati pa seveda, kar je zelo pomembno in česar v
               sedanjem sistemu ni, da je možno neizkoriščene olajšave prenašati za obdobje
               naslednjih petih let, s čimer pripomoremo in rešujemo nova ustanovljena podjetja in
               investirajoča podjetja in mala podjetja. Hvala.</p>
            </sp>
            <sp xml:id="SDZ3-Redna-34-2004-02-25.sp31">

               <speaker>PODPREDSEDNIK VALENTIN POHOREC:</speaker>

               <p>Hvala. To je bila razprava poslank in poslancev. Ostalo nam je še 6 minut časa. Želi
               še kdo v okviru tega razpoložljivega časa po prvem odstavku 71. člena razpravljati?
               Blaž Kavčič. Še kdo? Nihče. Pet minut, prosim.</p>
            </sp>
            <sp xml:id="SDZ3-Redna-34-2004-02-25.sp32">

               <speaker>MAG. BLAŽ KAVČIČ:</speaker>

               <p>Samo na en detajl bi opozoril, ker ni veliko časa. Glede možnosti olajšav za
               donacije. Sedanja rešitev 0,3% namreč za večino subjektov predstavlja tako
               zanemarljivo majhno vsoto, ki ne more predstavljati razumne osnove sploh za začetek
               dogovarjanja med interesenti za sredstva, to sopredvsem kulturni, športni in drugi
               subjekti, in potencialnimi donatorji. Meni je znana obrazložitev, da niti agregatno
               gledano niti teh 0,3% ni izkoriščenih, ampak seveda to je logično, ker večina
               subjektov je majhnih in je izračunavanje na teh 0,3% osnove za donacije za
               humanitarna, kulturna in športna društva seveda neka operacija, ki ne privede do
               razumnih številk, zato bi predlagal, da razmisli vlada o neki možnosti povečevanja te
               olajšave za donacije v prostor od 3% do 5%.</p>
            </sp>
            <sp xml:id="SDZ3-Redna-34-2004-02-25.sp33">

               <speaker>PODPREDSEDNIK VALENTIN POHOREC:</speaker>

               <p>Hvala. S tem zaključujem splošno razpravo. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje odločali danes
               v okviru glasovanj ob 21.55 uri. Prekinjam to točko dnevnega reda. Ob 12.25 bomo
               prešli na 9. točko dnevnega reda. Hvala za sodelovanje, tudi predstavnicam vlada in
               ministru, ki je že odšel.</p>
               <stage>(Seja je bila prekinjena ob 12.22 uri in se je nadaljevala ob 12.25 uri.)</stage>
            </sp>
            <sp xml:id="SDZ3-Redna-34-2004-02-25.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Lep pozdrav vsem! Nadaljujemo delo. Med nami prav lepo pozdravljam ministra za
               notranje zadeve in gospo državno sekretarko.</p>
               <p>Prehajamo naobravnavo <title>9. TOČKE DNEVNEGA REDA - PRVA OBRAVNAVA PREDLOGA ZAKONA O
                  LOKALNI SAMOUPRAVI</title>. Predlog zakona je v obravnavo zboru predložila vlada
               Republike Slovenije. V zvezi s tem zakonom je skupina 10-ih poslancev s
               prvopodpisanim Antonom Anderličem zahtevala, da državni zbor opravi splošno razpravo.
               Najprej dajem besedo predstavniku vlade za dopolnilno obrazložitev predloga zakona. K
               besedi vabim ministra za notranje zadeve dr. Rada Bohinca. Izvolite.</p>
            </sp>
            <sp xml:id="SDZ3-Redna-34-2004-02-25.sp35">

               <speaker>DR. RADO BOHINC:</speaker>

               <p>Spoštovane kolegice in kolegi! Dovolite mi, da dodam nekaj k temu, kar je sicer
               zapisano v obrazložitvah. Najprej, glede razlogov za nov zakon o lokalni samoupravi.</p>
               <p>Veljavni, kot veste, zakon je postal zaradi osmih novel in številnih določb ustavnega
               sodišča nepregleden in v praksi zelo težko uporabljiv. Nujna je tudi uskladitev z
               zakoni na področju javne uprave, ki so bili kasneje sprejeti, na primer, zakon o
               državni upravi, zakon o javnih uslužbencih, zakon o inšpekcijskem nadzoru, o javnih
               financah, o splošnem upravnem postopku, o javnih skladih, o agencijah.</p>
               <p>Nadalje gre pri zakonskem predlogu za usklajevanje zakona s priporočili in
               usmeritvami Sveta Evrope, za uveljavljanje načel evropske listine o lokalni
               samoupravi v nacionalnih pravnih redih in ni odveč izreči to, da je predloženi zakon
               eden od evropskih zakonov, saj ureja na novo volilno pravico tujcev za članeobčinskih
               svetov, aktivno in pasivno, za župane pa zgolj aktivno volilno pravico tujcev.</p>
               <p>Spremembe se nanašajo na naslednja področja. Prvič, utrditev položaja lokalne
               samouprave v sistemu javne uprave, drugič, pravica do obveščenost, posvetovanja in
               sodelovanja prebivalcev pri opravljanju javnih zadev, ker gre za krepitev
               participacije na lokalni ravni. Naprej, odvzem statusa pravne subjektivitete ožjim
               delom občine, krajevne, vaške in četrtne skupnosti. Pa potem dopolnitev razmerja med
               predstavniškim organov, torej, občinskim svetom in izvršilnim organom, županom.
               Naslednje se nanaša na medsebojno nezdružljivost javnih funkcij zakonodajne,
               izvršilne in upravne veje oblasti s funkcijami v lokalni samoupravi, predvsem gre tu
               za nezdružljivost poslanca in župana.</p>
               <p>Nadalje zakon na novo ureja vprašanje skupnih občinskih uprav, kdaj so le-te obvezne,
               zaradi izpolnjevanja zakonskih pogojev. Posebej in na novo zakon ureja odgovornost
               samoupravne lokalne skupnosti za škodo in pa omejeno regresno zavezanost iz naslova
               odškodninske odgovornosti funkcionarju.</p>
               <p>Zakonsko so urejeni tudi ukrepi državnih organov v zvezi z nadzorstvom nad
               zakonitostjo dela organov samoupravnih lokalnih skupnosti pa postopek za spremembe
               območja občine in pa finančni nadzor. Dovolite mi, spoštovani, da omenim na kratko
               samo nekaj najbistvenejših novosti, tistih, ki so se v dosedanjih razpravah
               izpostavile kot najbolj aktualne.</p>
               <p>Prva od teh se nanaša na ožje dele občine, na krajevne, vaške in četrtne skupnosti.
               Predlog ureditve oblikovanja ožjih četrtnih in vaških skupnosti in mestnih izhaja iz
               tega, da je namen le-teh večja učinkovitost upravljanja v občini. Večje sodelovanje
               občanov pri upravljanju lokalnih zadev oziroma približanje izvajanja nalog občanom.
               Zato zakon seveda nikakor ne ukinja krajevnih skupnosti in drugih ožjih skupnosti,
               ampak predlaga le oziroma predlagano je le, da skupnost poslej nima več statusa
               pravne osebnosti. Pravna subjektiviteta po našem prepričanju ni pogoj za krepitev
               krajevne skupnosti kot oblike neposredne demokracije na lokalni ravni.</p>
               <p>Druga novost se nanaša na razmerje med predstavniškim organom, občinskim svetom, in
               županom. Predlog zakona vsebuje določbo, s katero je določeno, da župan sodeluje pri
               odločanju občinskega sveta tudi tako, da glasuje za sklepe. Ta položaj mu daje enake
               pravice, predvsem pa enake odgovornosti za sprejete odločitev občinskega sveta, kot
               jih imajo ostali člani občinskega sveta.</p>
               <p>Omenil sem že, da je ena od novosti zakona medsebojna nezdružljivost javnih funkcij.
               Pri tem izhajamo iz ustavnih načel, in sicer načela delitve oblasti, v okviru
               katerega je poudarjena samostojnost zakonodajne, izvršilne in sodne veje oblasti in
               pa načelo neodvisnosti in samostojnosti lokalne samouprave. Kot je znano, z
               naslednjimi volitvami zakon uvaja nezdružljivost poslanca in župana.</p>
               <p>Med bistvene novosti bi uvrstil tudi skupno zagotavljanje nalog občinske uprave in
               javna pooblastila v tej zvezi, nadalje ukrepe državnih organov v zvezi z nadzorstvom
               nad zakonitostjo dela skladno z odločbo ustavnega sodišča iz leta 2003, pa tudi
               spremenjen postopek za spremembe območja občine. Spoštovani, predlagam, da po
               opravljeni razpravi zakon, kot je predlagan, podprete in na ta način omogočite njegov
               sprejem po nadaljnji obravnavi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Do predloga sprememb zakona bomo slišali stališča poslanskih skupin.
               Najprej nam bo stališče poslanske skupine Nove Slovenije predstavila gospa Majda
               Zupan. Izvolite.</p>
            </sp>
            <sp xml:id="SDZ3-Redna-34-2004-02-25.sp37">

               <speaker>MAJDA ZUPAN:</speaker>

               <p>Hvala lepa za besedo, gospa podpredsednica. Spoštovani gospod minister, predstavniki
               vlade, kolegice in kolegi! Temeljna ustavna garancija in opredelitev lokalne
               samouprave v ustavi je ena najpomembnejših ustavnih vrednot. Lokalna samouprava je
               pravnosistemska institucija, ki opredeljuje položaj lokalne skupnosti, je sestavni in
               sorazmerni neodvisni samostojni del javne uprave v državi in je nosilka
               decentralizirane oblasti, kar pomeni uveljavljanje demokratičnega načela delitve
               funkcije oblasti v vertikalnem smislu. Zato je njen samoupravni status utrjen z
               elementi zavor in ravnotežja, ki delujejo med njo in nosilci državne oblasti.
               Priporočila vladam držav članic Evropske unije s strani ministrskega odbora Sveta
               Evrope naj bi šle v smeri oblikovanja politike spodbujanja sodelovanja državljanov
               pri lokalnem javnem življenju na lokalnem nivoju, da izboljšajo pravne podlage za
               sodelovanje in omogočajo lokalnim oblastem široko izbiro sredstev za sodelovanje ter
               da se obvežejo k učinkovitejšemu pospeševanju sodelovanja državljanov pri lokalnem
               javnem življenju. Narava odnosov v lokalni skupnosti temelji na tesni povezanosti
               ljudi v skupnosti ter večjem sodelovanju občanov pri izvajanju lokalne oblasti. Zato
               je pravica do neposrednega odločanja o najpomembnejših vprašanjih neločljiv del
               lokalne samouprave.</p>
               <p>V lokalni skupnosti je zaradi manjšega območja in števila prebivalcev ter njihove
               povezanosti z neposrednimi življenjsko pomembnimi interesi in potrebami veliko lažje
               uporabiti različne institute neposrednega odločanja kot pa v državi. Poleg tega
               možnost občanov, da neposredno odločajo, tudi povečuje njihovo zanimanje za
               sodelovanje v zadevah lokalne samouprave, kar krepi njeno učinkovitost in prispeva k
               večji legitimnosti tako sprejetih odločitev. Možnost neposrednega odločanja omogoča
               polno uveljavitev človekove pravice do sodelovanja pri uveljavljanju javnih zadev.
               Tako na deklarativni ravni, v smislu takšnih in drugačnih, visoko donečih besed, ki
               zavzemajo v predlogu zakona preveč prostora.</p>
               <p>Temeljni predpis, ki ureja pri nas sistem lokalne samouprave, je zakon o lokalni
               samoupravi iz leta 1993, ki je skozi leta doživel kar veliko sprememb in dopolnitev
               in kar nekaj presoj ustavnega sodišča. Kot tak je predstavljal začetek reforme
               lokalne samouprave, ki je po mnenju predlagateljev novega zakona končana. V naši
               poslanski skupini se s tem ne moremo strinjati in tudi ne z dejstvom, da spremenjene
               družbene razmere terjajo drugačno ureditev postopka za spreminjanje območij občin.
               Spomnimo se le na leto 2002, ko smo imeli v postopku kar 50 zahtev za
               ustanovitevobčin, kar pomeni, da na področju lokalno samouprave še vedno vre in
               brbota, da so znotraj obstoječih občin področja, ki bi v skladu z deklariranimi
               načeli lokalne samouprave želela in imela pravico zaživeti kot samostojne lokalne
               skupnosti in s tem do uveljavitve načela delitve funkcij in decentralizacijo oblasti.
               Takrat je prevladala politična odločitev in v kali zatrla, razen enega primera, vsa
               prizadevanja za drugačno podobo Slovenije na področju lokalnih skupnosti. Prepričani
               smo, da to ni bil prispevek k harmonizaciji z načeli evropske listine lokalne
               samouprave v smeri varovanja lokalne samouprave in uveljavljanja demokratičnih načel
               lokalne demokracije.</p>
               <p>Razlogi, ki so navedeni v obsežnem uvodnem delu za sprejem novega zakona o lokalni
               samoupravi, so utemeljeni predvsem na sprejetih odločbah ustavnega sodišča, sprejeti
               novi zakonodaji, ki posredno zadeva lokalno samoupravo in evropsko listino o lokalni
               samoupravi, ki jo je Slovenija ratificirala pred skoraj osmimi leti. Glede na
               navedene razloge po našem mnenju ni potrebno sprejemati novega zakona, ampak
               obstoječega uskladiti z ustavo in evropsko listino o lokalni samoupravi. Bistvena
               razlika med obstoječim in predloženim zakonom je v konceptu samega zakona. Obstoječi
               zakon obravnava področje lokalnesamouprave v načelno odprtem duhu ustave in evropske
               listine o lokalni samoupravi glede avtonomije in načela subsidiarnosti ter zagotavlja
               pravice do lokalne samouprave, medtem ko predlog ta duh ukinja. Konkretno se to kaže
               predvsem v črtanju vseh členov,ki govorijo o pogojih in možnostih ustanovitve novih
               občin. Hkrati pa ukinja še edini nadomestek, to je status pravne osebe ožjih delov
               občine. Predlog celo prisiljuje občine pod 3.000 prebivalci, da se odpovedo svoji
               upravi in opravilni samostojnosti terustanavljajo skupne občinske uprave.</p>
               <p>Težišče predloga, ki je pred nami, ni dejansko to, kar je uvodoma navedeno, ampak
               dejanska in dokončna ustavitev procesa zorenja lokalne samouprave v Sloveniji in
               stabilizacija na podlagi dela in volje državljank in državljanov. Predlog kot
               temeljni akt lokalne samouprave ne vsebuje izhodišča za zagotavljanje sredstev za
               izvajanje občinam naloženih nalog, ki so v zakonu nedorečene in prepuščene nekemu
               drugemu zakonu. Prav tako je v njem ohlapnejše urejeno sodelovanje občin oziroma
               njihovih predstavnikov v procesu sprejemanja aktov, ki jih zadevajo, kot je to v
               veljavnem zakonu. Tak pristop ni usklajen z evropsko listino o lokalni samoupravi in
               priporočili kongresa lokalnih in regionalnih oblasti pri Svetu Evrope. To pomeni
               ponovno možnost ustavnih sporov in velike težave. Predlagani zakon posega v razmerja
               v samih organih v lokalni skupnosti, za katere ni osnove v nobenem od izhodiščnih
               argumentov. Gre za politizacijo zakona, ki bo imela za posledico dodatno
               obremenjevanje funkcije župana brez zadostnih pristojnosti ter uvajanje novih
               nekonsistentnosti, ki so bile v preteklih spremembah že rešene ali vsaj izboljšane.
               Predvsem je nepotrebno ukinjati nadzorni odbor in vzpostavljati komisijo, ki bi brez
               predpisanih konsekvenc nadzirala javno porabo v občini. Večina občinskih svetov ima
               konstituirane odbore za finance, ki funkcijo na novo predlagane, komisije že
               opravljajo, z ukinitvijo nadzornih odborov, pa preneha bistvena funkcija neodvisne
               nadzorne službe, katere vlogo in pooblastila ter odgovornost je treba dograditi ne pa
               ukiniti.</p>
               <p>Pomembno področje, pri katerem se moramo zaustaviti, je možnost razdelitve občine na
               ožja območja in na ustanovitev ožjih skupnosti, kot naj bi se po novem imenoval
               pomemben institut, s katerim se zagotavlja večja možnost sodelovanja občanov pri
               upravljanju lokalnih zadev. Kar pa ne pomeni nič drugega, kot z lepim besedičenjem
               zakrivanje ukinitve krajevnih skupnosti kot pravnih oseb.</p>
               <p>Kako zanimivo, da je med slovenskimi teoretiki prevladalo stališče, da je skladno z
               ustavnimi načeli lokalne samouprave ožji del občine oblika notranjega organiziranja
               občine in da ne gre za samoupravne lokalne skupnosti znotraj občine. Če bi tako
               imenovani slovenski teoretiki samo malo poznali prakso, bi vedeli, da ravno krajevne
               skupnosti kot pravne osebe pomenijo tisto osnovno obliko lokalne samouprave, kjer
               občani in občanke s svojim sodelovanjem lahko največ prispevajo. Tudi premoženje,
               ponavadi zgrajeno z udarniškim delom in s prispevki krajanov, je marsikje v lasti
               krajevnih skupnosti in je za njih izredno pomembno.</p>
               <p>Zlasti za aktivne podeželske krajevne skupnosti po vsej Sloveniji je spreminjanje
               njihovega statusa sporno in izjemno negativno za aktivizem, značilen za okolje, v
               katerih veliko naredijo s prostovoljnim delom. Ljudje se bojijo, da bo občina
               marsikje prodala objekte, saj ne bo imela interesa, že tako ima pa premalo denarja,
               da bi skrbela za objekte na podeželju. Sicer pa že tako prodaja premoženje, ki je za
               njo prej breme kot, pogojno rečeno, korist. Marsikje, kjer je krajevna skupnosti
               aktivna, premoženje, ki ga ima, trži ter izkupiček od trženja vrača v krajevno
               skupnost. Ukinitev žiro računov krajevni skupnosti pomeni prvi korak pri ukinjanju
               krajevnih skupnosti. Vemo, da se vse koncentrira v centre, čeprav so nas polna usta
               decentralizacije. Prepričani smo, da bo podeželje s takšno potezo veliko izgubilo. To
               nam kažejo razmere v občinah, kjer so takšen projekt že izpeljale.</p>
               <p>Sama prihajam iz ene izmed notranjskih občin, kjer so krajevne skupnosti kot pravne
               osebe že pred leti ukinili s pretvezo, ki pa so ji nasedli vsi občinski svetniki, da
               je za občino to najbolj racionalno. Verjamem, da je za župana in za zaposlene na
               občini to veliko enostavnejše, ni pa to dobro za samoupravo, za lokalno samoupravo o
               kateri toliko govorimo. Zgodilo se je prav to, česar se mnogi bojijo, kulturni dom v
               enem izmed krajev, včasih sokolski dom, zgrajen udarniško. Pred mnogimi leti so ga
               prodali, ker se ni izplačalo, da bi ga obnovili. Sicer pa se vprašamo, kaj se pa
               danes splača še obnavljati. Kupnino so preusmerili na poseben račun, iz katerega so
               pokrivali račune za projekte novega večnamenskega obljubljenega objekta, o katerem pa
               občani 10 let lahko že sanjajo. Z ukinitvijo krajevne skupnosti kot pravne osebe,
               seje tudi sodelovanje ljudi v kraju in z občinskimi funkcionarji izredno poslabšalo
               in padlo na najnižjo točko. Sedaj imamo v krajevni skupnosti le odbor, ki je le
               posvetovalno telo občinskega sveta, člane odbora predlaga odbor za volitve in
               imenovanje na podlagi predlogov, ki jih prispevajo gospodinjstva in politične
               stranke. O tem odloča občinski svet, kar pa se je pokazalo, da je takšen način
               popolnoma nesprejemljiv in pravi fiasko za lokalno samoupravo in niti najmanj ne
               pripomore k njeni krepitvi.</p>
               <p>Lahko rečemo, da predlagane rešitve ne pomenijo bistvenega premika naprej, ampak
               nazaj v smislu zagotavljanja demokratičnosti, subsidiarnosti in avtonomije urejanja
               življenja na lokalnem nivoju. Detajli, ki jih zakon oziroma predlog zakona
               uveljavlja, to je nezdružljivost funkcij, postopek imenovanja podžupanov, urejanje
               plač direktorjev itn., ki pomenijo razvijanje dosedanjih pomanjkljivosti, pa bi
               morali biti bistveno bolje pravno in tehnično dorečeni. Menimo, da bi bilo bolje
               nadgraditi in popraviti obstoječizakon in ne ukinjati vsebin, ki niso sporne, ter
               producirati novih spornih rešitev. V ta namen je naša poslanska skupina že leta 2000
               tudi vložila predlog sprememb, vendar pa je bil brez razprave zavrnjen.</p>
               <p>V naši poslanski skupini menimo, da obstoječi predlog ni primeren za obravnavo, ne le
               zato, ker bistveno posega v koncept in sedanjo uveljavljano prakso na lokalni ravni,
               temveč tudi zato, ker ni usklajen z drugo zakonodajo, ki se trenutno vehementno
               vsiljuje v proceduro. Državni zbor nima konsistentnihfinančnih regulativ. S tem
               mislimo na predlog zakona o skladnem regionalnem razvoju, zakona o pokrajinah, ki mu
               manjkata hkrati najmanj nov zakon o financiranju občin in zakon o financiranju
               pokrajin. Hvala lepa.</p>
            </sp>
            <sp xml:id="SDZ3-Redna-34-2004-02-25.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Bojan Kontič. Izvolite.</p>
            </sp>
            <sp xml:id="SDZ3-Redna-34-2004-02-25.sp39">

               <speaker>BOJAN KONTIČ:</speaker>

               <p>Hvala, gospa podpredsednica. Spoštovani predstavniki vlade, kolegice in kolegi! V
               poslanski skupini Združene liste socialnih demokratov soglašamo z oceno
               predlagatelja, da so celovite spremembe zakona o lokalni samoupravi potrebne zaradi
               harmonizacije z evropsko listino lokalne samouprave, ki je del slovenskega pravnega
               reda, zaradi uskladitve z ostalimi zakoni in seveda zaradi nepreglednosti, ki je
               povzročena z dosedanjimi posegi v zakon o lokalni samoupravi. V predlaganem zakonu se
               krepi vloga vlade v postopku od teritorialnega preoblikovanja občin, kjer se določene
               dosedanje pristojnosti državnega zbora prenašajo na vlado. S tem postaja predhodni
               postopek povezave z ugotavljanjem upravičenosti razlogov glede učinkovitosti in
               racionalnosti opravljanja občinskih nalog pristojnost vlade. Predvsem je pri tem
               pomembna presoja, ki jo bo opravila vlada v postopku ustanavljanja noveobčine, in
               sicer odgovor na vprašanje, ali bo novo ustanovljena občina sposobna zadovoljevati
               potrebe in interese svojih prebivalcev učinkoviteje, kot to počne dosedanja občina.
               Spremembe meja občin pa bodo mogoče le po predhodnem posvetovanju vlade z občinskimi
               sveti glede utemeljenosti spremembe in seveda na podlagi opravljenih referendumov, na
               katerih bo pridobljeno stališče prebivalcev, ki jih sprememba zajema. Pomembna je
               določba zakona, ki predpisuje upoštevanje volje, izražene na referendumu. Izjemaje
               mogoča le, če nova občina nastane na način, da se združita dve dosedanji.</p>
               <p>Tretje poglavje, poglavje o pokrajinah kot širših samoupravnih lokalnih skupnostih.
               Ocenjujemo, da je dobro, da se poglavje ohrani, čeprav v njem zgolj opredelimo
               pokrajine in zapišemo razloge za ustanovitev in način ustanovitve s posebnim zakonom,
               ki uredi razdelitev Slovenije na pokrajine v celotni državi hkrati. S tem bodo
               postali brezpredmetni vsi predlogi zakonov o posameznih pokrajinah, kar je lahko v ob
               resnem namenu in zavzemanju nas tu v državnem zboru dobro. Ima pa svojo slabost v
               tem, da v primeru, da zakon o pokrajinah kot celota ne bi dobil podpore, parcialne
               rešitve niso mogoče.</p>
               <p>Mnogo polemik v dosedanjih razpravah je bila deležna zakonska opredelitev ožjih delov
               občin. Predlog zakona še vedno daje možnost občinskim svetom, da ustanovijo ožje
               skupnosti. Že pred spremembo političnega sistema so se krajevne skupnosti pokazale
               kot pomemben dejavnik v razvoju posameznega kraja. Res je, da je takratna zakonodaja
               določala drugačno ureditev, kot je določena danes, a večina krajevnih skupnosti in
               mestnih četrti je tudi v sedanjem sistemu lokalne samouprave nadaljevala s koristnim
               uveljavljanjem participacije občank in občanov pri upravljanju lokalne skupnosti.
               Pomembno je, datudi predlog, ki ga danes obravnavamo, omogoča ustanavljanje in
               delovanje ožjih lokalnih skupnosti, hkrati pa je pomembno, da se jasno opredeli
               njihov status in seveda tudi odgovornost za poslovanje in pri tem predvsem
               financiranje dejavnosti ožjih delov občine.</p>
               <p>Ena izmed pomembnejših sprememb je sprememba nadzora občinskega sveta nad namensko
               porabo sredstev proračuna občine in upravljanja s premoženjem občine. Ukinja se
               nadzorni odbor in se hkrati ustanavlja komisija za finančni nadzor kot obvezno telo
               občinskega sveta. Predlogu, ki je predvideval, da v tej komisiji naj ne bi sodelovali
               članice in člani občinskega sveta, smo v poslanski skupini nasprotovali. Ni namreč
               logično, da nekdo, ki sodeluje v postopku sprejemanja proračuna, ne bi smel izvajati
               nadzora nad njegovim izvajanjem. Ureditev, da komisijo sestavljajo občani, ki imajo
               ustrezna znanja in izkušnje, bi bilo morda potrebno natančneje določiti.</p>
               <p>V poslanski skupini Združene liste socialnih demokratov sprejemamo predlog
               predlagatelja sprememb zakona, da pri odločitvah občinskega sveta s svojim glasom
               sodeluje tudi župan, ki pa po funkciji ni član sveta. Že nekaj časa je namreč v
               veljavi ureditev, ki določa, da seje občinskega sveta vodi župan. Rešitev se je v
               praksi pokazala v večini primerov kot učinkovita.</p>
               <p>Ocenjujemo, da je dobro, da župan, ki vodi sejo sveta, na njej tudi aktivno odloča.
               Neobičajno je namreč dosedanje početje, ko župan, ki vodi sejo, ne odloča, podžupan,
               ki nadomešča župana pri vodenju seje, pa kot član občinskega sveta sodeluje pri
               glasovanju. V preteklosti je bilo kar nekaj poizkusov, da bi v različne zakona
               zapisali nezdružljivost županske in poslanske funkcije. Tudi tokratna predlagana
               nezdružljivost bo deležna tako kritike kot pohval. V poslanski skupini Združene liste
               socialnih demokratov smo resno proučili prednosti in slabosti predlagane rešitve,
               nimamo enotnega mnenja, lahko pa povem, da večina poslank in poslancev naše poslanske
               skupine podpira predlagano nezdružljivost.</p>
               <p>Polemična je bila tudi dosedanja razprava glede obveznosti ustanavljanje skupnega
               organa občinske uprave, ki je bila povezana s številom občank in občanov posamezne
               lokalne skupnosti. Sedanji predlog bo verjetno sprejemljivejši, kajti predlog zakona
               predvideva, da je občina skupni organ občinske uprave dolžna ustanoviti, če
               ministrstvo z odločbo naloži ustanovitev skupnega organa. Ministrstvo pred tem
               ugotovi, da ta lokalna skupnost nima oziroma ne zagotavlja kadra, ki je predpisan z
               zakonom. Pri tem je lokalni skupnosti zagotovljeno pravno varstvo, občina lahko
               sproži pravni spor.</p>
               <p>Podobno je v zakonu urejena tudi predčasna razpustitev občinskega sveta oziroma
               predčasna razrešitev župana. Našteti so razlogi tako za razpustitev občinskega sveta
               kot razrešitev župana. Ppredpisan je postopek, ki zagotavlja tudi sodno varstvo. Po
               končanem postopku, ko vlada sprejme odločbo o predčasni razpustitvi občinskega sveta
               oziroma razrešitvi župana, je možna vložitev tožbe na upravno sodišče, o morebitni
               pritožbi pa odloči vrhovno sodišče. Šele pravnomočna odločba pomeni razpustitev
               oziroma razrešitev. Tako so postali neutemeljeni očitki oziroma pomisleki, da gre v
               postopku razrešitve ali razpustitve za politične obračune različnih koalicij ali
               strank na lokalnem in državnem nivoju.</p>
               <p>V poslanski skupini Združene liste socialnih demokratov ocenjujemo, da je predlog
               zakona o lokalni samoupravi primeren za nadaljnjo obravnavo.</p>
            </sp>
            <sp xml:id="SDZ3-Redna-34-2004-02-25.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije bo
               predstavil gospod Vojko Čeligoj. Izvolite.</p>
            </sp>
            <sp xml:id="SDZ3-Redna-34-2004-02-25.sp41">

               <speaker>VOJKO ČELIGOJ:</speaker>

               <p>Hvala lepa za besedo. Spoštovani! Pred nami je torej dolgo pričakovani zakon o
               lokalni samoupravi, ki naj bi po osmih novelah končno dočakal strnjeno obliko
               enotnega akta.</p>
               <p>V poslanski skupini DeSUS pozdravljamo tako odločitev. Poslanci naše poslanske
               skupine smo predlog zakona proučili in s predlaganimi rešitvami se večinoma
               strinjamo. Kljub temu pa imamo pa na nekatere rešitve zakona tudi pripombe. Ena izmed
               rešitev, ki ima podporo naše poslanske skupine, je nezdružljivost županske funkcije s
               funkcijo poslanca državnega zbora, tudi ko kot župan funkcije ne opravlja
               poklicno.</p>
               <p>V poslanski skupini DeSUS se nam ni zdela nesprejemljiva niti rešitev, ki bi kot
               kriterij za poklicno opravljanje funkcije določala število prebivalcev določene
               občine. Vendar pa menimo, da bi v končni konsekvenci taka odločitev, taka ureditev
               morda privilegirala nekatere občine oziroma diskriminirala druge. Zato smo zadovoljni
               z odločitvijo predlagatelja, da za vse lokalne skupnosti veljajo enaki kriteriji, saj
               se nam v skladu z načelom delitve oblasti na zakonodajno, izvršilno in sodno taka
               rešitev ne zdi sporna. Vendar pa nas moti dejstvo, da ne moremo imeti predstave o
               reorganizaciji lokalne samouprave v celoti. Verjamemo, da ljudje, ki spremljajo
               dogajanje na tem področju, upravičeno težko ločujejo pojme, kot so občina, zveza
               občin, upravna enota, skupna občinska uprava in ne nazadnje pokrajina, regija,
               razvojna regija in podobno. Verjetno se sprašujejo, kaj je bistveni namen te
               reorganizacije Ko takole prebiramo možne rešitve, se ne moremo znebiti vtisa, da gre
               slej ko prej za centralizirano decentralizacijo. Seveda je pojem lokalna samouprava
               odvisen od njegove vsebinske opredelitve oziroma od političnega konsenza, ki mora
               tudi opredeliti, včem je bistvo pojma. So pa kljub temu dobili občutek, da želi
               država, ki bo z vstopom Slovenije v Evropsko unijo izgubila na pomeno, brez možnosti
               privolitve posamične lokalne skupnosti prenesti predvsem naloge državne uprave.</p>
               <p>V poslanski skupini DeSUS zavzemamo stališče, da mora biti država pri tem previdna
               in predlaga, naj le-ta fleksibilno prenaša državne naloge na občine in seveda druge
               oblike lokalne skupnosti, ko se bodo le te formirale. Lokalna samouprava je v
               Sloveniji zagotovljena z ustavo. V predlogu zakona se na novo urejuje položaj lokalne
               samouprave v sistemu javne uprave, po kateri naj bi bile samoupravne lokalne
               skupnosti deli izvršilne oblasti, ki izvršujejo z zakonom določen obseg nalog javne
               uprave. Nelogična je torej ureditev, da so torej tako občinski svetniki kot župan, ki
               so sicer neposredno voljeni, podvrženi nadzoru, izvršilni oblasti, vladi. Izvršilni
               organ po načelu sistema zavor in ravnovesij, kot tudi po sami logiki ne more
               izvrševati kontrole nad organom iste veje oblasti. Ta organ lahko sicer izjemoma tudi
               razreši neposredno voljene ljudi. Najpravičnejša rešitev bi morda bil referendum,
               torej od ljudstva izvoljen, od ljudstva tudi vzet. Skratka, zrcalna slika volitev,
               vendar bi morda taka ureditev ne bila dobra z vidika stabilnosti. Vsekakor pa bi bilo
               sprejemljivejše, kakor je bilo že enkrat predlagano, da bi o razrešitvi župana in
               občinskega sveta na predlog vlade odločalo sodišče.</p>
               <p>Nadalje imamo nekatere resne pripombe v zvezi s simboli oziroma grbi, o katerih
               govori 19. člen obravnavanega zakona. Le-ta daje samoupravnim lokalnim skupnostim
               pravico do lastnih simbolov, s čimer se razume pravica do grba, zastave, pečatov
               oziroma štampiljke. Menimo, da bi ta člen kazalo zapisati bolj natančno iz naslednjih
               razlogov. Sprejemanje simbolov lokalnih skupnosti, grbov, zastav in pečatov, njihova
               oblika in velikost, uporaba barv oziroma elementov je zadeva stroke, ki bi pri tem
               dejanju morala biti popolnoma upoštevana. Cca ena tretjina vseh dosedanjih občin se
               je že poslužila takega strokovnega pristopa pri ustrezni organizaciji in tako imamo v
               Republiki Sloveniji že solidno osnovo v poenotenju pristopov za oblikovanje vsaj
               občinskih grbov in zastav. Menimo, da bi bilo umestno, da bi strokovno mnenje, tako
               zvani certifikat o ustreznosti občinskega grba, izdajala verodostojna državna
               institucija. Ena od takih rešitev je na primer Arhiv Slovenije, pri katerem bi
               delovala ustrezna komisija, ki bi jo imenovalo morda ministrstvo za kulturo.</p>
               <p>Za svoje simbole, grbe je vse več zanimanja tudi med ožjimi lokalnimi skupnostmi,
               mesti, trgi. Nekateri imajo že svoje tradicionalne grbe. In v kolikor ne bomo sedaj
               zakonsko uredili tega področja, se bomo kmalu znašli v hudi zmešnjavi. Tovrstni grbi
               bi se morali seveda v nekem smislu, v nekem sistemu med seboj razlikovati, se ločiti
               po rangu lokalne skupnosti, kar lahko uredi samo enoten sistem, ki prav gotovo sodi v
               ta zakon. Verjetno bi zakon moral tudi ponuditi definicije med pojmi štampiljka,
               pečat, žig, da se izognemo novim nesporazumom.</p>
               <p>Tu je še pripomba za razlago pojma ožje lokalne skupnosti. Vemo da je bila v
               javnosti obširna razprava zaradi nepriznavanja pravne subjektivitete take skupnosti.</p>
               <p>V poslanski skupini DeSUS pa imamo pripombo drugačne narave. V 52. členu, kjer so
               naštete nekatere ožje lokalne skupnosti, kaže dodati še manjkajoče, ki jih že imamo
               in živijo že sedaj. Tako bi vaškim in krajevnim skupnostim ter četrtnim skupnostim v
               mestih v ta člen zapisali še trške in mestne skupnosti. Prav slednje se pogosto
               utapljajo v okviru pojma občin. Saj vemo, da mesto Ljubljana ni isto kot mestna
               občina Ljubljana. Mesto Kamnik ni isto kot občina Kamnik. Mesto Postojna ni isto kot
               občina Postojna.</p>
               <p>Menimo, da bi zakon o lokalni samoupravi moral upoštevati in spoštovati status
               kraja, ki je lahko vas, trg ali mesto, ki ga prebivalci naštetih naselij že sedaj
               visoko cenijo.</p>
               <p>V poslanski skupini DeSUS smo zadovoljni, da se z novim predlogom zakona zaokroženo
               ureja problematika lokalnih skupnosti, čeprav recimo na zakon o pokrajinah še čakamo.
               Glede na to, da 128. člen predloga zakona določa, da se pokrajine ustanavljajo z
               zakonom, bi verjetno bilo smiselno spodbuditi obravnavo vseh ostalih zakonov, ki se
               na to tematiko navezujejo. Kljub temu pa predlog zakona pri vzpostavljanju lokalne
               samouprave prvič daje prednost funkcionalnim, fizičnim in regionalnim vsebinam in se
               končno oddaljuje od teritorialnega vidika. Z morda malo, sicer malo samopašno
               določbo, da se lahko občina ustanovi z združitvijo dveh občin, ne glede na izid
               referendumskega odločanja. Vendar pa je po drugi strani morda prav ta odločba ključna
               za povezovanje občin v funkcionalnejšo celoto.</p>
               <p>V poslanski skupini DeSUS predlog smatramo za primeren za nadaljnjo obravnavo,
               seveda pa nas čaka še veliko dela v prihodnjih obravnavah. Tudi sami bomo verjetno
               dodali še kakšen amandma. Hvala.</p>
            </sp>
            <sp xml:id="SDZ3-Redna-34-2004-02-25.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Franci Rokavec. Izvolite.</p>
            </sp>
            <sp xml:id="SDZ3-Redna-34-2004-02-25.sp43">

               <speaker>FRANCI ROKAVEC:</speaker>

               <p>Hvala za besedo, gospa podpredsednica. Spoštovani gospod minister, poslanke in
               poslanci in ostali gostje! Med glavnimi razlogi za pripravo novega predloga zakona je
               predvsem nepreglednost obstoječega zakona, ki je v desetletnem obdobju dobil številne
               spremembe in dopolnitve. Vendar bi ob tem opozoril, da v poslanski skupini Slovenske
               ljudske stranke menimo, da je ključno vprašanje, s katerim se v tem trenutku
               ukvarjajo občine, predvsem problematika financiranja občin, ki je posledica vrste
               novih bremen, ki jim jih je v tem času naložila država, ni pa za ta namen zagotovila
               vira sredstev. Zato bi morala država prioritetno najprej reševati to vprašanje. Ob
               tem pa bi radi poudarili skrb, ki je bila izražena že v okviru mnenja državnega
               sveta, in sicer da bi bilo koristno v zakonodajni postopek istočasnovložiti vse
               predloge, ki se nanašajo na reformo lokalne samouprave, saj bi le tako dobili celovit
               pregled nad sistemom lokalne samouprave. V času usklajevanja, v katerem smo v
               poslanski skupini Slovenske ljudske stranke aktivno sodelovali, je bilo nekaj stvari
               pozitivno rešenih, kljub temu, da je nekaj področij oziroma členov zelo vprašljivih.
               Zato jih želimo izpostaviti in seveda zanje menimo, da potrebujejo spremembe in ne bi
               pripomogli k uspešnejšemu delovanju lokalne samouprave.</p>
               <p>Izpostavili bi predvsem naslednje sklope predloga zakona. V podpoglavju občinski
               organi, komisija za nadzor javne porabe, ki jo opredeljuje 31. člen. V predlogu
               zakona je navedeno, da komisija za nadzor javne porabe ni več samostojen organ
               občine, tako kot je bil do sedaj to nadzorni odbor, ampak le komisija občinskega
               sveta. Menimo, da bi le-ta moral ostati samostojen organ, ki ni podrejen vsakodnevni
               politiki. Tako se zmanjšuje status, še zlasti pa neodvisnost in avtonomnost, če bi
               pristali na predlagano rešitev, ki je predvidena v 31. členu zakona.</p>
               <p>Nadalje se nam postopek imenovanja podžupana, 38. člen, ne zdi najbolj primerna
               rešitev za uspešno delovanje občin. Menimo, da bi glede podžupana bilo smiselno, da
               bi ga imenoval župan iz vrst svetnikov, ne pa občinski svet. S tem ne bi bilo toliko
               pogojevanj glede koalicije in možnosti tudi neplodnega sodelovanja župana in
               podžupana, ki mu ga pogosto vsili vladajoča koalicija v občinskem svetu. Župan bi sam
               ocenil, s kom izmed svetnikov bi najbolje sodeloval, kar bi seveda omogočalo
               konstruktivno delo.</p>
               <p>Ob delovanju župana bi veljalo omeniti tudi pomembno vprašanje, in sicer vprašanje
               medsebojne nezdružljivosti javnih funkcij, o čemer govori 44. člen. Nezdružljivost
               poslanca in župana, ki svojo funkcijo opravlja poklicno, je že uveljavljena. To je
               urejeno na podlagi drugega odstavka 82. člena ustave in konkretizirano v 10. členu
               zakona o poslancih. Ob tem bi želeli izpostaviti, da nezdružljivost hkratnega
               opravljanja poslanske in županske funkcije nepoklicno v Evropski uniji poznata le dve
               državi izrecno, Grčija in Irska. Smiselnost sedanje ureditve, ki dopušča, da poslanec
               hkrati neprofesionalno lahko opravlja tudi župansko funkcijo, je utemeljena tudi z
               majhnostjo Slovenije. Kot majhna država namreč potrebujemo sinergijo med državo in
               lokalno samoupravo. Sicer pa je predlagatelj to temo iz zakona o volitvah v državni
               zbor zelo zvito prelil v ta zakon, kjer je seveda predpisan nižji kvorum za
               sprejetje. Bo se pa o tej temi sigurno odločalo v drugi ali tretji obravnavi glede
               tudi amandmajskih odločitev.</p>
               <p>Ob delovanju župana je potrebno nekaj besed nameniti tudi predlagani možnosti
               predčasne razrešitve, o čemer govori 108. člen. Menimo, da bi v postopku predčasne
               razpustitve oziroma razrešitve organa, tako župana kakor občinskega sveta, moral
               odločati državni zbor, saj na podlagi zakona o volitvah le-ta razpisuje volitve za
               župana in občinski svet. V zvezi z delovanjem občinske uprave se nam zdi potrebno
               pozornost nameniti tudi ustanovitvi skupnega organa občinske uprave. Pozitivno je,
               dabo omogočeno prehodno obdobje in da omenjena novost začne veljati z naslednjim
               mandatom. Opozorili pa bi na sistemizacijo zahtevanih pogojev, ki jih morajo
               izpolnjevati zaposleni v občinski upravi. Le-ti so zelo visoki in marsikje
               predstavljajo probleme. Vsaka občinska uprava, ki naj dobro deluje, seveda potrebuje
               strokovno usposobljen kader. Težava pa se pojavlja takrat, ko občina kadra, ki ga
               potrebuje, ne more in ne sme plačati seveda glede tudi na njegovo izobrazbo. Seveda
               tu je vprašanje zakonodaje, ki to področje omejuje in tako pristanemo v začaranem
               krogu predpisov, ki so si med seboj nasprotujoči. Zelo pomemben je seveda tudi nadzor
               nad delom občinskih organov. Dikcija predlaganega člena se nam zdi vprašljiva oziroma
               ne najbolje definirana. Ministrstvo ne more pri opravljanju nadzorstva nad
               zakonitostjo dela občinskih organov nadzorovati in presojati zakonitost občinskih
               predpisov in posamičnih aktov. Dikcijo člena bi bilo potrebno spremeniti v kontekstu,
               da je ministrstvo dolžno občino opozoriti, lahko pa seveda predlaga presojo
               zakonitosti akta na ustavnem sodišču.</p>
               <p>Ena izmed pomembnih novosti je tudi črtanje statusa pravnih oseb ožjih delov občin,
               ki ga opredeljuje v 51. členu in seveda tudi v posebnem poglavju. Glede tega poglavja
               pa tem določbam v Slovenski ljudski stranki odločno nasprotujemo. Menimo, da bi
               ukinitev pravnega statusa ožjim delom občin povzročilo negativen učinek pri delovanju
               le-teh. Pomenilo bi občutno manjšo motiviranost občanov pri lokalni samoupravi in
               zavest, da nimajo več možnosti neposrednega odločanja. V Slovenski ljudski stranki
               menimo, da naj sedanje določilo v zakonu o lokalni samoupravi ostane nespremenjeno;
               se pravi, občine same naj v statutu odločijo, ali bodo ožjim delom podelile status
               pravne osebe. Marsikje, še zlasti v večjih občinah, so tako imenovane krajevne
               skupnosti odigrale in še vedno imajo pomembno vlogo. Pustimo tisto, kar je dobro, in
               prepustimo to odločitev občinam, saj one najbolje vedo, kakšna organiziranost na
               nižji ravni je za njih najbolj primerna.Ob tem je potrebno omeniti tudi zaostritev
               pogojev za ustanovitev občin. Predlog zakona predvideva bolj zaostrene pogoje, in
               sicer je glede na obstoječi predlog zakona črtana dikcija, da zaradi geografskih,
               obmejnih, narodnostnih, zgodovinskih in gospodarskih razlogov sme imeti občina izjemo
               tudi manj kot 5 tisoč prebivalcev, česar predlog zakona ne omogoča več. Glede na to,
               da se predlaga odvzem pravnega statusa ožjim območjem občin, menimo, da bi bilo
               potrebno omogočiti bolj liberalne pogoje za ustanovitev nove občine, saj je
               predlagatelj po naši oceni v teh rešitvah glede na rešitve ukinitve pravnega statusa
               ožjim delom občine nekonsistenten. Menimo, da je v predlogu zakona tudi nekaj
               pozitivnih rešitev in so tudi posledica argumentiranih dejstev, ki smojih v
               koalicijskih usklajevanjih zastopali v Slovenski ljudski stranki, pri tem pa bi še
               opozoril na vprašanje, ki se nam zdi vprašljivo glede enostranske odgovornosti, ki je
               predpisana, tudi odškodninska, za funkcionarje v lokalnih skupnostih v tej državi,
               vendar bodo o tem več povedali tudi kolegi v poslanski skupini. Vendar pa predlog
               zakona še vedno vsebuje številna odprta vprašanja, ki smo jih seveda izpostavili. Ob
               vsem tem se je potrebno zavedati, da je potrebno lokalno samoupravo prilagoditi
               evropskim smernicam. Ena izmed poglavitnih značilnosti je, da je lokalna samouprava
               nosilec decentralizirane oblasti, da se spodbuja in pospeši sodelovanje državljanov
               pri lokalnem javnem življenju, predvsem pa zagotovi sodelovanje in udeležbo
               državljanov pri ustvarjanju in delovanju na lokalnem nivoju, da bodo prebivalci sami
               kot subjekt odločanja upravljali s svojimi lastnimi zadevami oziroma posredno in
               neposredno sodelovali pri upravljanju javnih zadev. Pogoj vsega naštetega pa je
               gotovo javnost dela organov lokalne skupnosti in učinkovit sistem zagotavljanja
               pravice do informacij javnega značaja v lokalni samoupravi.</p>
               <p>V poslanski skupini Slovenske ljudske stranke nismo naklonjeni predlaganim rešitvam v
               zakonu kot celoti, vendar pa bomo na podlagi razprave ocenili, ali je pripravljenost
               v tem zboru za nekatere rešitve, ki so v tem trenutku vprašljive, ki so predlagane v
               omenjenem zakonu. Vsekakor pa poudarjam, da bi morala biti pred sprejetjem novega
               zakona o lokalni samoupravi jasno znana rešitev financiranja občin. Hvala lepa.</p>
            </sp>
            <sp xml:id="SDZ3-Redna-34-2004-02-25.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Franc Sušnik. Izvolite.</p>
            </sp>
            <sp xml:id="SDZ3-Redna-34-2004-02-25.sp45">

               <speaker>FRANC SUŠNIK:</speaker>

               <p>Spoštovani minister! Spoštovani zbor! Dovolite, da vam predstavim stališče poslanske
               skupine Slovenske demokratske stranke o predlogu zakona o lokalni samoupravi.</p>
               <p>Predlog novega zakona v lokalni samoupravi, ki ga je v zakonodajni postopek poslala
               vlada Republike Slovenije predstavlja doslej največji in najbolj grob poskus posega v
               lokalno samoupravo, ki je bila uvedena na osnovi nove ustave Republike Slovenije in
               zakona o lokalni samoupravi leta 1994. Predlog zakona pa je bil posredovan v
               proceduro v času, ki objektivno že predstavlja predvolilno obdobje, zato je poseg
               vtako občutljivo področje, kot je lokalna samouprava, potrebno posebej pozorno
               oceniti s tega vidika.</p>
               <p>Ne glede na to je osnovna značilnost tega vladnega predloga, da sledi izključno
               dvema ciljema. Prvo, omenjeni zakonski predlog sledi povečanju možnosti neposrednega
               in posrednega vpliva države in oblasti na dogajanje v posameznih občinah in s tem
               oženju prostora dejanske lokalne samouprave.</p>
               <p>Drugi cilj, ki mu zakonski predlog sledi, pa je, da teži k zmanjševanju možnosti za
               neposredno sodelovanje občanov pri oblikovanju lokalne samouprave in zmanjševanju
               možnosti sodelovanja občanov v postopkih delovanja le-te. Oba cilja sta po našem
               mnenju in prepričanju postavljena popolnoma napačno, zato je že izhodišče zakona za
               našo poslansko skupino kot tako v celoti sporno. Še posebej zgrešene pa so nekatere
               konkretne rešitve, od katerih so nekatere tudi nesporno ustavno sporne.</p>
               <p>Tako predlagani zakon sploh ne vsebuje več meril oziroma kriterijev za ustanovitev
               novih občin, odločanje v posameznih primerih pa prepušča kar vladi Republike
               Slovenije. Še več, v prehodnih in končnih določbah razveljavlja poseben zakon, ki je
               natančneje urejal postopke za ustanovitev novih občin. Očiten je torej namen
               arbitrarnega odločanja izvršilne veje oblasti o pravici do lokalne samouprave oziroma
               administrativnega prepričevanja ustanavljanja novih manjših občin, čeprav je ta
               pravica določena v ustavi in zaščitena tudi z mednarodnimi akti. Naj omenim samo
               evropsko listino o lokalni samoupravi. Za primerjavo bi rad navedel še, da je bilo do
               prisilne ustanovitve kardiljanskih komun na območju Slovenije vse od Avstro-Ogrske
               število občin na tem našem prostoru vsaj je dvakrat večje kot je sedaj.</p>
               <p>Predlagani zakon dopušča izjemno širok spekter posegov izvršilne oblasti na področje
               lokalne samouprave. Gre za celo paleto ukrepov, ki centralni, državni oblasti, med
               drugim omogočajo prisilno izvršitev posameznih ukrepov na račun občine. Omogočajo
               preprečitev sprejemanja aktov na ravni občine, s katerim se državna oblast ne bi
               strinjala, in omogočajo celo možnost uveljavljanja neposredne osebne, materialne in
               siceršnje odgovornosti nosilcev funkcij v lokalni samoupravi. To je za poslansko
               skupino Slovenske demokratske stranke zelo sporno. V vladnem predlogu je zapisano, da
               lahko vlada tudi odpokliče občinske funkcionarje, najpomembnejšemu, to je županu, pa
               tudi sicer lahko omeji dohodke oziroma nadomestila za opravljanje funkcije in
               opravljanje funkcije v celoti. Najbrž je odveč opozarjati, da to predlaga vlada, ki
               kaj podobnega v zvezi z odgovornostjo ministrov niti ne pade na pamet, celo v
               primerih, ko gre za očitno kršitev zakonov. Spomnil bi rad, da je na primer minister
               Gaber pred leti mirno priznal, da so na ministrstvu pod njegovim vodstvom zavestno
               kršili delovno pravno zakonodajo. Zgodilo se ni ničesar. Brez sankcij, brez
               posledic.</p>
               <p>Glede na to, da živimo v državi, kjer je zaenkrat še ena politika, ena politična
               opcija, vsemogočna in vseobsegajoča, je jasno, da bi nameravana uzakonitev teh
               predlogov skoraj zagotovo pripeljala do poskusov političnih zlorab. Zagotovo pa po
               morebitni uzakonitvi takšnih rešitev, ne bi bila več izpolnjena ena temeljnih zahtev
               evropske listine o lokalni samoupravi, po kateri je bistvena funkcija lokalne
               samouprave prav v uzakonitvi učinkovite zaščite lokalnih skupnosti pred samovoljo
               oziroma samovoljnimi posegi centrale državne oblasti. Vladni predlog zakona prinaša
               tudi popolnoma nesprejemljivo kar dvakratno povečanje števila obveznih podpisov za
               izvedbo referenduma na nivoju lokalne skupnosti, s 5 na 10% vseh volivcev v občini.
               In v tem primeru gre za očitno nadaljevanje politike ukinjanja dejanske možnosti za
               referendum, saj je jasno, da gre v bistvu za nedosegljivo število. Za primerjavo naj
               navedem, da bi po tej logiki za zahtevo za razpis referenduma na državni ravni morali
               zbrati okoli 200.000 podpisov, kar je popoln absurd.</p>
               <p>Zakonu je dodana tudi politična kost v obliki nezdružljivost županske in poslanske
               funkcije. Očitno je ta predlog namenjen temu, da bi se v politični areni predvsem na
               tej točki kresala mnenja, namesto da bi se več pozornosti namenilo nesprejemljivosti
               posegov v lokalno samoupravo. Predlog uzakonitve nezdružljivosti tudi pravnosistemsko
               ni utemeljen, saj bi glede na siceršnjo pravno ureditev države moral nezdružljivost
               obravnavati in določati zakon, ki sicer ureja nezdružljivost poslanske funkcije z
               ostalimi. Verjetno je za nekakšno tolažilno nagrado na to dodano določilo, po kateri
               bi poslej tudi župani lahko sodelovali pri sprejemanju odločitev občinskega sveta,
               kar pa je zaradi predvsemin povsem drugačnega načina volitev in izvršilnih
               pristojnosti župana sistemsko še kako sporna in vprašljiva rešitev.</p>
               <p>Vladni predlog novega zakona o lokalni samoupravi torej predstavlja nedopusten poseg
               v avtonomijo lokalne samouprave. Temelji, in predvsem to je ključno, na predpostavki,
               da je reforma lokalne samouprave na prvi stopnji že končana, kar je nesporno napačno
               izhodišče. Takšno izhodišče je očitno neustrezno tudi z vidika pravice do lokalne
               samouprave, tako kot jo določa slovenska ustava, pa tudi z vidika pravnega načela
               enakosti pred ustavo in zakonom. Nedopusten in tudi ustavno vprašljiv je predlagani
               prenos ključnih pristojnosti državnega zbora s področja lokalne samouprave na vlado,
               ker pomeni v bistvu na izvršilno oblast.</p>
               <p>Kot celota vladni predlog novega zakona o lokalni samoupravi predstavlja v bistvu
               vladni poskus še večje centralizacije, hkrati pa je glede nekaterih rešitev tudi
               izrazito nedemokratičen. Predlagani zakon o lokalni samoupravi je nedvomno tudi
               očiten napad na začeto reformo lokalne samouprave v Republiki Sloveniji. Ta reforma
               lokalne samouprave pa je nedvomno eden od tistih korakov in ukrepov slovenske
               politike in našega vsakdana, ki so omogočili in pripomogli, da se je Slovenija v
               preteklem desetletnem obdobju hitreje in enakomerneje razvijala. Nobenega dvoma ni,
               da je zaradi razvoja in delovanja lokalnih skupnosti, da je bilo zaradi dobrega
               delovanja občin pravičneje porazdeljeno del tega, kar smo ustvarili in je bilo zaradi
               tega tudi podeželje deležno dela teh dobrin. Takšnega razvoja, takšne razdelitve brez
               novoustanovljenih občin sigurno ne bi bilo.</p>
               <p>Predlog zakona o lokalni samoupravi je po našem mnenju, še enkrat poudarjam,
               nedopusten poseg v avtonomijo lokalne samouprave, temelji na napačni predpostavki, da
               je reforma lokalne samouprave na prvi stopnji že končana. Temelji na nesporno
               napačnih predpostavkah in predstavlja v bistvu poskus še večje centralizacije lokalne
               uprave kot dela državne uprave. Nedopusten je predlagani prenos ključnih pristojnosti
               državnega zbora s področja lokalne samouprave na vlado Republike Slovenije. Slovenski
               demokrati menimo, da je zakonski predlog v izrazitem nasprotju z našimi programskimi
               usmeritvami in da ga je kot takšnega potrebno zavrniti.</p>
               <p>Mi v stranki slovenskih demokratov se zavzemamo za drugačno politiko, za čim večjo
               samostojnost in vsestransko avtonomijo na področju lokalne samouprave, ki je ključna
               za enakomeren in uravnotežen razvoj Slovenije. Zato poslanska skupina Slovenske
               demokratske stranke vladnega predloga novega zakona o lokalni samoupravi ne bo
               podprla. Hvala lepa.</p>
            </sp>
            <sp xml:id="SDZ3-Redna-34-2004-02-25.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče Stranke mladih Slovenije nam bo prestavil gospod Igor
               Štemberger. Izvolite.</p>
            </sp>
            <sp xml:id="SDZ3-Redna-34-2004-02-25.sp47">

               <speaker>IGOR ŠTEMBERGER:</speaker>

               <p>Spoštovani državni zbor! V Stranki mladih Slovenije navkljub mnenju predlagatelja
               menimo, da je bilo glede na pomanjkljivo pripravljen predlog novega zakona najbolj
               pametno, če bi v zakon o lokalni samoupravi spremenili oziroma dopolnili le tiste
               določbe, kjer je to nujno; na primer zaradi odločbe ustavnega sodišča v zvezi z
               zaščito župana, oziroma občinskega sveta.</p>
               <p>Pomemben poseg oziroma sprememba zakona se nanaša na ukinitev pravne subjektivitete
               krajevnih skupnosti, katere posledica je tudi, da občina prevzame lastninsko pravico
               na premoženju in drugih pravicah in obveznostih krajevnih skupnosti. Glede tega je
               bil zakon spremenjen oziroma dopolnjen v več členih že 1999. leta. Od takrat dalje je
               od razmer v vsaki posamezni občini odvisno, kako so se odločili glede pravnega
               statusa ožjih delov. V primeru, da je ožji del občine pravna oseba, nastopa v okviru
               nalog, ki so določene s statutom občine oziroma odlokom. Poleg tega je določeno, da
               statut občine lahko določi, da so pravni posli nad določeno vrednostjo veljavni le ob
               soglasju župana. Pravne varovalke za zakonit pravni promet zato obstajajo že v
               sedanjem zakonu. Morebitni posamični primeri kršitev teh določb po našem mnenju niso
               razlog za napovedane spremembe. To predvsem zaradi tega, ker je situacija na
               različnih območjih Slovenije različna in je problematika širša in ne samo pravna.
               Prebivalci ožjih delov občin, krajevne skupnosti, ki so bile v prejšnjem sistemu tudi
               ustavna materija, so namreč s svojim delom, entuziazmom, trudom in tako naprej
               skrbeli za razvoj svojih krajev in tudi prispevali k premoženju svojih skupnosti.
               Zato do tega čutijo posebno pripadnost in s tem čutijo tesnejšo povezanost do
               skupnosti. Sicer pa razmere v posamezni občini najbolj poznajo občinski sveti
               posamezneobčine. Glede na navedeno bi le tem prepustili, da se sami odločajo ali bodo
               sploh imeli ožje dele občine ali ne oziroma kakšen bo njihov položaj. Sicer pa lahko
               z gotovostjo prognoziramo, da bo ukinitev pravnega statusa osebe javnega prava ožjih
               delov občin oziroma krajevnih skupnosti v naslednjem obdobju prinesla zelo veliko
               sporov in v posameznih občinah vrsto problemov, kar bo povzročilo vrsto notranjih
               sporov in neučinkovitost dela občinskih svetov na drugih področjih.</p>
               <p>Posebno vprašanje v predlogu zakona je tudi vprašanje odškodninske odgovornosti
               člana občinskega sveta in župana, če je škoda posledica pravnega ali realnega akta,
               ki ni v skladu z zakonom ali drugimi predpisi. Tako kot so norme zapisane, bodo
               zagotovo povzročile, da bodo občinski sveti predvsem opozicija v občinskih svetih,
               pogosto sprožale postopke in razprave o odškodninskih odgovornosti drugih članov
               sveta in županov. Omenjeno bo vodilo ponovno k neučinkovitemu delu občinskih svetov.
               Odgovornost za škodo je opredeljena v ustavi in vpredpisih o obligacijskih razmerjih.
               Ti tudi sedaj ne onemogočajo uveljavljanje škode, zato je po mnenju Stranke mladih
               Slovenije ta določba neustrezna. V zakonu se predlaga, da imajo župani in podžupani,
               ki opravljajo funkcijo nepoklicno, pravico do plačila v višini 50% osnovne plače, ki
               bi jo dobili, če bi funkcijo opravljal poklicno. Do sedaj je na primer v veljavnem
               zakonu določeno, da podžupanu, ki opravlja funkcijo nepoklicno pripada plačilo za
               opravljanje funkcije v višini največ 40% županove plače.Predlagan nova ureditev bo
               verjetno povzročila, da bodo občine imele večje število podžupanov in bo za
               plačevanje njihove funkcije potrebno več denarja. Delo podžupanov je odvisno od
               pooblastil, ko mu jih da župan, zato ni smiselno določati, da imajo vsi podžupani
               vnaprej določeno plačilo. V Stranki mladih Slovenije dodatno trošenje občinskih
               sredstev za višje plače funkcionarjev obsojamo in jih ne podpiramo.</p>
               <p>Po novem mora biti grb občine heraldično pravilen in opisan po pravilih heraldike.
               Če bo kdo mislil, da temu ni tako, bo lahko sprožil zopet postopek za presojo
               skladnosti občinskega statuta, ki bo to urejal z zakonom in ustavo. Pričakujemo lahko
               torej vrsto sporov o simbolih, razen, če se pošalim, pred tem sprejmemo zakon o
               heraldično pravilnih občinskih grbih. Predlog zakonodajalca, da se upoštevajo tudi
               heraldična pravila pri sprejemanju grbov, je v ideji smiseln. Zapisan pa mora biti
               nekoliko drugače. Tako lahko tudi glede tega pričakujemo, da bodo bodoče občine
               izgubljale mnogo energije pri spreminjanju svojih simbolov.</p>
               <p>Ne zdi se nam primerno, da zakon sploh ne bi več primeroma navajal nalog občin. Še
               več v členu, kjer bi moralo biti to še naprej opredeljeno, bi bilo potrebno posebej
               izpostaviti skrb za vsa tista vprašanja, ki se tičejo položaja mladih, starejših in
               socialno ogroženih. Na tem mestu bi opozoril tudi na neustrezni sistem financiranja
               občin, o katerem je bilo že dosti govora, zato v Stranki mladih Slovenije predlagamo,
               da bi vse bodoče spremembe izvedli z istočasno spremembo sedaj neustreznega sistema
               financiranja občin, saj je le to pogoj za uspešno izvedbo decentralizacije države.
               Kot licemersko ocenjujemo tudi predlaganje jasno opredeljene nezdružljivosti funkcije
               župana in poslanca na leto 2006, saj menimo, da bi bilo to potrebno uveljaviti že na
               letošnjih državnozborskih volitvah in enkrat za vselej prekiniti izkoriščenje
               funkcije župana in občinskih na državnozborskih volitvah.</p>
               <p>Predloga zakona v prvi obravnavi v poslanski skupini Stranke mladih Slovenije ne
               bomo podprli, ker je slabo pripravljen in ga ne spremlja novela zakona o financiranju
               občin, ki je za temeljito reformo lokalne samouprave nujna. V kolikor boste vladne
               stranke predlogu zakona omogočile nadaljevanje zakonodajnega postopka, v poslanski
               skupini Stranke mladih Slovenije že sedaj napovedujemo številne amandmaje, s katerimi
               bomo poskušali slabo pripravljen zakon popraviti, kolikor se ga sploh še da. Hvala.
           </p>
            </sp>
            <sp xml:id="SDZ3-Redna-34-2004-02-25.sp48">

               <speaker>PODPREDSEDNIK VALENTIN POHOREC:</speaker>

               <p>Besedo ima Cveta Zalokar Oražem za stališče poslanskega kluba LDS.</p>
            </sp>
            <sp xml:id="SDZ3-Redna-34-2004-02-25.sp49">

               <speaker>CVETA ZALOKAR ORAŽEM:</speaker>

               <p>Gospod podpredsednik, spoštovani minister, kolegice in koleg! Zakon o lokalni
               samoupravi sodi med zakone, ki so bili v zadnjih desetih letih največkrat spremenjeni
               in dograjevani, kar kaže na to, da država ni imela preveč srečne roke pri zakonskem
               urejanju omenjenega področja. Zaradi številnih slabih in nedomišljenih rešitev v
               preteklosti so nastali številni spori, blokade, težave pri nadzoru politizacije in
               podobno. Tokrat je pred nami pravzaprav že deveta sprememba zakona in prepričana sem,
               da tudi ta ne bo zadnja. Vsekakor pa lahko rečemo, da prave domišljene in celovite
               vizije o ureditvi tega področja nikoli ni bilo in tudi ob tokratni spremembi temu v
               celoti žal ni tako.</p>
               <p>Res je tudi, da si lokalna samouprava v tem trenutku veliko bolj želi in tudi
               pogreša nov zakon o financiranju občin, saj je v tem trenutku to največji problem.</p>
               <p>V poslanski skupini Liberalne demokracije Slovenije menimo, da je zakon sicer
               primeren za nadaljnjo obravnavo, pogojno primeren za nadaljnjo obravnavo, saj so vanj
               vgrajene nekatere nujne spremembe, v tem smislu je pač sprememba potrebna, in sicer v
               zvezi s pasivno volilno pravico za tujce in pa sprememba v zvezi z odločbo ustavnega
               sodišča o predčasni razpustitvi občinskega sveta in razrešitvi župana. Vendarpa
               želimo poudariti, da bo v nadaljevanju razprave potrebno razmisliti o smiselnosti
               nekaterih novosti, ki jih prinaša.</p>
               <p>V Liberalni demokraciji Slovenije sodimo, da bi bilo potrebno tudi v prihodnje
               pustiti samostojnost pri odločanju o pravni subjektiviteti in statusu krajevnih
               skupnosti občinam samim in njihovim statutom glede na njihov specifičnost in
               različnost. Še enkrat poudarja, menimo, da se to prepusti, tako kot zdaj, občinam in
               njihovim statutom, kajti, sodimo, da so občine zelo različne, da so situacije
               specifične in da vsaka občina zna sama presoditi, kaj je zanjo najbolje.</p>
               <p>Prav tako menimo, da bo zardi takšne poteze, ki bo razumljena kot administrativno
               ukinjanje krajevnih skupnosti, prisotnih še več pritiskov na ustanavljanje novih
               občin, kar pa bi v tem trenutku ne bilo primerno.</p>
               <p>Ocenjujemo tudi, da ni pravih argumentov za novost, ki jo prinaša v zvezi z
               glasovalno pravico župana pri sprejemanju odločitev občinskega sveta. Ni nam znano in
               ne poznamo argumentov, zakaj bi bilo potrebno to uvesti, kajti ni nobene potrebe, da
               gremo v to novost in pravzaprav spreminjamo tudi nenazadnje volilni rezultat na račun
               tega, da glasovalno pravico dobi tudi župan.</p>
               <p>Menimo, da je zakon premalo zavezujoč v poglavju, ki govori o položaju občin in
               njihovih združenj v postopkih državnega zbora in vlade pri sprejemanju zakonov in
               predpisov, ki se neposredno dotikajo in posegajo v pristojnosti in delovanje ter
               financiranje občin, saj zgolj zaveda po zagotovitvi ustreznega sodelovanja, kot je
               napisano v zakonu, glede na prakso, ki je, ni dovolj. Potrebno bo v bolj zavezujočemu
               zakonu napisati, kako se vključujejo občine v postopek sprejemanja zakonov in
               predpisov, zato imamo tu pomisleke. Prav tako imamo resne pomisleke tudi o tem, ali
               je najbolj primerno, da predčasno razrešitev občinskih svetov in župana vodi v celoti
               samo vlada.</p>
               <p>V zvezi z medsebojno nezdružljivostjo funkcij, predvsem nezdružljivosti poslanske in
               županske funkcije, v naši poslanski skupini ni enotnega stališča. Pri tem pa želim
               poudariti, da je potrebno premisliti, ali je sistemsko urejena primerna in zadostna
               prisotnost lokalnih interesov na nivoju države, saj ni prišlo do sprememb pri statusu
               državnega sveta kot organa, ki naj bi uveljavljal te interese, zato je logično, da se
               ti interesi skušajo uveljavljati in najti svoje mesto ter položaj v državnem zboru.
               Zaradi nespremenjenega zakona o volitvah pa praksa kaže, da so poslanci še vedno
               predvsem zastopniki ožjih lokalnih skupnosti, okrajev, v katerih so izvoljeni, in
               sicer ne glede na to, aliopravljajo funkcijo župana ali ne.</p>
               <p>V zvezi z odgovornostjo za škodo, ki jo zaradi svojih odločitev lahko povzročijo
               organi lokalnih skupnosti, je zakon izjemno restriktiven, saj menim, da v državni
               noben drug organ ni tako močno sankcioniran oziroma bo tako močno sankcioniran za
               eventualno škodo, tudi z neposrednimi finančnimi posledicami za posameznike. Rešitev
               je sicer vredna pohvale, vendar pa bi jo bilo potrebno uveljaviti tudi pri drugih
               organih oblasti v enakem obsegu kot pri občinah.</p>
               <p>Ker gre tokrat za korenitejše spremembe zakona, naj pri prvi splošni obravnavi omenim
               še eno novost oziroma pobudo, ki se mi zdi smiselna, in sicer vprašanje dolžine
               mandata. Jaz mislim, da imamo v tem trenutku v državnem zboru možnost tudi
               razmišljati o tem, ali je štiri letni mandat najbolj primerna rešitev za mandat, ki
               ga imajo župan in občinski sveti. Izkušnje iz tujine kažejo, da so ti mandati
               večinoma daljši, 5 in 6 letni. In tudi 4-letni mandat je pravzaprav prekratko
               obdobje, v katerem bi lahko, tako župan kot občinski sveti, v zadostni meri
               realizirali zastavljene volilne programe. Zato mislim, da bi tudi o tem lahko
               razmišljali v prvi obravnavi kot v splošni obravnavi.</p>
               <p>To so le nekatere pripombe naše poslanske skupine, za katere menimo, da jih bo
               potrebno v nadaljevanju postopka sprejemanja zakona še domisliti in najti primernejše
               rešitev. In samo v tem primeru bomo tudi kasneje zakon podprli. Hvala.</p>
            </sp>
            <sp xml:id="SDZ3-Redna-34-2004-02-25.sp50">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Sašo Peče, stališče poslanske skupine Slovenske nacionalne stranke.
           </p>
            </sp>
            <sp xml:id="SDZ3-Redna-34-2004-02-25.sp51">

               <speaker>SAŠO PEČE:</speaker>

               <p>Spoštovani prisotni! Govornica pred mano je pravilno ugotovila, da je zakon o
               lokalni samoupravi eden tistih zakonov, ki se spreminjajo kot po tekočem traku.
               Verjetno zaradi obsežnosti in pa pomembnosti materije, torej področja delovanja
               slovenskih občin, verjetno tudi zaradi števila slovenskih občin, ki je po oceni
               Slovenske nacionalne stranke seveda krepko preveliko. Po drugi strani je pa potrebo
               povedati, da je verjetno posledica hotenj in pa sprememb posameznih delov zakona o
               lokalni samoupravi podvržen verjetno tudi aktualni politični oblasti in pa zamisli o
               delovanju. Toda kar se tiče zakona, ki je pred nami, lahko z gotovostjo rečemo, da je
               bilo vanj vnesenega veliko truda, da predstavlja kar veliko število novosti, po naši
               oceni jih lahko speljemo v 15 zaokroženih sklopov.</p>
               <p>V času, ki mi je na razpolago, se bom v imenu poslanske skupine Slovenske nacionalne
               stranke opredelil le do tistih novosti, za katere ocenjujemo, da so škodljive, in da
               niso primerne, da bi bile v obravnavi zakona o lokalni samoupravi tudi v nadaljnjih
               postopkih. Po naši oceni, torej po oceni Slovenske nacionalne stranke, smo
               prepričani, da spremembe s področja župana, torej glasovalne pravice župana
               nisoupravičene, in da tudi tovrstne želje ne prihajajo s strani lokalnih skupnosti,
               ne prihajajo s strani meščanov in meščank oziroma občanov in občank, temveč je zgolj
               politično hotenje predlagatelja, torej resornega ministrstva. Po naši oceni bi
               oziroma je potrebno ustavo Republike Slovenije v načelu delitve oblasti prenesti tudi
               na lokalne skupnosti, kar pomeni, da izvršilno vejo oblasti na občinah predstavlja
               župan, zakonodajno vejo oblasti pa njihovi občinski sveti. In ravno s tem, ko je
               županu onemogočeno glasovanje, ima predlagateljsko pravico, izvršuje odloke in ostale
               akte iz pristojnosti občinskih svetov, je zagotovljena delitev oblasti tudi na
               lokalni ravni. Zato je hotenje vlade Republike Slovenije po izenačitvi izvršilne in
               pa zakonodajne veje oblasti vsaj po naši oceni nerazumljivo. Ustavodajalec je v
               trenutku, ko je pisal ustavo in določal delitev oblasti, delitev oblasti zapisal
               ravno z namenom, da se prepreči morebitna zloraba oblasti. Sedaj pa, ko bi dali tudi
               županu, kot tipičnemu primeru izvršilne veje oblasti pravico do glasovanja, bi
               pomenilo, da si sam postavlja zakone oziroma odloke iz pristojnosti občinskih svetov
               in pravil. Skratka, sam bi si jih določil svoj del nalog in dolžnosti v okviru
               pristojnosti posameznih lokalnih skupnosti. Za poslansko skupino Slovenske nacionalne
               stranke je to vrstno hotenje oziroma težnja vlade Republike Slovenije v popolnosti
               nesprejemljiva. Ob tem pa je še potrebno poudariti seveda, da bi s tovrstno zakonsko
               spremembo tudi spremenili sistem volitev, kajti, dejstvo je, da so volitve za
               občinske svetnike, najsi izhajajo iz proporcialnega ali večinskega sistema,
               zastavljene po pravilih v zakonu, v tovrstni zadevi bi seveda kandidat oziroma župan
               pridobil glasovalno pravico, ne da bi za njo na volitvah tudi potegoval.</p>
               <p>V nadaljevanju, kot drugi sklop nesprejemljivih rešitev, ki jih predlaga vlada
               Republike Slovenije v okviru zakona o lokalni samoupravi, je vloga in položaj
               nadzornega odbora. Po naši oceni in po poznavanju področja lokalne samouprave je
               namen nadzornega odbora, obstoječega, nadzornega odbora v njegovi neodvisnosti,
               avtonomnosti in pa nadzora, ki se kaže v obliki neodvisnega nadzora nad delovanjem
               mestne oziroma občinske uprave. Predlagatelji zakona, torej, ministrstvo za notranje
               zadeve, predlagajo da nadzornega odbora več ne bi bilo; torej, da ne bi bilo
               avtonomnega organa, ki bi skušal oziroma ki bi ugotavljal nepravilnosti po slovenskih
               občinah, ampak bi del njegovih funkcij opravilo delovno telo občinskega sveta in s
               tem prišlo pod pristojnost občinskega oziroma mestnega sveta, odvisno od statusa
               posamezne občine.</p>
               <p>Po naši oceni hoče vlada Republike Slovenije, žal, na tem področju se izogniti
               nadzorstveni, recimo temu, prioriteti ali nadzorstveni pravici, ki jo ima nek
               neodvisen institut v okviru organov lokalnih skupnosti, zato nam je to toliko bolj
               prav tako nepojmljivo, zakaj vlada Republike Slovenije teži k temu, da ne bi več
               imeli na področju lokalnih skupnosti organov, v tem primeru nadzorni odbor, ki bi
               ugotavljal morebitne nepravilnosti in spremljal finančno poslovanje posameznih
               lokalnih skupnosti.</p>
               <p>Kakšne so pristojnosti stalnih delovnih teles, občinskih svetov, so opredeljene v
               statutu, zato prav tako ocenjujemo, da v kolikor bi državni zbor kljub nasprotovanju
               Slovenske nacionalne stranke sprejel težnjo vlade Republike Slovenije, da se izniči
               oziroma izgubi ena izmed nadzorstvenih funkcij, prišlo seveda do nasprotja med
               stalnimi delovnimi telesi v okviru občinskih svetov, v okviru njihovih pristojnosti,
               dolžnosti in pa nalog, s čimerbi povzročal, poudarjam, netransparentnost in pa
               komplikacije v delovanju lokalnih skupnosti.</p>
               <p>Naslednje poglavje, ki je za poslansko skupino Slovenske nacionalne stranke
               neprimerno, celo več, nepojmljivo v okviru predloga zakona o lokalni samoupravi je
               seveda prenos že, prenos poudarjam - volilna pravica tujcev, zato bom tu samo ponovil
               to, kar smo že nekajkrat ponovili ob prejšnjih razpravah v državnem zboru. Po naši
               oceni je zelo neprimerno, če hočemo ohraniti status lokalnih skupnosti, kot
               skupnosti, ki skrbijo za svoje interese, ki skrbijo za interese lokalnih skupnosti,
               da dajemo aktivno oziroma pasivno volilno pravico tudi tujcem. Po naši oceni je zelo
               neprimerno, v kolikor hočemo ohraniti status lokalnih skupnosti kot skupnosti, ki
               skrbijo za svojeinterese, ki skrbijo za interese lokalne skupnosti, da dajemo aktivno
               oziroma pasivno volilno pravico tudi tujcem. Po naši oceni gre v želji oziroma je
               tovrstno hotenje seveda posmeh posameznim delom Republike Slovenije in ocenjujemo, da
               je opravljanje svetniške oziroma opravljanje funkcije svetnika ali svetnica tako
               pomembna oziroma zahtevna naloga, da na vsak način mora opravljati nekdo, ki to
               lokalno skupnost vsaj pozna, in ne more opravljati te funkcije nekdo, ki občasno
               pride na obisk iz neke tuje eksotične države v to lokalno skupnost, kar pomeni, da
               aktivna in pasivna volilna pravica, voliti in biti voljen, za področje članov
               občinskih oziroma mesnih svetnikov, je nesprejemljivo za Nacionalno stranko. Poleg
               tega pa tudi pravica voliti, dana tujcu s strani resornega ministrstva, za volitve
               županov se nam ne zdi korektno. Ocenjujemo, da je sistem volitev, volilna
               opravičenost izvedena na lokalnih volitvah 1994 in pa 1998 bila dovolj korektno, da
               je odražala celotno podobo želje posamezne lokalne skupnosti po tem, kdo naj jih
               zastopa v organih lokalnih skupnosti.</p>
               <p>V nadaljevanju moram poudariti, da je prav tako z našega stališča, torej stališča
               poslanske skupine, nesprejemljivo tudi hotenje vlade, kjer pač hoče prevzeti
               nadzorstvene funkcije nad delovanjem posameznih organov, občinskih svetov oziroma
               posameznih organov lokalni skupnosti, torej župana in pa občinskih svetov, kjer
               ministrstvo dodeljuje nove pristojnosti vlade Republike Slovenije s tem, ko lahko,
               torej vlada Republike Slovenije, na podlagi lastnih, po moji oceni seveda političnih
               kriterijih, razpusti občinski svet, razpusti župana, omeji oziroma odvzame
               pooblastila tako občinskemu svetu kot županu. Po naši oceni gre za pretiran poseg v
               avtonomnost lokalnih skupnosti, ki so bile ustanovljene ravno z namenom, da poskušamo
               v tej državi oblast decentralizirati, da določen del nalog iz pristojnosti, različnih
               pristojnosti opravljajo različni organi oziroma različne institucije in v temu
               primeru za to smo ustanovili lokalne skupnosti. V kolikor bo ta državni zbor pristal
               na hotenje in pa težnje vlade Republike Slovenije, da ima vlada Republike Slovenije,
               in ob tem je zanimivo poudariti, da župani in občinski svetniki so voljeni, vlada
               Republike Slovenije pa ni voljena na splošnih volitvah, ampak si vseeno hoče
               pridobiti in prilastiti to pristojnost, da bo nad željo ljudi - popolnoma
               nesprejemljivo. Po naši oceni tovrstno hotenje ministra Bohinca seveda izničuje ne
               samo osnovni namen lokalnih skupnosti, ampak predvsem tudi avtonomnost in pa
               samostojnost. Kajti dejstvo je, da predvsem v določenih občinah, kjer imajo prevlado
               druge politične opcije kot sestavljajo vlado, se bo dokaj hitro zgodijo, da bodo iz
               banalnega primera oziroma zaradi banalnega primera bili uveljavljeni ukrepi iz novega
               predloga zakona, torej razpustitve ali pa omejitve in odvzem pooblastil. Po naši
               oceni bi tovrstni sprejem oziroma tovrstno dikcija v zakonu povzročila, da bi lokalna
               skupnost dobila izključno neko novo dimenzijo, in sicer dimenzijo neke vrste vladnega
               servisa v okviru vlade Republike Slovenije. Potemtakem bi bilo seveda tudi smiselno v
               sam zakon, v kolikor boste poslanci in pa poslanke sprejeli hotenje gospoda Bohinca
               po nadzoru nad lokalnimi skupnosti, bilo smiselno spremeniti tudi 2. člen novele
               zakona, ki se sedaj glasi: "lokalno samoupravo uresničujejo prebivalci in prebivalke
               v občinah in širših samoupravnih lokalnih skupnostih" v dikcijo "lokalne samouprave
               uresničuje vlada Republike Slovenije". Ali je to hotenje in vlade naše države, ki se
               je odločilo za ta nivolokalne samouprave - osebno ocenjujem, ne. Osebno ocenjujem, da
               je prav, da posamezne zadeve iz pristojnosti lokalnih skupnosti, tako v smislu
               zakonodaje kot v smislu izvršilne veje oblasti, so pristojnosti ljudi, ki to materijo
               poznajo, torej županov in pa članov in pa članic občinskih svetov in mestnih svetov.
               Zato se mi zdi, torej vsi te sklopi, ki sem jih poudaril, torej razveljavitev volitev
               na način, da se županom omogoči volilni glas in s tem povzroči zmeda oziroma po moji
               oceni celo neustavno stanje med izvršilno in zakonodajno vejo oblasti; v nadaljevanju
               volilna pravica tujcev, v nadaljevanju odvzem pristojnosti in pa nadzorstvena
               funkcija nadzornega odbora kot do sedaj avtonomnega odbora in prenos teh pristojnosti
               na delovno telo občinskega sveta in pa, kar sem na koncu povedal, razpustitev
               občinskega sveta, v kolikor vlada Republike Slovenije naredi to oziroma v kolikor ji
               rezultat volitev ali pa določena druga situacija ne ustreza.</p>
               <p>Rad pa bi se dotaknil še ene zadeve, in sicer zadeve nedotakljivosti opravljanja
               funkcij. Kot verjetno veste, smo v Nacionalni stranki od leta 1996 poskušali
               vzpostaviti ustavno določbo o delitvi oblasti. Tako na državni kot na lokalni ravni.
               To smo poskušali prek različnih zakonov: z zakonom o poslancih, zakonom o volitvah v
               državni zbor, zakonom o lokalni samoupravi. Vedno smo bili, žal, preglasovali in s
               tem neuspešni in nismo mogli uveljaviti ustavne določbe, da nekdo v izvršni veji
               oblasti, torej zakonodajni veji oblasti, poslanec, ne more opravljati tudi izvršne
               veje oblasti, kar pa lokalne skupnosti so. To je ena izmed materij, za katero pa
               ocenjujemo, da je v zakonu pozitivno opredeljena. Toda kljub temu se bojimo, da je
               hotenje in pa težnja gospoda Bohinca po nadzoru nad lokalnimi skupnostmi prevelika,
               premočno zapisana in da so pooblastila vlade, skratka, premočna. Zato v Nacionalni
               stranki predloga zakona v tovrstni obliki, žal, ne moremo podpreti. Hvala.</p>
            </sp>
            <sp xml:id="SDZ3-Redna-34-2004-02-25.sp52">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče poslanske skupine italijanske in madžarske narodne skupnosti.
               Maria Pozsonec ima besedo za predstavitev stališča.</p>
            </sp>
            <sp xml:id="SDZ3-Redna-34-2004-02-25.sp53">

               <speaker>MARIA POZSONEC:</speaker>

               <p>Vsem prisotnim lep pozdrav. Menimo, da predlog zakona o lokalni samoupravi je eden
               izmed najvažnejših zakonov, ki ga obravnavamo. Ta zakon bi lahko prispeval k
               decentralizaciji v državi in tudi odločitev bi lahko približeval lokalni skupnosti.
               Ampak to govorim samo v pogojniku. To pomeni, da ta zakon ne služi temu namenu v
               celoti.</p>
               <p>Predlog zakona prenaša vrsto nalog iz pristojnosti državnega zbora v pristojnost
               vlade in državne uprave. Sem spada teritorialno preoblikovanje občin, odgovornost za
               organizacijo in delovanje lokalne samouprave, nadzor oziroma zagotavljanje
               zakonitosti delovanja ter ukrepe v zvezi z nadzorstvom nad zakonitostjo dela organov
               v samoupravni lokalni skupnosti. To je po našem mnenju nedemokratično in
               nesprejemljivo početje. Kako bi lahko vlada nadzorovala lokalno samoupravo, saj ime
               pravi: da lokalna samouprava. In te pripombe bi lahko naštevala. Vendar je največja
               pomanjkljivost tega zakona ta, da bi ga morali obravnavati skupaj z zakonom o
               financiranju občin. Namreč z enim zakonom določamo in nalagamo naloge in obveznosti
               občinam, v drugem zakonu, o financiranju občin, pa skrajšamo sredstva za normalno
               delovanje. Občine bodo tako propadle.</p>
               <p>Recimo, ministrstvo za finance predpiše določene prihodke občinam iz svojih
               pristojnosti, kar pa je težko oziroma enostavno ni mogoče izvesti - tako kot
               konkretno, prihodki iz naslova nadomestila za uporabo stavbnega zemljišča za fizične
               in pravne osebe. Na drugi strani pa ne moremo izvršiti, ker drugi zakoni ščitijo
               določene zavezance. To so visoko napetostni elektrovodi, telekomunikacijski vodi in
               tako naprej.</p>
               <p>Ali pa za predšolsko vzgojo resorni minister predpiše, koliko zaposlenih mora biti,
               kakšno plačo morajo dobiti, občine pa naj plačujejo, kakor vedo in znajo. Na našem
               področju je treba upoštevati, na demografsko ogroženem območju, zaradi velikega
               števila nezaposlenosti in pri nizkem osebnem dohodku starši plačujejo do 20%
               ekonomske cene. Zaradi tega pa so stroški občine dodatno še višji.</p>
               <p>Pa ravno tako resorna ministrica predpiše normativ za pokrajinske in študijske
               knjižnice, število zaposlenih, višino osebnih dohodkov, občine pa smo po zakonu o
               lokalni skupnosti dolžni plačati stroške. In še bi lahko naštevali. Vemo, da je
               starostna struktura prebivalcev na demografsko ogroženem območju, predvsem v obrobnih
               naseljih pri državni meji, je precej visoka in je tam največ starejših brez potomcev,
               ki bi skrbeli za njih. Svojih virov pa nimajo zadosti, zato občina mora pokrivati
               stroške oskrbe v domovih. Tako za eno osebo plačujemo 110 tisoč tolarjev.</p>
               <p>In še v 132. členu je navedeno, da z dnem uveljavitve tega zakona preneha veljati med
               drugim zakon o lokalnih volitvah. Ta zakon pa ne vsebuje vseh elementov volitev in
               postopkov za lokalne volitve, recimo, na narodnostno mešanem območju v manjših
               občinah se lahko imenuje samo splošna volilna komisija, mi pa moramo imeti dve
               komisiji. .../Opozorilni znak za konec razprave./... Samo sem to hotela povedati, da
               je svet pomurske madžarske narodne skupnosti tudi obravnaval ta zakon in bom pa
               podala pisno njihovo mnenje.</p>
            </sp>
            <sp xml:id="SDZ3-Redna-34-2004-02-25.sp54">

               <speaker>PODPREDSEDNIK VALENTIN POHOREC:</speaker>

               <p>Hvala. Slišali ste zadnje stališče poslanskih skupin. Prehajamo na splošno razpravo
               poslank in poslancev. Majda Zupan? <stage>(Ne.)</stage> Alojz Sok? Da ne bom koga izpustil ... Jože
               Avšič imate besedo, se opravičujem.</p>
            </sp>
            <sp xml:id="SDZ3-Redna-34-2004-02-25.sp55">

               <speaker>JOŽE AVŠIČ:</speaker>

               <p>Hvala za besedo. Torej, po pričakovanju je zakon oziroma zakon o spremembi zakona o
               lokalni samoupravi tisti, ki bo seveda doživel veliko pozornost pri obravnavi danes v
               državnem zboru. Cela vrsta pripomb, ki so bile že slišane s strani predstavnikov
               poslanskih skupin, so prav gotovo tiste, ki narekujejo pazljivo obravnavo in tudi
               argumentacijo, v kolikor želimo, da bi zakon v tej ali pa v podobni obliki lahko
               sprejeli. Menim, da je cela vrsta pripomb zelo dobrih. Tudi jaz, recimo, se ne
               strinjam z rešitvami, ki se nanašajo na status krajevnih skupnosti.</p>
               <p>Danes sem pozitivno presenečen, da se celo tiste politične opcije, ki so v letu 1993
               in 1994, ko je nastajala nova lokalna samouprava v Sloveniji, ki so si prizadevale za
               ukinitev krajevnih skupnosti v Sloveniji, to je bila takratna SKD, ki je prav vodila
               akcijo za ukinitev krajevnih skupnosti, zaradi česar smo potem imeli celo vrsto težav
               v občinah, da smo uspeli v občinske statute pripeljati krajevne skupnosti kot
               notranjo obliko organiziranja občin in v velikih in večjih občinah so taka določila
               običajno tudi zapisana. Ne vidim prav nobenih razlogov,da bi se status krajevnih
               skupnosti po novem zmanjšal. Kajti, tudi obstoječa zakonodaja iz področja javnih
               financ zahteva, da se vodijo konsolidirane bilance občin v primeru, če so v sestavi
               občin krajevne skupnosti in imajo status oziroma lastnost pravneosebe in da se
               prihodki in odhodki občine in krajevnih skupnosti vodijo skupno in da se tudi
               občinsko premoženje in premoženje krajevnih skupnosti vodi v okviru enotne
               premoženjske bilance občine.</p>
               <p>Se pravi, da že v obstoječih pogojih je ta delitev narejena in zato ni logično, da ne
               bi prepuščali občinam obseg pooblastil, ki jih občina s statutom lahko prenese na
               krajevne skupnosti v skladu z veljavnimi zakoni. Menim, da bi bil ta popravek nujen v
               vsakem primeru, če ne bo oziroma če bo tako, kot je predlagano, tudi sprejeto, bo to
               povzročilo nadaljnje intencije drobljenja občin v Sloveniji. O že povedanem, o tem,
               da je bila akcija v letu 1994, da se krajevne skupnosti ukinejo, je bila ravno
               prilagojena zahtevi, da se ustanovi v Sloveniji nekaj sto več občin kot jih je danes.
               Seveda pa je res to, da je paradoks ta hip v Sloveniji prisoten in da imamo različna
               območja v Sloveniji, ki so se bolj delila ali pa manj delila. V veliko primerih pa
               tudi zaradi tega, ker je bil ta odnos do krajevnih skupnostih podoben, kot je sedaj v
               zakonu tudi zapisan.</p>
               <p>Skratka, predlagam, da če bo zakon dobil danes podporo za nadaljevanje, za drugo
               branje, da se ta del ponovno preuči in tudi ustrezneje reši. Menim, da je ena od
               osrednjih točk morda celo v zavesti velikega števila poslancev pravzaprav določba o
               nezdružljivosti funkcije župana s poslancem, to je največja vez ta hip tega zakona z
               našim položajem v državnim zborom. Imam izkušnje s tem, bil sem župan v enem mandatu,
               tako da mi ni potrebno posebej razlagati, kako te stvari gredo; zavestno pa nisem na
               zadnjih volitvah kandidiral za župana, kajti podpiram to idejo, ki je zapisana v
               zakonu, in mislim, da že osem let o tem govorimo in da enkrat mora priti do te končne
               rešitve. Torej, ne da se vsake štiri leta ali pa vsake dve leti ponavlja ta zgodba -
               že letos smo o dveh zakonih v parlamentu govorili, vendar ne na temo zakona o lokalni
               samoupravi, pač pa o nezdružljivosti poslancev oziroma o volitvah v državni zbor.
               Enkrat to zgodbo moramo končati. Osebno menim, da je ta funkcija nezdružljiva iz
               najmanj dveh vidikov. Iz vidika, o katerem smo že danes slišali, delitev oblasti na
               zakonodajno in izvršno, pa tudi iz ustavnega položaja poslancev kot predstavnikov
               celotnega ljudstva, državljanov Republike Slovenije, kajti seveda biti župan v neki
               občini, ki je lahko velika tudi 25.000 prebivalcev in pokriva en volilni okraj
               oziroma volilno enoto, ali pa v 3.000 članski občini, ki ne pokriva niti volilne
               enote, ni več predstavništva v skladu z našo ustavo.</p>
               <p>Okoli glasovalne pravice županov v občinskem svetu smo že danes nekaj tudi slišali.
               Menimo tudi sam, in to sem večkrat že v usklajevalnih postopkih povedal, da ta
               rešitev ni dobra, enostavno ni dobra, kajti dejansko izkrivlja volilni rezultat.
               Povečuje število glasov tiste svetniške skupine, iz katerih vrst je župan v občinskem
               svetu. Seveda težave, ki bi jih zakonodajalec razrešil, kadar so približno "pat
               pozicije" v občinskem svetu - bi bil morda problem na ta način rešen, vendar to ni
               res. Vsak župan se mora seveda potruditi, da dobi konsenz v svojem občinskem svetu,
               brez tega da ima pravico glasovanja, kajti glasujejo občinski svetniki, župan pa ima
               potem izvedbeno pravico.</p>
               <p>Ob vseh teh problemih, o katerih smo že slišali in ki sem jih jaz ponovno še odprl,
               pa menim, da je zakon dovolj dobra podlaga za to, da se ga z ustreznimi dopolnili
               pripelje v drugo obravnavo oziroma tudi do konca, zato bom sam zakon podprl. Očitno
               pa bo seveda - da ali bo podprt zakon ali ne bo podprt, da bo predvsem odigralo to,
               koliko smo v državnem zboru lokalno ali pa državno nastrojeni. Hvala lepa.</p>
            </sp>
            <sp xml:id="SDZ3-Redna-34-2004-02-25.sp56">

               <speaker>PODPREDSEDNIK VALENTIN POHOREC:</speaker>

               <p>Hvala Jože Avšič.Alojz Sok dobi besedo za razpravo.</p>
            </sp>
            <sp xml:id="SDZ3-Redna-34-2004-02-25.sp57">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Kolegice poslanke in poslanci to je očitno
               zakon, ki nas tangira malodane vse poslance. Meni se pravzaprav zdi čudno, da tako
               pomemben zakon vlada pošilja v obravnavo državnem zboru, ob tem trenutku pa na drugi
               strani ugotavlja, da bo državni zbor do vstopa Slovenije v Evropsko unijo moral
               sprejeti še okrog 40 zakonov in med njimi nekatere tudi sistemsko zelo pomembne
               zakone.</p>
               <p>Torej, zdi se, da gre pač za nekako namerno obračanje javnosti v Sloveniji od tistih
               temeljnih problemov, ki nas čakajo, in ne morem pristati na argumente ministra, da je
               8 novel in pa odločba ustavnega sodišča razlog, da je treba sprejeti novi zakon.
               Torej, odločbo ustavnega sodišča bi bilo možno pač vgraditi v spremembo zakona, potem
               pa itak v skladu z našim poslovnikom objavljamo čistopise, po novem poslovniku. Tako
               teh 8 sprejetih novel, ki sedaj seveda obremenjujejo razumevanje celotne materije, ni
               noben problem. To je v skladu z našim poslovnikom razrešeno in moram reči, da je ta
               argument ministra pravzaprav privlečen za lase.</p>
               <p>Ko pa kot občan, in pa tudi občinski svetnik, sedaj pa tudi v vlogi poslanca
               opazujem to dogajanje na področju zakonodaje iz lokalne samouprave, moram ugotoviti,
               da je vsak zakon, ki je bil sprejet, bil slabši kot predhodni. Vsak je bil slabši kot
               predhodni, in tudi ta, ki ga danes imamo in o katerem je bilo veliko povedanega, je
               slabši kot veljavni zakon. In to je verjetno tudi namen te vlade, ki bo očitno na
               večih področjih za sabo pustila, da ne rečem katastrofo, ampak zadeve v glavnem
               neurejene, da ne bo pač tistega, kar ljudje dejansko bi želeli. Zdi se pač, da, ne
               vem, ali je to neko nenapisano načelo, neko pravilo, da vladne službe, vsa ta
               birokracija mora pod dodano vrednost proizvajati neke nove in nove zakone, in s tem
               spreminjati pravila igre. V tem seveda dokazovati svojo aktivnost, svoje delo. Torej,
               če izhajate iz tega stališča, potem vam moram povedati, da je to pravzaprav napačno.
               Kajti vedno, ko je sprejet nek zakon, ki temeljito poseže v razmerja na nekem
               področju, in ta zakon temeljito posega v razmerja na področju lokalne samouprave,
               potem seveda s tem se vnaša zmeda, se vnaša neka nelagodnost in ljudje morajo potem
               marsikaj zaradi tega spreminjati.</p>
               <p>Tisto, kar me pa še najbolj moti pri vsem tem, pa je, da se vlada v tej svoji
               obrazložitvi sklicuje kar na Evropsko unijo, in pravi, jaz bom prebral, v Poročevalcu
               na strani 15: "Razlog za spreminjanje in dopolnjevanje pravne ureditve lokalne
               samouprave v Sloveniji je nadaljnja harmonizacija z načeli evropske listine lokalne
               samouprave, katere namen je varovanje in uveljavitev lokalne samouprave, predvsem pa
               večja enotnost evropski držav pri urejanju in uveljavljanju demokratičnih načel
               lokalne demokracije." Ja, lepo vas prosim, kje pa imamo enoten model lokalne
               samouprave? In kaj pravzaprav je lokalna demokracija? Ali to, da smo tukaj, ne vem,
               pred letom pa pol zavrnili 50 predlogov tistih, ki so želeli imeti referendum? Ne da
               so želeli imeti občine, želeli so izpeljati referendum o tem, ali občani sploh želijo
               imeti občine. In ta parlament, v katerem mi sedimo, seveda s predstavniki te vlade,
               ki so še vedno tukaj jim ni dovolil. Ni dovolil, da bi ljudje na referendumu
               povedali, ali hočejo na svojem območju ustanoviti občino. In tudi ne drži, ker sem
               bil član SKD-ja, da se je SKD borila proti, za ukinitev krajevne skupnosti. SKD se
               nikoli ni borila za ukinitev krajevne skupnosti. SKD se je borila za reformo lokalne
               samouprave, kjer bodo občine ustanovljene tako kot v večini držav Evropske unije,
               kjer se bodo občine lahko v skladu s teritorialno zaokroženimi celotami pač
               oblikovale po volji prebivalstva. In če danesseveda zapišete v ta predlog zakona, da
               je občina lahko ustanovljena samo tam, kjer je več kot 5 tisoč prebivalcev, potem
               seveda to ni nobeno utrjevanje demokratičnih načel lokalne demokracije. To je prav
               nasprotno, prav nasprotno v tem delate. Nobena država v Evropski uniji tega ne ureja
               na takšen način. Zadnjič sem imel na Bledu možnost poslušati direktorja avstrijskega
               nacionalnega parka Visoke Ture. Tam je bil tudi naš poslanski kolega Vučko, sem ga
               tudi takoj po tistem predavanju tega direktorja vprašal, če je dobro poslušal. Pravi,
               da ja. 20 let je rekel, smo se z lastniki kmetijskih zemljišč na področju
               nacionalnega parka pogajali, dogovarjali, na koncu tudi podpisali sporazum, kako bodo
               urejali varovanje parka, kako bodo na tem področju urejali lovske pravice, vmes pa je
               vsaj trikrat rekel: to smo naredili zato, ker je Avstrija demokratična država. In sem
               si posebej podčrtal - je rekel, ker je Avstrija demokratična država. Kako pa mi?
               Torej ljudem niti ne dovolimo tega, da bi lahko na referendumu povedali kaj želijo.
               Ali je to v skladu z demokracijo? Ne, dragi gospodje, to ni. To je nekaj drugega - za
               to tudi obstaja pojem. In sedaj na eni strani ne dovolite, da bi se ljudje lahko
               organizirali v skladu z lastnim prepričanjem v lokalne skupnosti, se pravi v občine.
               Tega jim ne dovolite, kljub temu da veljavni zakon govori in ima veliko popustov pri
               tem. Vi ste vzeli samo en kriterij - število prebivalcev, 5 tisoč, in ste rekli, tega
               ne dovolimo. In ste seveda s tem ustvarili državljane dveh vrednosti oziroma dali ste
               državljanom dve različni pravici. Enim je bilo dovoljeno in imamo občino Koblje s
               340-imi prebivalci in pa na drugi strani veliko večje. Se pravi, enim je bilo
               omogočeno, drugim ni bilo omogočeno in sedaj se seveda v tem zakonu to hoče nekako
               popravljati, tako da bo kriterij 5 tisoč, da se tisti kriteriji, ki so bili že nekoč
               iz neke druge zakonodaje prepisani v naš pravni red, torej razveljavijo, da se jih
               nekako uniči.</p>
               <p>In predlog je, da se gre v tem procesu še dalje, da se odvzame pravni status
               krajevnim skupnostim. Jaz pa vam lahko povem nekaj. Še malo, pa na področju krajevnih
               skupnosti več nihče niti ne bo želel delati. Ljudje danes ne želijo več, ker nimajo
               finančnih sredstev in to delo odklanjajo, ker je tam treba delati voluntersko. In
               tam, kjer smo ostali v velikih občinah, tam krajevne skupnosti potrebujemo.
               Potrebujemo jih za kilometre urejanja krajevnih cest, potrebujemo jih za urejanje
               tistih krajevnih zadev, kot je vzdrževanje njihovih kulturnih dvoran, kot je
               vzdrževanje pokopališča, opravljanje zimske službe. Ali mislite, da bo to ceneje, če
               bo občina na celem področju to opravljala? Figo bo ceneje! To bo veliko dražje kot
               danes, ko ljudje sami pozimi poskrbijo za to, da je cesta zjutraj ob šestih, ob
               sedmih, ko gredo delavci inpa učenci v šole, splužena. Vsaj pri nas je tako. Ne
               živimo vsi v Ljubljani. Vi gospodje, seveda iz ljubljanske perspektive pišete te
               zakone in gledate na te zadeve tako. Ne vem, če poznate razmere v Sloveniji, upal bi
               si trditi, da ne najboljše.</p>
               <p>Kaj je v tem zakonu sploh od ostalih novitet nekaj takega, kar bi bilo vredno
               podpreti, bom povedal na koncu, ampak poleg ukinjanja pravnega statusa govorite o
               odpoklicu župana in pa občinskega sveta. Saj o tem je nekdo že govoril pred menoj. To
               je grobo vmešavanje v načelo delitve oblasti in v lokalno samoupravo. Torej, če
               razmišljam še malo politično, če nam župan pač ne bo všeč, kot na primer tisti v
               Veliki Polani, potem ga bomo odpoklicali. Če pa je naš, kot v kaki drugi občini, bom
               pozneje povedal, kateri, potem pa ne bomo nič naredili, pa če bo delal še ne vem kako
               proti zakonu. Ampak v Veliki Polani je ustavno sodišče namero naše vlade ustavilo.
               Torej lokalna samouprava, že beseda pove, za kaj gre; da je to področje, kjer se pač
               ljudje sami upravljajo, in vlada nima pravice na takšen način se vmešavati. Torej
               tisto, s čimer lahko odpokličejo poslance, župane, občinske svetnike, ki so voljeni
               funkcionarji, so vsekakor volitve, in jaz sem prepričan, da tako mora ostati.
               Ukinjate nadzorni odbor. Zakaj pa ukinjate nadzorni odbor, saj ni nobene
               argumentacije tukaj, zakaj bi se nadzorni odbor se nadomestilo z neko komisijo.
               Dosedaj je nadzorni odbor samostojno organ občina. Bolje bi bilo, če bi uveljavili
               to, kar je zahtevala opozicija; da mora imeti v nadzornem odboru tudi opozicija svoje
               predstavnike, na občinski ravni, da ne bo prihajalo do tega, da ima župan večino v
               nadzornem odboru. To se dogaja. Da ne bo prihajalo do tega, kot v občini Podlehnik,
               kjer je župan iz Združene liste, da nadzorni odbor že tri leta ne more nobene
               kontrole narediti. Ampak se nič ne zgodi, ker je župan iz prave politične opcije.</p>
               <p>S tem zakonom uvajate, hočete uzakoniti pokrajinsko samoupravo, kje pa imate v
               ustavi napisano, da se z zakonom urejajo pokrajine? To je zakon, ki je v temeljnem
               nasprotju s trenutno veljavno ustavo. Morate počakati vsaj tako dolgo, da boste
               spremenili ustavo, če vam bo to uspelo, ne pa, da preden greste z nekim zakonom, ki
               krši, definitvno krši načela, zapisana v naši ustavi. Potem - župan glasuje. Me ne
               moti Pa če hočete pomešati izvršilno pa zakonodajno oblast, pa jo pomešajte. Tako ali
               tako opazujemo, da je na večih področjih cilj te vlade narediti čim več anarhije, da
               se ne ve, kdo pije, kdo plača. Ampak nekaj drugega - ko ste pred štirimi ali petimi
               letispreminjali zakon o lokalni samoupravi, je bila zelo aktualna zadeva, da bi se
               župane, recimo, volilo posredno v občinskem svetu. Zakaj pa ne bi prišli z nekim
               takim predlogom, ki ga pozna večina evropskih držav, kjer župana volijo v občinskem
               svetu, pa potem takšen župan nima nobenega problema z večino v občinskem svetu.
               Nobenega problema, ker je vedno lahko samo tisti župan, ki ima večino in s takšnim
               občinskim svetom potem lahko mirno dela. Ne, vi ste si pač zamislili neko povsem novo
               rešitev, ki ni verjetno v nobenem pravnem redu Evropske unije preizkušena in pa
               uzakonjena.</p>
               <p>Nadalje. Zakaj s silo združevati občinske uprave? Mislim, da se to da narediti na
               veliko elegantnejši način, in poznam določene občine na posameznih področjih upravnih
               enot, ki so to zadevo združevanja občinskih uprav glede, ne vem, vzdrževanja kulturne
               dediščine, potem urejanja prostora in tako naprej, rešile v dobrobit vseh občin in
               tudi na takšen način rešujejo. Torej, tu bi bilo treba dati neke drugačne spodbude,
               ne pa, da se poskuša na silo uveljaviti nek princip od zgoraj navzdol.</p>
               <p>Strinjal bi se mogoče z nečem, česar pa ni v tem zakonu, da bi se določilo, koliko
               lahko ima glede na število prebivalcev občina zaposlenih. Da bi tukaj ne prihajalo do
               prevelikih razlik in bi skozi to bila postavljena regulativa tudi v smeri združevanja
               občinskih uprav.</p>
               <p>Da ne bom predolg, da zaključim. Osebno v tej spremembi zakona ne vidim veliko
               pozitivnega. Mogoče samo eno, kar pa seveda ne bo uveljavljeno, si upam napovedati,
               da ne bo, čeravno so tukaj zagovorniki iz različnih strank eni za, eni proti in
               pravijo, da so mnenja v strankah deljena. Torej, zelo dobre se boste prešteli.
               Prepričan pa sem, da bi bilo področje združljivosti in nezdružljivosti poslancev in
               pa županov treba urediti. In Nova Slovenije se zavzema, da se to nezdružljivost v
               zakonu uveljavi. Bila sta že dva poskusa v tem državnem zboru. Obakrat je bilo to
               ovrženo. In ravno iz enega argumenta, ki je tukaj bil napačno predstavljen s strani
               največje poslanske skupine. Bilo je rečeno, da so župani predstavniki lokalnih
               interesov v državnem zboru. Ne, dragi kolegi, tako gledanje je napačno. Torej,
               poslanci v državnem zboru morajo biti predstavniki vsega ljudstva in zagovorniki vseh
               lokalnih interesov. Če pa ni nekdo razlaga, da je pač župan zato v državnem zboru, da
               je zagovornik lokalnih interesov, potem pa to seveda tudi dobesedno razumem, da je
               zagovornik lokalnega interesa lastne občine. In to seveda za parlamentarno delo ni
               pravilna rešitev. Jaz vem, da sem se s tem, kar sem povedal, nekaterim kolegom
               županom mogoče tudi zameril, ampak bil bi nepošten, če tega, kar mislim, tudi tukaj
               javno ne bi povedal.</p>
               <p>Mislim, da je to edina pozitivna plat tega zakona, ki pa, kot sem že povedal, zaradi
               okoliščin, tudi zaradi časa pred volitvami, ko se takšnih zakonov ne sprejema,
               najverjetneje ali pa, upam reči, 99,9% ne bo sprejeto. Hvala lepa.</p>
            </sp>
            <sp xml:id="SDZ3-Redna-34-2004-02-25.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra. Izvolite.</p>
            </sp>
            <sp xml:id="SDZ3-Redna-34-2004-02-25.sp59">

               <speaker>JANKO VEBER:</speaker>

               <p>Hvala za besedo. V tekstu zakona lahko preberemo, da so cilji in načela tega zakona
               opredeljeni kot demokratičnost lokalne samouprave in vpetost v izvršilno vejo
               oblasti. Dejansko pa, ko prebereš celotno besedilo zakona, lahko ugotoviš, da je cilj
               zakona odriniti lokalno samouprav na rob in povzročiti zmedo v občinah. To je
               razvidno iz nasprotij, ki vejejo iz teksta v samem zakonu. Že sam osnovni cilj in
               načelo, ki sem ga prebral v uvodu, demokratičnost lokalne samouprave in vpetost v
               izvršilno vejo oblasti, to dokazuje. Namreč, vlada je nosilec izvršilne veje oblasti.
               In kako tukaj uveljavljati potem demokratičnost lokalne samouprave, če je pa vlada
               nosilec izvršilne veje oblasti?</p>
               <p>Poleg tega je v vladi, ki naj bi recimo poskušala uveljavljati interese lokalne
               samouprave, zgolj služba vlade za lokalno samoupravo. Kakšen vpliv ima ta služba na
               delovanje vlade, seveda je zelo veliko vprašanje, mislim pa, da je odgovor zelo blizu
               temu, da ga majhen ali pa nikakršen. Torej, ne gre za to, da bi imeli res neko
               možnosti vplivanja na odločitve tudi znotraj nosilca izvršilne veje oblasti, zato
               toliko bolj lahko govorimo o tem, da resnično ne gre za demokratičnost.</p>
               <p>Če bi govorili o tem, da imamo recimo v vladi ministra za lokalno samoupravo, ki bi
               imel seveda tudi pristojnost razdeljevanja sredstev, torej listnico, bi verjel tem
               težnjam, da je dobro vpeti v lokalno samoupravo tudi nosilca izvršilne veje oblasti.
               Sicer pa iz samega zakona izhaja, da ima nosilec izvršilne veje oblasti, to je vlada,
               zgolj interes omejevanja delovanja lokalne samouprave, ne pa seveda tudi možnosti
               uspešnega razvoja občin in delovanja lokalne samouprave.</p>
               <p>Tudi dejstvo, da zakon govori o tem, da ohranja neposredno izvolitev župana, hkrati
               pa daje županu možnost glasovanja na občinskem svetu, čeprav ni član občinskega
               sveta, govori o teh nasprotjih, ki jih omenjam. In da povzročajo pravzaprav takšne
               rešitve zmedo v lokalni samoupravi in v občini. Če želimo, da ima župan glasovalno
               pravico v občinskem svetu, potem župan pač ne more biti neposredno izvoljen. Potem je
               rešitev ta, da ga občinski svet izvoli izmed svojih članov, in ker je član občinskega
               sveta, ima potem tudi normalno glasovalno pravico. V tem primeru, kakor je pa sedaj
               zapisano v zakonu, je to resnično neko nesprejemljivo nasprotje, ki prinaša zmedo.</p>
               <p>Funkcijo nadzornega odbora naj bi po novem opravljala komisija za finančni nadzor, ki
               je obvezno delovno telo občinskega sveta. Torej, župan ima po tem zakonu pravico
               glasovanja v občinskem svetu, hkrati pa imamo tudi komisijo, ki je obvezno delovno
               telo občinskega sveta. Tu ima župan tudi neposredno možnost vplivanja na delo te
               komisije. Dosedanja rešitev je pač takšna, da ima nadzorni odbor povsem samostojno
               vlogo, je samostojen organ, in seveda tudi - ne vem. Mogoče res obstajajo občine,
               kjer naj bi imeli, recimo, koalicijskisvetniki večino v nadzornih odborih, ampak sam
               ne poznam teh primerov, in vem, da ima opozicija večino v nadzornem odboru, in se mi
               zdi, da je to tista prava rešitev, ki jo potrebujemo tudi na nivoju lokalne
               samouprave.</p>
               <p>Tudi sama nezdružljivost funkcije - pa ne samo županske ali pa poslanske in ko
               gledamo pravzaprav in beremo ta zakon, zasledimo celo vrsto nasprotij in zmedenih
               rešitev. Torej, predlagatelj pravi: zakonodajalec ne more biti tisti, ki zakone tudi
               izvršuje. Ponovno se postavlja vprašanje, zakaj pa potem pravica županu, da glasuje v
               občinskem svetu, če želimo to nezdružljivost uveljaviti v tem zakonu. Poleg tega
               preberemo v tekstu: župani, ki so poslanci, si sami predpisujejo, kako bodo ravnali,
               s tem ko sprejemajo zakone v državnem zboru. Lepo vas prosim, ali imamo župani večino
               v državnem zboru? Zakone se sprejema z večino in kolikor vem, župani nimajo večine v
               parlamentu in nikakor ne morejo izglasovati rešitev, ki bi bile ljube samo njim. In
               zakon, ko ga sprejmeš, velja za celotno državo, ne velja za eno občino, velja za vse
               občine. In res bi bile zanimive rešitve tiste, ki bi se večinsko sprejemale na ta
               način, da bi bile slabe za vse občine ali pa, da bi bile izrecno dobre samo za eno
               občino. Pač, s takšnimi rešitvami, s takšnimi razlagamise srečujemo v tem tekstu
               zakona.</p>
               <p>Nezdružljivost med županom in poslancem je že v današnji zakonodaji, sedaj veljavni
               zakonodaji, ustrezno rešena. Zato ni obstajala nobena potreba, da gremo v spremembo
               tudi te dikcije oziroma te rešitve, ki je že ustrezno rešena. Če pa je namen
               predlagatelja vzpostavitev absolutne nezdružljivosti, kar mislim, da bi moralo biti
               namen, če že pišejo tak zakon, in ki naj bi odpravljal nasprotja interesov, potem se
               morajo te rešitve o nezdružljivosti nanašati na vse občinske funkcionarje, ne samo na
               župana. Zakaj pa je združljivo, da je lahko član občinskega sveta član tudi državnega
               zbora? Zakaj pa je združljivo, da je podžupan član državnega zbora? Torej, če želimo
               dosledno izvajati neke rešitve, potem se moramo odločiti, ali gre za absolutno
               nezdružljivost lokalne samouprave in državne uprave kot take ali ne. V kolikor pač
               nismo v stanju uveljaviti tega, potem ne spreminjati tiste rešitve, ki je že do sedaj
               ustrezno v zakonu rešena. Razumel bi, če bi bila neustrezna, ampak je ustrezno
               rešena.</p>
               <p>Še večje vprašanje se mi postavlja pri tem, ker je sam koncept zakona takšen, da
               uveljavlja neprofesionalno opravljanje županske funkcije. Hkrati pa naj torej pomeni,
               da naj bi župan bil nekje zaposlen, da bo lahko opravljal funkcijo neprofesionalno.
               Hkrati pa se v tem zakonu izrecno poskuša omejiti ali pa onemogočiti, da bi poklicno
               opravljal funkcijo poslanca. Potem pa zopet naprej, ko pa bereš stvari, ki pa po
               mojem mnenju resnično so težko združljive, pa ugotoviš naslednje. Lahko si župan,
               lahko si član občinskega sveta, lahko si podžupan, lahko si član občinskega sveta,
               lahko si podžupan, lahko si direktor javnega podjetja, lahko si direktor javnega
               zavoda. Ne moreš pa biti v upravnem organu agencije ali pa v javnem skladu, če je
               pačtakšne agencije ali javnega sklada ustanovitelj občina. Torej zopet neke
               nedorečene rešitve, ki prinašajo zmedo. In če bi že govorili o nezdružljivosti, potem
               bi v zakonu o lokalni samoupravi morali zelo natančno obdelati ravno področje na
               lokalni samoupravi in tam pogledati, kaj je združljivo, kaj je nezdružljivo itn.
               Vendar ta zakon se tudi tega vprašanja loteva na področju agencij in skladov, ki jih
               ustanovijo občine, ne pa na področju javnih podjetij in javnih zavodov. Zakaj temu
               tako? To je še eden oddokazov, da zakon resnično prinaša zmedo v občinah in da
               postavlja nekatere rešitve pod zelo, zelo velik vprašanj.</p>
               <p>Ena od obrazložitev ali pa utemeljitev nezdružljivosti funkcije župana in poslancev
               je tudi, da se s proračunom državnim določa obseg sredstev finančne izravnave. Določa
               se za vse občine, ne določa se samo za eno občino, ampak se dejansko določa za vse in
               ne glede na to, ali so župani tukaj ali ne, se bo ta obseg vedno določal in ponovno
               poudarjam, da župani nikakor nimajo večine v tem parlamentu, da bi lahko kreirali ali
               pa ogrožali druge dejavnosti, če temu tako rečemo, ki se ravno tako financirajo iz
               državnega proračuna. Daleč, daleč od tega! Dokazuje pa poskus, da se lokalno
               samoupravo odrine na rob. Kajti zagotovo je dejstvo, da župani lepoznajo več
               problemov na lokalnem nivoju in da jih seveda tudi skozi razprave lahko prenesejo in
               seznanijo tudi ostale poslanke in poslance v državnem zboru. Zato lahko pride
               kvečjemu do kvalitetnejših rešitev tako pri financiranju občin kot tudi pri
               financiranju ostalih dejavnosti, nikakor pa ne do slabših. Problem, ki se poskuša
               rešiti v tem zakonu, glede predčasne razrešitve župana ali pa občinskega sveta je
               seveda nastal predvsem zaradi tega, ker je bil v parlamentu uzakonjena rešitev, kjer
               se je konkretno določilo, katere občine morajo imeti romskega svetnika. In seveda,
               nekatere tega niso izpeljale. Zdaj bo razlog za predčasno razrešitev župana ali
               občinskega sveta pač ta, da tega niso uveljavili. Zagotavljam vam, da bo tisti župan,
               ki tega ni izpeljal, ponovno izvoljen na nadomestnih volitvah in tisti člani
               občinskega sveta ravno tako. Torej, apeliram na to, da je treba bolj precizno, bolj
               previdno proučiti to rešitev, in ne tako pavšalno, kot je zdaj predvidena v tem
               zakonu.</p>
               <p>Poskušali smo tudi v dosedanjem obdobju nakazati rešitve tega problema, ki pa se
               kažejo predvsem skozi način, možnosti reševanja romske problematike skozi
               financiranje občin. Se mi zdi ta rešitev, ki je ta hip zapisana v zakonu, izredno
               groba in ne bo pripeljala do rešitve, kvečjemu še do večjega odpora pri reševanju
               tega problema. Torej, glede obsega teh nasprotij in neusklajenosti v zakonu bi
               dejansko predlagal, da predlagatelj še enkrat prouči, kaj je pravzaprav želel doseči
               s tem zakonom. Kajti nasprotja in rešitve so takšna,da se po mojem mnenju zelo težko
               odpravijo z dopolnitvami besedila v nadaljnjih obravnavah tega zakona. In mislim, da
               bi v tem trenutku morali urediti samo tiste spremembe v zakonu o lokalni samoupravi,
               ki jih je pač potrebno urediti zaradi odločb ustavnega sodišča. Takšen koncept
               zakona, kot je pa zdaj zapisan v tem zakonu, je s temi številnimi naštetimi nasprotji
               zelo, zelo težko izvedljiv. In menim, da bi predlagatelj resnično moral se še enkrat
               vprašati, kaj je pravzaprav želel doseči s tem zakonom. Hvala.</p>
            </sp>
            <sp xml:id="SDZ3-Redna-34-2004-02-25.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Čebulja, ki je z gospodom Trofenikom iz iste
               poslanske skupine dogovorjen, da zamenjata. Izvolite.</p>
            </sp>
            <sp xml:id="SDZ3-Redna-34-2004-02-25.sp61">

               <speaker>FRANC ČEBULJ:</speaker>

               <p>Hvala lepa. Spoštovane kolegice, kolegi. Jaz bi se rad "vtaknil" samo v nekaj členov
               samega zakona, ki najbolj izbijejo, ko gre za določena vprašanja glede nadaljevanja
               dela lokalnih skupnosti oziroma občin.</p>
               <p>Eden od delov 31. člena, ki govori o komisiji za nadzor javne porabe. Osebno sam
               ocenjujem in predlagam člen, ki gre v spremembo, ker opozarjam, da rešitev, ki je
               predlagana, ni najboljša zaradi dejstva, da je komisija za nadzor javne porabe zgolj
               delovala samostojno, kot samostojen organ. Prepričan sem, da bo sprememba statusa
               same komisije na raven posvetovalnega organa zgolj občinskega sveta in bo doprinesla
               k manj transparentnemu nadzoru porabe občinskega denarja, in vplivala na člane
               komisije, da bodo podvrženi vplivu predvsem občinskemu svetu inne županom. Nenazadnje
               si župani lokalnih skupnosti oziroma občin želimo, da je sam nadzor nad porabo
               občinskih sredstev dejansko nadzor dela občinske uprave. To si vsak župan želi, da je
               nadzor eksakten in dejansko pregleden. Tukaj bo šlo pa vsekakor za politična
               spletkarjenja in nenazadnje tudi, tako kot sem rekel, lahko ti nadzorni odbori padejo
               pod vpliv dejansko političnega spletkarjenja, ker ne bo jasnega učinka nadzornega
               sveta.</p>
               <p>Imenovanje podžupanov. Prepričan sem, da je tukaj predlagatelj vsekakor padel v
               smisel določenih problemov, ki jih imajo določene občine, toda malo občin, katere ne
               morejo se dogovoriti v občinskem svetu, katerega podžupana predlaga v bistvu župan.
               In tukaj naj bi se občinski sveti domenili in predlagali podžupana, ker sem
               prepričan, da bo v tem razmerju, v enakem takem razmerju, kot je sedaj v razmerju, ko
               se ne morejo dogovoriti z županom. To se pravi, sem prepričan da v 70 procentih se ne
               bo moč dogovoriti z županom, da bo eventualno s tem podžupanom deloval. In bodo
               nastajali še večji problemi znotraj samega občinskega sveta in seveda samega dela v
               občini. In seveda temu členu tudi nasprotujem.</p>
               <p>Nezdružljivost. Žal mi je, da sem v vlogi tudi poslanca in seveda tudi župana. Ni
               strinjanje samo iz tega pregleda. Gospod kolega župan Veber in poslanec se je
               temeljito postavil na stran proti temu členu. Tukaj gre konkretno za prikaz, da naj
               bi imeli župani poslanci neke lobije v državnem zboru, ki bi eventualno lahko
               vplivali na določene odločitve oziroma sprejemanje samih zakonov. To ni res. To je
               vedno manj res. Ali veste, kaj - jaz bi vam sledeče predlagal: ali pa zakon o
               poslancih. Mi v parlamentu potrebujemo samo dva, tri leaderje, ostalo pa prepuščate
               oziroma prepuščamo glasovalnemu stroju. Na vse ostalo ni moč kakorkoli drugače
               vplivati, gospa podpredsednica, tako jaz ocenjujem. Tako jaz ocenjujem.</p>
               <p>Mi se moramo v državnem zboru, v strankah ali poslanskih skupinah - jaz osebno ne,
               jaz sem verjetno edini primer v tem mandatu, ki se nisem podredil določeni politiki
               in sem se drugače odločal pri interpretaciji, pri razpravah in pri glasovanju. Imate
               prav glede tega, gospa podpredsednica. Ampak tukaj pa hočete zadevo prikazati kot
               predlagatelj, da župani vplivamo eventualno na določeno zakonodajo. Ni res.</p>
               <p>Gospodje poslanci, kolegice poslanke in kolegi župani! Vas moti nekaj drugega.
               Politika, tista, katero sem imenoval in se eventualno kdo odloči, da drugače tudi
               javno razmišlja in tudi javno razpravlja. Prinašamo drugačno nit razmišljanja iz
               našega terena, iz baze volivcev, s problemi! In vsekakor te razprave niso sprejete
               dobronamerno v smislu ocene, da prinašamo nekaj, kar ni stvarno možno v življenje
               spraviti. Ampak to se pokaže pri samem zakonu, ko je sprejet, da ga potem ni moč
               spraviti v življenje, in seveda z ostalimi problemi s katerim se župani dejansko v
               občinah srečujemo. In to je to na nek način nadležno poslušati določenim ministrom,
               državnim sekretarjem, s kakšnimi problemi se dejansko v državi pač soočamo, predvsem
               pa v lokalnih skupnostih.</p>
               <p>Združevanje občinskih uprav v občinah. Moje mnenje je sledeče. Združevanje občinskih
               uprav manjših občin - se ne strinjam s predlogom, ki bo omogočal vmešavanje države v
               notranjo organizacijo lokalne skupnosti. Država ima pravico zahtevati strokovno delo
               znotraj občinskih uprav samo združevanje pa lahko sloni samo na prostovoljni bazi in
               nikakršni omejitvi glede števila prebivalcev. V praksi poznamo vzorno in manj vzorno
               upravo v manjših ali velikih občinah. V predlogih vidim instrument za prisilno
               združevanje in posledično ukinjanje malih občin.</p>
               <p>Razreševanje županov in občinskih svetov. O tem je tudi že kolega Veber jasno
               prikazal cilj. Jaz bom povedal še sledeče. Če bo predlagatelj uspel in bo taka
               sprememba člena samega zakona o lokalni samoupravi sprejeta, sem prepričan, da se
               tukaj ne bodo razreševali župani ali občinski sveti na podlagi določenih kršitev,
               ampak na podlagi politike moči centra. In vsekakor se pa sprašujem tukaj, na podlagi
               kakšne ustavne pravice ima vlada pristojnost, da lahko razreši župana, ki je
               neposredno izvoljen? Ali eventualno tudi občinski svet, kljub temu da je na
               proporcionalni način. Na podlagi česa? Če mi dokažete, da je to ustavno možno, da to
               vlada naredi. In predlagam - vložil bom tudi amandma -, da se glasi ta člen sledeče:
               "Če vlada ugotovi da občinski svet oziroma župan v določenem roku nezakonitosti in
               nepravilnosti ni odpravil, da so izčrpane vse možnosti za zagotovitev zakonitosti
               njegovega delovanja ter da je zaradi varovanja lokalne samouprave to primerno in
               nujno, predlagam državnemuzboru Republike Slovenije, da sprejme odlok o predčasni
               razpustitvi občinskega sveta oziroma razrešitvi župana." To se pravi eventualno
               pristojnost državnemu zboru ne pa vladi.</p>
               <p>29. člen, da se še tudi vrnem, tudi gospod Veber ga je omenil - glede glasovanja
               pravice. Naj v kratkem povem: tako spremembo člena ne morem podpirati. Župan naj ne
               ima glasovalne pravice, župan ima pravico na osnovi sklepa občinskih svetov za
               izvajanje nalog, katere so mu dane. Ne more župan z glasovalno pravico - lahko
               preglasuje določene interese, tudi lahko politične ali kakršnekoli drugačne in da
               lahko odloča eventualno o članih odborov, komisij in eventualno o kompletni politiki.
               Prepustimo to občinskemu svetu in naj župan bo samo kot izvajalec nalog, ki jih
               sprejema občinski svet.</p>
               <p>Toliko v kratkem o členih, za katere ocenjujem, da niso primerni za nadaljnjo
               obravnavo, skratka pa če seveda vlada ne bo sprejela drugačnih stališč tega zakona,
               novega zakona o lokalni samoupravi oziroma sprememb ne morem podpreti. Hvala
               lepa.</p>
            </sp>
            <sp xml:id="SDZ3-Redna-34-2004-02-25.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Tanka. Izvolite.</p>
            </sp>
            <sp xml:id="SDZ3-Redna-34-2004-02-25.sp63">

               <speaker>JOŽE TANKO:</speaker>

               <p>Hvala za besedo. Vsem lep pozdrav. Zdaj, kadar ni dobrih idej, se ponavadi
               predlagajo reforme in to tik pred volitvami, tako da se z veliko in pomenljivo besedo
               zbudi pozornost in opozori nase. Nekaj takega se mi poraja tudi ob prebiranju tega
               zakona. Zdaj, ker niso uspele regije, ker ni uspela reforma upravnih enot - oboje
               predvsem zaradi nesoglasij v koaliciji - je zdaj prišla zelo hvaležna tema in nam
               vladaskuša vsiliti razpravo o lokalni samoupravi in o urejanju občin. Skratka, ta
               tema je v proceduri predvsem zaradi tega, da bi se razbremenilo težko stanje, v
               katerega nas je pripeljala vlada, predvsem dominantni stranki vlade in s tem bi
               povzročili, da bi se volivci začeli ukvarjati predvsem sami s sabo, s svojim okoljem,
               svojim županom, svojim občinskim svetom, s svojo krajevno skupnostjo in da bi ob tem
               vsaj malo pozabili na fiasko okoli izbrisanih in na številne afere, ki so eskalirale
               v zadnjem času. Skratka, gre po mojem mnenju za zelo prozorno zadevo, ki ima
               pravzaprav čisto drug namen. Lokalna samouprava je zelo pomembno področje in v tega
               se je zdaj vtaknila vlada, predvsem na področje pristojnosti. Posegla je pravzaprav v
               vse relacije tako na razmerje med občino in državo, na razmerje med županom in
               poslancem, županom in občinskim svetom, na poslovanje občine in nadzor, razmere med
               občino in krajevno skupnostjo in tako dalje in je odprla vse pomembne teme, rešitve,
               ki jih predlaga, pa so na nek načinzelo provokativne, ki bolj razdvajajo kot silijo k
               povezovanju in sodelovanju. Skratka, zakon prinaša na tem področju neko anarhijo.</p>
               <p>Prvo področje, katerega bi se rad dotaknil je profesionalnost župana oziroma tudi
               združljivost funkcije župana in poslanca. Mislim, da rešitev, ki jo predlaga zakon,
               ni primerna, da je slaba, kajti, mislim, da bi vlada in državni zbor morala imeti
               interes, da doživi v tem državnem zboru soočanje s tistimi, ki veliko večino te
               državne zakonodaje testirajo na terenu. In županibi morali biti v bistvu plus v tem
               državnem zboru, kajti, ti prenosi nazaj v korekture in poprave zakonodaje so prek
               županov najhitrejši.</p>
               <p>Prav tako mislim, da v tem državnem zboru ne obstaja nobeden županski lobi, kajti,
               večkrat smo opazili, da župani tudi takrat, kadar gre za izrazito lokalno zadeve,
               glasujejo izredno neenotno in se v veliki meri podrejajo strankarski disciplini. Prav
               tako mislim, da bi bilo bolj smiselno, če bi se vlada ukvarjala s tem, kakšne župane
               lahko imamo, ali so to dobri ali slabi in da bi se bolj ukvarjala s tistimi
               rešitvami, ki bi prisilili predlagatelje in kandidate, da bi predlagali dobre
               kandidate za župane, ne pa neke slabe rešitve, ki so v škodo tako lokalni skupnosti
               kakor tudi državi potem naprej.</p>
               <p>Prav tako mislim, da je zelo slaba rešitev, da ima župan tudi pravico glasovanja v
               občinskem svetu, kajti, župan je predlagalec, bo sprejemal, bo izvajalec in na koncu
               ima celo pravico, da zadrži akt in da zahteva ponovno glasovanje in na koncu ustavno
               presojo. Skratka, poleg tistega, kar so nekateri že povedali v tej razpravi, je tudi
               ta funkcija selektorja oziroma skrb za usklajenost lokalne zakonodaje z državno, ki
               je županu poverjena, se mu s tem na nek način odvzame in po tej plati je to tudi
               sporna rešitev.</p>
               <p>Mislim, da bi morali v zakon o lokalni samoupravi predvideti tudi rešitve za tiste
               občine, ki imajo Rome, pa nimajo romskega svetnika, imajo pa vse romske probleme od
               divjih lokacij, izobraževanja, urejanja socialnih in drugih težav, konflikte na
               terenu, itd. Skratka, mislim, da kriteriji romskega svetnika ni merilo za posebno
               finansiranje oziroma za dodatno finansiranje lokalne skupnosti, ampak kriteriji bi
               moral biti dejanski romski problemi. Imamo občine, ki imajo veliko Romov, pa nimajo
               veliko problemov, imamo patudi občine, ki imajo mogoče samo dva ali tri romska
               naselja, pa veliko problemov z urejanjem teh razmer in mislim, da je eno do področij,
               ki ga bo treba rešiti, tudi to področje.</p>
               <p>Drugo, kar je še precej sporno na tem področju, so predvideni posegi države v
               lokalno samoupravo, in sicer to na področju pristojnosti občin. V tem zakonu sploh
               niso definirane in lahko se zgodi, da bo vlada reševala te pristojnosti in
               podeljevala pristojnosti občinam od primera do primera; pač, v eni občine take, v
               drugi drugačne, in nikjer te stvari niso več na splošno rešene oziroma generalne
               rešene.</p>
               <p>Prav tako je nesprjemljivo, da o oblikovanju novih občin odloča vlada, kajti to
               vsakokratni politični opciji, ki pride na oblast, dopušča in ji daje možnost, da
               občine oblikuje po svoji podobi in sestavi svoj politični mozaik. Skratka, lahko se
               zgodi, da bomo podvrženi zelo velikim spremembam in kratkim ... področju. Prav tako
               je nedopusten oziroma ni običajen nadzor nad delovanjem lokalne skupnosti, tak kot je
               tukaj predviden. V prvi fazi bo to morda res nadzorovala vlada, v nadaljnjem koraku
               se pa lahko zgodi, da bo funkcijo vlade prevzela celo upravna enota in bo dobila
               pooblastila za nadziranje lokalnih skupnosti.</p>
               <p>Kar zadeva nadzorni odbor oziroma komisijo, jaz mislim, da bi bilo morda še
               najboljše, da ni ne nadzornega odbora ne komisije in da se v zakon zapiše reden
               nadzor lokalnih skupnosti s strani računskega sodišča. Rešimo vse probleme, stvari so
               nevtralne, ne obremenjujemo se niti s političnim profilom članov niti s podrejenostjo
               županov ali nežupanov; skratka, stvar bi bila nevtralna in lahko zelo hitro, zelo
               transparentna in tudi zelo kvalitetna.</p>
               <p>Naslednji problem so kazni, ki so predvidene s tem novim zakonom za funkcionarje.
               Mislim, da je ta rešitev zelo nepoštena do funkcionarjev v lokalnih skupnostih in
               nima pravzaprav nobene podlage v nobeni rešitvi v drugi zakonodaji za javne
               uslužbence - na tak način, kot tukaj piše. In je pravzaprav zelo specifična rešitev,
               ki velja samo za lokalne funkcionarje. Poglejte, imamo veliko primerov, ko državi
               uradniki in tudi funkcionarji tolerirajo velike napake, velike nepravilnosti,
               povzroča se velika škoda, recimo pri izvajanju zakona o javnih naročilih, pa ni
               nikjer predpisana, kaj šele izvršene kakršnekoli sankcije proti najodgovornejšemu
               državnemu funkcionarju. Tu pa predvidevamo materialne in še ne vem kakšne
               odgovornosti. Skratka, izredno dvolično in zelo nekorektno. Podobno je tudi s plačami
               uslužbencev oziroma poslovodnih organov, ki so vezani na župana. Tako imamo primere,
               da bo direktor komunalnega podjetja v eni ali drugi občini imel lahko tudi dvakrat
               nižjo plačo od kolega v sosednji občini samo zato, ker je občina dvakrat večja.
               Mislim, da je to nekorektna rešitev. Verjetno tudi nimate teh stvari tako rešenih na
               področju izobraževanja, ko imamo šole z 200 pa z 800 učenci. Te zadeve vezati na
               plačo župana, je nekorektno in mislim, da bi morale biti po kakšni drugi kolektivni
               pogodbi tudi rešene.</p>
               <p>Kar zadeva samo uvrstitev zakona na dnevni red, mislim, da gre pa ponovno za napako
               vodstva državnega zbora, kajti ta zakon je bil uvrščen, kljub temu da ima v tej fazi
               predlagano zaenkrat še neustavno rešitev glede oblikovanja pokrajin. Mislim, da bi
               predlagatelj zakon moral zavrniti in ga pred ustavnimi spremembami ne bi smeli
               obravnavati v državnem zboru. To je velika proceduralna napaka.</p>
               <p>Napaka je tudi to, da vlada oblikuje zakon o lokalni samoupravi na osnovi različnih
               izkušenj v različnih državah, ki imajo različne ureditve. In od vsake države se
               pobere v zakon o lokalni samoupravi neka rešitev in tako dobimo na koncu povsem
               nekonsistentne rešitve, ki povzročajo več ali manj same težave. Tudi sama uveljavitev
               zakona, mislim, da so roki prekratki. Katerakoli reforma se načrtuje, pa imate tudi
               že izkušnje z Evropsko unijo, vidite, da so vse te reforme zamaknjene štiri, pet let
               v prihodnost. Se pravi, tako da se imajo vsi tisti, ki jih te stvari zadevajo,
               možnost pravočasno in kvalitetno pripraviti. Mi pa ponavadi sprejmemo reformo, velja
               pa 15. dan z mogočimi nekaterimi prehodnimi rešitvami in tako naprej. Skratka,
               izredno malo časa za uveljavitev na tem področju.</p>
               <p>In ocenjujem, da je zakon, predlagan kot je, predvsem zaradi tega, ker ruši te
               rešitve, ki so bile do sedaj relativno solidne, da bo ta zakon povzročil ponovno
               anarhijo, ponovne probleme v lokalni skupnosti, ponovne rebalanse občin, združevanja
               in premike in tako naprej. Ocenjujem, da je ta zakon neprimeren za nadaljnjo
               obravnavo, in mislim, da bi bilo mnogo boljše, da bi ob kakšnem podobnem predlogu
               reforme dobili tudi kakšne kvalitetne podlage glede rešitev, ki naj bi jih potem v
               perspektivi tak zakon tudi prinesel. Tudi pri oblikovanju občin. Skratka; cilja ni,
               modela ni, pooblastil bianco izjemno veliko in dogaja se lahko marsikaj. Mnogo se jih
               lahko ukine, nekateri so novi, eni sepridružijo sem, eni tja - skratka, s tem se pa
               izredno vpliva tudi na politično sliko županov v lokalnih skupnostih. In mislim, da
               tak postopek ni primeren. Hvala.</p>
            </sp>
            <sp xml:id="SDZ3-Redna-34-2004-02-25.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, samo pojasnilo. Zakon je poslovniško korektno uvrščen na
               dnevni red. Točno veste, da sum protiustavnosti morebitne predlagane zakonske
               ureditve ni stvar presoje tega zbora. V kolikor bi sprejeli tako zakonsko ureditev,
               seveda se zahteva na ustavnem sodišču presojo takega sprejetega člena.</p>
               <p>K besedi vabim gospod Beuermanna. Izvolite.</p>
            </sp>
            <sp xml:id="SDZ3-Redna-34-2004-02-25.sp65">

               <speaker>RICHARD BEUERMANN:</speaker>

               <p>Hvala za besedo, gospa podpredsednica. Spoštovani gospod minister, predstavniki
               vlade, kolegice in kolegi! Jaz bom pravzaprav kratek, ker bom govoril samo o eni
               zadevi, in sicer o pravni subjektiviteti krajevnih skupnosti oziroma o namenu zakona,
               da to pravno subjektiviteto krajevnih skupnosti ukine.</p>
               <p>Poglejte, prihajam iz občine, ene tistih občin, ki v svojem statutu zagotavljajo
               pravno subjektiviteto svojim krajevnim skupnostim, in menim, da je ta odločitev
               občine bila v preteklosti še kako pravilna.</p>
               <p>Recimo, pred seboj imam celo memorandum o nujnosti in smotrnosti ohranitve pravne
               subjektivitete krajevnih skupnosti. To je dokument, ki je nastal v eni od naših
               krajevnih skupnosti in v katerem je ogromno argumentov, zakaj bi bila ukinitev pravne
               subjektivitete krajevnim skupnostim velika napaka. Danes je bilo že precej slišati na
               to temo in mene zelo veseli, da pravzaprav nisem slišal niti ene same diskusije
               nobenega od poslancev in poslank, ki bi nekako dajal prav predlagatelju, kar se tiče
               pravne subjektivitete. Zavedati se je seveda potrebno, da imamo v Sloveniji pač zelo
               različno situacijo od občine do občine. Da imamo občine, ki so nastajale iz krajevnih
               skupnosti in kjer krajevnih skupnosti sedaj seveda zaradi majhnosti občine sploh
               nimajo in imamo tudi občine, kjer pravzaprav ni prišlo do delitev ali pa je prišlo
               celo na način kot v primeru občine Vrhnika, kjer je občina Borovnica nastala mimo
               volje ljudi. Jaz sem o tem v državnem zboru govoril večkrat, pa vsakič posebej
               izkoristim priliko, da to povem. Krajani Borovnice so se takrat na referendumu
               odločili proti samostojni občine, nimajo 5.000 prebivalcev, ampak kljub temu je
               državni zbor takrat sprejel odločitev in občino Vrhnika razcepil. Toliko o tem, ko je
               večkrat govor o tem, kako se spoštuje in ne spoštuje volja volivcev, volja ljudi in
               tako naprej. Govori se samo takrat o nespoštovanju, ko gre za to, da nekdo nima
               pravice do manjše občine, ko je stvar obratna, se pa zamolči. Podobna zgodba je pri
               občini Koper, seveda. Tako se mi zdi, da bi moral predlagatelj dejansko upoštevati
               prvi odstavek 140. člena ustave Republike Slovenije, ki seveda govori: v pristojnosti
               občine spadajo lokalne zadeve, ki jih občina lahko ureja samostojno in ki zadevajo
               samo prebivalce občine. To pomeni, dajmo prepustiti, da občine same urejajo tovrstne
               zadeve, vezanene delitev, na ožje dele občine, na njihovo subjektiviteto in tako
               naprej.</p>
               <p>In ko sem ravno pri besedi bi žele še malo komentirati zgodbo okoli županskega
               lobija, okoli županov in tako dalje. Poglejte, same sem bil tudi en mandat tudi
               podžupan, tako da imam tudi izkušnjo opravljati ti dve pomembni funkciji hkrati. In
               odkrito rečeno, prepričan sem, da funkcija župana in podžupana nikakor ni primerna,
               ni združljiva s funkcijo poslanca. Kolega Veber je prej govoril, da bi bilo potrebno
               seveda se potem pogovarjati tudi o absolutni nezdružjivosti, češ da tudi občinski
               svetnik ne bi smel biti hkrati tudi poslanec. No, to se mi zdi pa nekoliko pretirana
               zadeva, kajti menim, da je poslanec tudi dolžan, da se seznanja s problematiko
               okolja, v katerem živi in dela.</p>
               <p>Prej je neko omenil, da ni županskega lobija in da se to nič ne pozna. Ampak
               zanimivo, da vsi župani, ki zagovarjajo možnost ohranjanja teh dveh funkcij, skratka
               združitev teh dveh funkcij, pravzaprav govorijo isto. Vsekakor upam, da bo zakon
               nezdružljivost dejansko tudi dosegel. Hvala lepa.</p>
            </sp>
            <sp xml:id="SDZ3-Redna-34-2004-02-25.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič. Izvolite.</p>
            </sp>
            <sp xml:id="SDZ3-Redna-34-2004-02-25.sp67">

               <speaker>MAG. JANEZ DROBNIČ:</speaker>

               <p>Hvala lepa za besedo. Najprej je treba poudariti to, da vlada velikokrat pride z
               nekimi celovitimi zakoni, nekako da bi dala vtis vsemogočnega, vsevednega in da je
               treba vse stare stvari odmakniti in priti s popolnoma novimi rešitvami. Marsikdaj bi
               človek tudi pristal na to, če bi bile zadaj rešitve celovite in bi bile tudi skladne.</p>
               <p>Pri zakonu o dohodnini prihaja vlada s celovitim zakonom, ampak ko pa pogledamo, kje
               je ključni del, ki bi ga morali že pred sedmimi leti sprejeti, je pa ravno tista
               ustavna odločba; in tista ustavna odločba se pa "falirano" notri uveljavlja. To je
               princip, ki je nekako vpleten tudi v ta zakon. Mislim, da bi bilo mnogo bolj
               preprosto in enostavno in tudi dostojno, če bi se lotili tistih ključnih vprašanj, ki
               so resnično sporne v naši državi, ki so produkt in posledica nujnosti uvajanja
               demokratičnega sistema. Zaradi uveljavljanja tistih sprememb, ki so nujne, zaradi
               demokratičnega deficita, v praksi. Mnogo lažje bi prišli do rešitev. Nezdružljivost,
               povsem jasno je, da je nezdružljivost je treba uveljaviti - nezdružljivost
               zakonodajne in izvršilne veje oblasti - kjerkoli in na kateremkoli nivoju. Tukaj ni
               vprašanja. Kadarkoli se pojavi konflikt interesov, je to takoj rdeč signal, da je
               potrebno narediti. Ne, ali mi navijamo za to ali ne, ali nekdo se zavzema za to, da
               ni, da mu bolj "paše", ali je županski lobi - to sploh ni problem. Ali obstaja
               konflikt interesov - če obstaja, potem se nehajmo pogovarjati. Mora tako biti! Je pa
               potrebno ta konflikt interesov uporabiti tam, v koristnostne zadeve. Tisto, kar je
               nezdružljivo, je treba postaviti tako, da vladajoči del obvladuje eno pozicijo,
               opozicija pa nadzorstveno. To je potrebno uveljaviti, tam, kjer se kaže konflikt
               interesov skozi dva organa, kjer ne bi smel sedeti. In spet analizirajmo institucije
               oziroma princip delovanja na lokalni ravni in bomo hitro prišli do rešitev, zakaj
               potem tudi potrebujemo nadzorne odbora in čemu naj služijo nadzorni odbori: zato da
               bo lokalna skupnost oziroma občina delovala bolj zakonito, kar se tiče financ bolj
               jasno, bolj odgovorno in pošteno. Tako kot je že poslanski kolega Bajuk rekel, veste,
               saj vsi načeloma delamo pošteno, če pa nas nekdo resnično nadzoruje, pa delamo to še
               bolj pošteno. Zato je potrebno vzpostaviti te mehanizme nadzora. Imamo polno
               problemov tudi v mestni oblasti. Če bi se vzpostavljali ti mehanizmi nadzorov s
               strani druge pozicije, bi zadeve bile čiste, ne bi prišlo do takšnih afer. O tem se
               pogovarjamo, ko govorimo o lokalni samoupravi. Zato je razumljivo, da se iz teh
               postavk, ki sem jih navedel, seveda zavzemam za nezdružljivost zakonodajne in izvršne
               funkcije, bodisi župan v smislu odločanja bodisi župan kot izvršna veja; tudi
               nenazadnje s poslansko funkcijo. Čeprav to razmerje ni na istem nivoju in nima
               enakega pomena. Zlasti so konflikti interesov na istem nivoju izredno problematični.
               Tako je tudi z nezdružljivostjo občinskih funkcij, bodisi župana ali ostalih z delom
               oseb pri osebah javnega prava. S to pobudo s strani vlade se z njo strinjam. Nikakor
               pa nismo za ukinitev torej teh ožjih delov občin, se s tem ne strinjam, kakor tudi
               ne, da bi torej župan s svojim glasom sodeloval pri sprejemanju odločitev občinskega
               sveta, torej ta namera ministrstva. Torej, kolikor bomo, še enkrat ponavljam, to
               zapopadli, ta tipičen konflikt interesov, delitev oblasti, potem nam bo mnogo stvari
               mnogo bolj jasnih. Hvala lepa.</p>
            </sp>
            <sp xml:id="SDZ3-Redna-34-2004-02-25.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kanglerja. Izvolite.</p>
            </sp>
            <sp xml:id="SDZ3-Redna-34-2004-02-25.sp69">

               <speaker>FRANC KANGLER:</speaker>

               <p>Hvala za besedo. Glede na to, da imamo danes splošno razpravo, prvo branje, se ne bi
               želel dotakniti v tem zakonu v konkretni dikciji posameznih členov, vendar bi želel
               poudariti, da sem zelo zainteresirano, spremljal nastopa posameznih poslanskih
               skupin, predstavitev stališč in da lahko ocenim, da ni največjega vzdušja v tej
               dvorani, političnega vzdušja, da bi ta zakon na ta način sprejeli. Zelo sem spremljal
               razpravo, ko posamezni člani parlamenta govorijo o združitvi in nezdružitvi poslanske
               funkcije z združitvijo županske funkcije. Tudi moja razprava je bila na odboru za
               notranjo politiko v tej smeri ali so naši slovenski župani "zaraženi", da nekateri
               vidite, da ni prostora za njih v tej dvorani. Ali to pomeni, da ni prostora potem
               tudi ne za občinske svetnike? Zelo sem bil presenečen s stališčem Nove Slovenije, da
               temu nasprotuje, da bi župani, ki so legitimno izvoljeni s strani ljudstva v ta
               državni zbor, bili moteči faktor v tem državnem zboru in da je ta funkcija po
               njihovem nezdružljiva, pri čemer pa ne poudarijo, da je tudi funkcija občinskega
               mestnega svetnika na nek način potemtakem tudi nezdružljiva in še katerega drugega
               državnega organa, ki so posamezni poslanci člani tega državnega zbora ali sveta. Je
               pa res, da pa v tej dvorani govorijo tudi proti županom tisti poslanci, ki so tudi
               kandidirali za župane, pa volitev niso dobili in po mojem osebnem mnenju iz
               revanšizma do tega, ki niso dobili dovolj glasa ljudstva v večini 50%, ker županske
               volitev so neposredne volitve, nasprotujejo, da bi župan, ki prihajajo predvsem iz
               manjših občin, opravljali tudi istočasno funkcijo poslanca. Moje osebno mnenje je, da
               je funkcija združljiva, vsak posameznik pa naj oceni, ali je sposoben to delo tako v
               državnem zboru in tako v lokalnem nivoju tudi opraviti.</p>
               <p>Veliko smo govorili o zakonu o lokalni samoupravi, predvsem bi pa rad poudaril, da me
               moti ena druga stvar; zakaj nimamo danes ob prvi obravnavi tudi zakona o financiranju
               mestnih občin in občin. Zakaj ni tega zraven? Ali se vam zdi pošteno ali pa krivično,
               pa bom dal za primerjavo mestno občino Ljubljana in mestno občino Maribor. Mestna
               občina Maribor komajda zbere proračunskih sredstev za 19 milijard, komajda, mestna
               občina Ljubljana 61 milijard. Ne nasprotujem temu denarju, temu proračunu, ki ga
               Ljubljana dobi, ker si ga po tistem količniku in po zakonodaji, ki jo imamo trenutno
               v veljavi, tudi zasluži. Vendar, povejte mi ali je pošteno ali imamo dvorazredne
               ljudi v tej državi, da nekdo, ki živi v glavnem mestu, kjer so vse ustanove državne,
               večje firme, dobro plačane službe, večji osebni prihodki in na ta način se tudi
               proračun občin, bogatih občin povečajo, z razliko za tiste, ki v mestu Mariboru
               komajda zaslužijo 100.000 tolarjev in mestni proračun slabše ali sploh ne morejo
               napolniti - potrebe ljudi tako v eni ali drugi ali v tretji mestni občini, tudi Kopru
               ali Novi Gorici so pa enake. Zato je moje mnenje, da bi morali ob tako pomembni
               zakonodaji tudi obravnavati zakon o financiranju mestnih občin in tudi drugih občin.
               Čisto smo pozabili na zakon o skladnejšem regionalnem razvoju, ki je bil sprejet
               izključno zaradi tega, da bi te razlike med enimi in drugimi občinami zniževal s temi
               spodbudnimi regionalnimi skladi in s tistimi rezerviranimi sredstvi v državnem
               proračunu, ki bi morala biti rezervirana za skladnejši regionalni razvoj, pa si ga
               nekateri posamezniki ali v različnih političnih opcijah tolmačijo čisto po svoje. Kar
               se tiče statuta občin in krajevnih skupnosti, danes generalno gledano z zakonom o
               lokalni samoupravi ukiniti krajevne skupnosti, bi bilo zelo neutemeljeno in veliko
               politično vprašanje. Zakaj? Popolnoma iz strokovnega zornega kota, glede na to, da
               tudi sam prihajam iz občine, kjer so ukinili krajevne skupnosti. Pa poznam druge
               občine, kjer imajo krajevne skupnosti, pa poznam tretje občine, kjer so poskušali
               ukiniti krajevne skupnosti. Vendar občine so zaokrožena celota skupine ljudi,ki
               geografsko "pašejo" tako ali drugače skupaj. Je pa res, da so pa tudi občine, ki so
               geografsko razvlečene s svojimi kraji in bi na ta način, ko bi mi z zakonom o lokalni
               samoupravi ukinili krajevno skupnost, ukinili tudi tisto celico. Jaz mislim, da
               toliko legitimnosti in spoštovanja do občinskih svetov, do županov moramo imeti v tej
               hiši, da naj sami s svojimi statuti opredelijo svoje krajevne skupnosti oziroma vaške
               ali mestne četrti, kakorkoli želite. Prepustimo stvar posamezni občini, prepustimo
               dvotretjinski večini mestnih svetov ali pa občinskih svetov, ki bo o tem
               odločala.</p>
               <p>Glasovalna pravico okoli župana. Ne vem, zakaj bi župan moral dobiti glasovalno
               pravico v mestnem svetu ali v občinskem svetu. Ne vem, od kod takšna zahteva. Če
               organe občine delimo na tri organe: na župana, občinski svet in nadzorni odbor, je
               nezdružjivo oziroma neskladje med eno vejo oblasti znotraj občine in drugo vejo
               oblasti, da bo župan istočasno imel funkcijo posameznega svetnika. Prepričan sem, da
               v večini se župani strinjajo na ta način, da naj svetniki odločajo, župan pa izvršuje
               tisto, kar je občinski svet sprejel. Največja nerodnost te koalicije ali tega
               državnega zbora pa bi bila, če bi sprejeli zakon, kjer bi zapisali, da bi vlada
               razrešila župana ali občinski svet.Največja norija.</p>
               <p>Spoštovani kolegi in kolegice! Verjemite mi, da so župani bili izvoljeni na večinskih
               volitvah. Njega je izvolilo ljudstvo tako kot na referendumu in njega je ljudstvo
               postavilo za župana in ljudstvo ga bo tudi odstavilo kot župana. Tega se moramo
               zavedati, večina, več kot 50% ljudi, ki je prišla volit se je odločila za človeka, ki
               mu zaupa, da vodi občino. In če dovolimo, da bo vlada razrešila župana, se pravi,
               bomo dovolili to, da bomo posegli na lokalni nivo en velik kaos. Ko bodo eni na
               oblasti, recimo levi, bodo desne župane razreševali, ko bodo desni na oblasti, bodo
               leve razreševali. In to ne vodi nikamor. Imeli smo že takšen primer, da je vlada
               poskušala prek državnega zbora razrešiti župana, vendar smo spoznali, da takšna
               poteza nebi bila primerna, da bi se državni zbor in tako vlada spustila na tisti
               lokalni nivo, kjer neposredno odločajo občani.</p>
               <p>Predstavnica LDS-a, ki je podala svoje stališče poslanske skupine, je povedala, da
               se poslanci večkrat obnašamo, kot lokal patrioti, ne glede na funkcijo, ali je župan
               ali ni župan, je občinski ali ne. Jaz mislim, da je to čisto normalno, biološko,
               človeško in politično početje. Vsak se bori za svoj konec, za svoj predel, je pa res,
               da je pa velikokrat povzročitelj nekdo drug, da se posameznik odloči, da stopi na
               stran lokal patriotizma in da svoj glas na ta način širi. Če je človek prizadet in če
               razume, da nekatere stvari ne tečejo tako, kot bi morale - enakopravno, enakomerno,
               skladnejše, regionalno - je čisto normalno, da se oglasi inpove svoje stališče iz
               tistega okolja, iz katerega prihaja. Zato imamo 88 volilnih okrajev, zato imamo 88
               predstavnikov ljudstva, 2 narodnosti. Prav gotovo je, da smo imeli poskus v tem
               mandatu, da si je nekdo želel prav to, kar sem sedaj povedal: s spremembo volilne
               zakonodaje to krepko poseči in spremeniti, da bi ta glas, ki prihaja iz celotne
               Slovenije, na ta način tudi zadušili, to je nedopustno in na to ne morem pristati.</p>
               <p>Prav tako podpiram mnenje in tudi stališče predstavnice poslanske skupine LDS, da bi
               bilo pametno in smotrno razmisliti o podaljšanju mandata občinskemu svetu in županu
               iz štirih na pet ali šest let po vzoru nekaterih evropskih držav. Za mene osebno bi
               bilo sprejemljivo, da so lokalne volitve za župana in občinski svet vsakih pet let
               oziroma šest let, vendar ta dikcija, če bo to večina sprejela, naj začne veljati z
               novimi lokalnimi volitvami, da ne bi kdo narobe razumel, da želimo tem županom ali
               tem občinskim svetom podaljšati mandat. To bi bilo pametno, smotrno in ljudje naj
               odločijo o tistem županu, kateremu tudi zaupajo.</p>
               <p>Seveda amandmajev je bilo napovedanih veliko k temu zakonu, tako da je kar veliko
               pomislekov glede posameznih členov in dikcij. Mogoče bi bilo bolj smotrno, da bi
               vlada umaknila ta predlog zakona in nekatere pomisleke, ki smo jih danes dali tako iz
               vseh poslanskih skupin in tudi posameznikom, da pripravi novo dikcijo, kajti v
               nasprotnem primeru bomo na odboru za notranjo politiko imeli kar veliko dela, ker bo
               kar veliko amandmajev, ki jih bodo neposredno vložili na posamezne člene tega zakona.
               Res pa je, da bi nam olajšali delo, če bi na te pripombe in stališča, ki so bila dana
               s strani poslanskih skupin, že vlada sama pripravila v drugem branju amandmaje in
               tudi znotraj koalicije uskladila na ta način, da bi lahko potem poslanci tako na
               odboru kot poslanske skupine, ki bi amandmaje predlagale, podprli. Vem, da vlada ne
               more vlagati, vendar znotraj koalicijske stranke lahko vložijo amandma, ki ga
               pripravijo predstavniki vlade. Vendar morajo biti takšni amandmaji dobro premišljeni,
               usklajeni znotraj koalicije.</p>
               <p>Glede na to, da sem poslušal razpravo in nastop posameznih stališč poslanskih skupin,
               bi lahko z vso odgovornostjo dejal, da ta zakon ni v celoti usklajen oziroma da so
               velika razhajanja glede posameznih pogledov. V tem danem trenutku se ne morem
               odločiti, kako se naj opredelim do tega predloga zakona. Sam bom poskušal še
               spremljati razpravo v tej dvorani posameznih poslancev. Svojo sliko sem si ustvaril
               pri stališčih poslanskih skupin in bojim se, da bo v drugem branju težko delo, da
               bomo prišli do takšnega zakona, ki bi bil po godu večine v tem državnem zboru.</p>
            </sp>
            <sp xml:id="SDZ3-Redna-34-2004-02-25.sp70">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Pukšiča, ki je svojim poslanskim kolegom Jerovškom
               zamenjal vrstni red. Izvolite.</p>
            </sp>
            <sp xml:id="SDZ3-Redna-34-2004-02-25.sp71">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Kolegice in kolegi, gospod minister z državno
               sekretarko in sekretarjem!</p>
               <p>Pravzaprav vi, ki danes sedite na vladni strani verjetno direktno niste krivi, da je
               ta zakon danes v obravnavi. Dejstvo pa je, da ni modro in da ni pametno, da vladna
               koalicija pripravi oziroma predlaga spremembo zakona o lokalni samoupravi nekaj
               mesecev pred državnozborskimi volitvami. Ni pametno, je pa očitno nujno za vladno
               koalicijo, ker bolj pametnega dela nima. Čeprav sevedabi ga morala imeti, glede na
               jasno sliko, da nam manjka približno 50 zakonskih dokumentov, ki so evropski, ki so
               povezani z vstopom v Evropo, bi bilo seveda bistveno bolj pametno, da bi obravnavali
               to evropsko zakonodajo. Danes bomo za zakon o lokalni samoupravi porabili nekaj več
               kot pet ur, skoraj šest ur razprave. In že od različnih razpravljavcev je bilo jasno
               povedano, da, prvič, zakon ni niti usklajen za prvo branje v koaliciji, drugič, tako
               različna stališča do tega zakona imajo posamezniki, da sem skoraj osebno prepričan,
               da ta zakon ne more dobiti podpore za nadaljnjo obravnavo.</p>
               <p>Še en razlog je, zakaj ta zakon ne more dobiti podpore za nadaljnjo obravnavo.
               Enostavno se mi zdi škoda, da bi še enkrat porabili pet ali pa mogoče celo deset ur,
               ker bo obravnava o amandmajih. Vsi členi pravzaprav, v glavnem vsi členi bi seveda
               morali biti amandmirani in seveda okoli tistega bi se razvile pri posameznih členih
               precej široke diskusije in razprave. Zato bo za ta parlament in to vlado najboljše,
               vlada se nam bo verjetno zahvalila, če temu zakonskemu dokumentu ne bomo dali podpore
               za nadaljnjo obravnavo.</p>
               <p>Drugo pa, zakaj se mi zdi takšen način in nekaj mesecev pred državnozborskimi
               volitvami neprimerno obravnavati takšno materijo, je pa naslednji. Poglejte, jaz sem
               že nekajkrat povedal, da je minister za finance tisti, ki je danes guverner narodne
               banke, potem je tisti minister za finance, ki je danes predsednik vlade, in sedaj že
               tretji minister in vsi trije so obljubljali, da bodo pripeljali zakon o financiranju
               občin v državni zbor in zakon o finančni izravnavi. Tega zakona še do danes ni iz
               enega preprostega razloga, ker tako od prvega do tretjega vsi pravzaprav, ne
               direktno, ampak posredno, priznavajo, da tega ne upajo narediti, ker tako ali tako
               večino vladnih odločitev diktira bela Ljubljana.</p>
               <p>In zakon o financiranju občin je največ privilegijev, s tisto spremembo na 35%
               dohodnine, je prinesel Ljubljani, preko 80% čez tako imenovano porabo. Zato je za to
               državo dobro, da bi se skupaj v paketu obravnavali vsi trije zakoni. Po mojem najprej
               zakon o financiranju občin, zakon o lokalni samoupravi in zakon o pokrajinah. Le na
               ta način bi dobili en komplet in en sklop na tem področju. K temu nas navsezadnje
               tudi napeljuje evropska listina o lokalni samoupravi, ki je bila sprejeta tudi v tem
               državnem zboru. Takšen zakon, kot je pa ta, o katerem danes govorimo, pravzaprav ko
               sem šel čez to listino o lokalni samoupravi in ta zakon, nisem našel neke povezave. V
               bistvu je kontradiktoren z listino o lokalni samoupravi.Ta zakon dejansko določene
               zadeve še bolj centralizira in onemogoča odločanje na lokalni samoupravi tam, kjer bi
               bilo to nujno, oziroma kjer je edino logično.</p>
               <p>Kako si predstavlja nadaljnji razvoj te lokalne samouprave v naši državi, je ta
               vladna koalicija pokazala približno že pred letom in pol, ko smo ponovno imeli v
               obravnavi zakon o ustanavljanju občin. Spomnili se boste, da je od nekaj čez 50
               predlogov, ki so bili, bil izglasovan samo en predlog, torej ustanovljena samo ena
               novih občin. Izgovori so seveda bili različni, takšni in drugačni, predvsem pa seveda
               okoli velikosti in tako dalje.</p>
               <p>Da ne bom samo o tem, bom povedal nekaj primerjalnih podatkov, kako je to narejeno v
               Švici. Kolikor se spomnim, Švica je ena od tistih držav, ki ima nekoliko višji
               dohodek na prebivalca kot Republika Slovenije. Kakor se spomnim, je Švica ena od
               tistih držav, ki bi se ji Slovenija rada približala. Kakor se spomnim, so to celo
               napovedi nekaterih koalicijskih šefov, da bomo v desetletju počasi prišli tako daleč,
               kot je Švica. No, in če je tako, potem bi tudi pri lokalni samoupravi lahko pri
               kakšni zadevi posnemali Švico. Švica je po teritoriju približno dvakrat večja od
               Slovenije in ima približno trikrat več prebivalcev, nekaj čez 7 milijonov
               prebivalcev. Ima pa nekaj čez 3.000 občin. Povprečna površine občine v Švici je 13
               kvadratnih kilometrov in povprečno število prebivalcev 2.300. To je precej veliko
               število v povprečju, glede na takšno število občin. Boste rekli zakaj? Zato, ker ima
               največja občin Zürich nekaj če 340.000 prebivalcev. Pomembno pa je, da ima najmanjša
               občina 11 prebivalcev in da živi najvišja občina v Švici na 1.925 m in ima 150
               prebivalcev. Kje je pravzaprav takšen fenomen razvoja v Švici? Takšen fenomen razvoja
               v Švici je sigurno tudi v tem, da možnost izvajanja lastne davčne politike je iz
               nekaterih občin naredila tako imenovani davčni raj, kamor se steka kapital, se
               odpirajo nova podjetja in naseljujejo premožni ljudje.</p>
               <p>Ena od možnosti takšnega razvoja je, da poleg davkov, ki gredo zvezi, ki gredo
               kantonom in občinski davki, vse te davke pobirajo v občini. In seveda tudi v Švici
               imajo gorate in majhne občine. Povedal sem, da ima najmanjša občina 11 prebivalcev.
               Tudi po površini najmanjša občina je 0,3 kvadratnega kilometra. Da pa imajo te občine
               tudi finančno podporo in kar je na koncu pravzaprav najpomembnejše, iz te identitete
               raste motivacija in odgovornost za skupno dobrobit. Veste, to je pomembno.
               Odgovornost in motivacija za skupno dobrobit se je pokazala, gospe in gospodje, tudi
               v teh naših slovenskih 192 občinah. Če kje, potem tu.</p>
               <p>V zadnjem času veliko govorimo, veliko je napisano, veliko zadev je prišlo v javnost
               o tako imenovanih strahotnih plačah v javnih zavodih, nad katerimi ima oblast vlada.
               Nad koruptivnimi dejavnostmi v nekaterih organizacijah, kot so: SIB banka, Orion in
               tako dalje, se zgledujejo po vladnem zapravljanju denarja, kot so razni avioni, čolni
               in tako dalje. Po drugi strani pa pravzaprav v dnevnih medijih ne zasledimo večjih
               nepravilnosti, ki bi se dogajale v lokalni skupnosti. Vendarle je ta majhna pogača
               denarja tako razpršena in jo nadzorujejo torej pod prste ji gleda toliko ljudi preko
               teh nadzornih svetov in ostalih organov v lokalni skupnosti in se je ogromno,
               kamorkoli se obrnemo, vendarle danes v teh občinah spremenilo, čeprav tudi temu ni
               naklonjena davčna politika, o čemer smo seveda že večkrat tudi govorili.</p>
               <p>Če se malo vrnem na ta predlog zakona o lokalni samoupravi, na to prvo poglavje.
               Lokalna samouprava v 2. členu pravi, da se lahko z zakonom ustanovijo širše
               samoupravne lokalne skupnosti. Ja, če se spomnim, nekaj, mogoče 10 let nazaj, smo eno
               takšno obalno samoupravno skupnost občin imeli, združenih tam okoli obale. Ne vem
               sicer podrobnosti, kako je to funkcioniralo, ampak danes ni nobene potrebe po
               kakšnemustanavljanju samoupravnih lokalnih skupnosti. Za to imamo in bomo imeli,
               imamo zakon o lokalni samoupravi, zakon o financiranju in seveda zakon o pokrajinah.
               Ko bo dovolj modrosti in zrelosti, ko se bo ta zadeva, ne samo označila na
               parlamentarnih poteh,ampak potem tudi zaživela v praksi. Po mojem, koliko se spomnim,
               je bil ta zakon nekoliko prej napisan kot zakon o pokrajinah in je pravzaprav to prvo
               poglavje lahko, glede na to, da imamo že vložen zakon o pokrajinah s strani Vlade
               Republike Slovenije, pravzaprav že "pasé". To tudi kaže, da se tako pomembne
               spremembe zakonodaje, kot je zakon o lokalni samoupravi, ne da in ne more obravnavati
               ad hock, ampak je seveda spremembe na tem področju potrebno bistveno bolj temeljito
               in tehtno pripraviti in spremeniti, torej, ko se jih gre spreminjati, imeti tehtne
               razloge, tisto, kar boš spreminjal, ne pa, da že eno celo poglavje pravzaprav izgubi
               ves svoj pomen.</p>
               <p>Ne bom se spuščal več v podrobnosti, ker tako, kot sem že povedal, zdi se mi
               pomembno in dobro, če ta predlog zakona zavržemo in seveda pustimo dovolj časa, saj
               je do novih lokalnih volitev še 3 leta, da ta paket zakonodaje sprejme novi državni
               zbor in pripravi nova, jaz sem prepričan bolj sposobna, vladna koalicija. Hvala lepa.
           </p>
            </sp>
            <sp xml:id="SDZ3-Redna-34-2004-02-25.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Butolena. Izvolite.</p>
            </sp>
            <sp xml:id="SDZ3-Redna-34-2004-02-25.sp73">

               <speaker>ANTON BUTOLEN:</speaker>

               <p>Hvala za besedo, lep pozdrav predsedujoča, kolegice in kolegi, predstavniki vlade.
               Zakon, ki ga danes obravnavamo, je eden najpomembnejših zakonov, ker se dotika
               slehernega našega državljana. Zakon je zraven dobrih rešitev prinesel tudi nekaj
               novosti, ki po mojem niso dovolj premišljene, so politično sporne in ne zdržijo niti
               logične, niti pravne presoje. Marsikaj od tega je bilo danes že tu povedano, zato se
               bom skušal skrajšati in v telegrafskem stilu se omejiti zgolj na tri stvari.</p>
               <p>Prvič, urejanje pravnega statusa krajevnih skupnosti in drugih ožjih skupnosti. Naj
               povem, da prihajam z območja, kjer teh ožjih delov praktično ni, v sedmih občinah
               samo ena občina ima krajevne skupnosti, da ne bo spet očitek, da govorim
               lokalistično. Menim, da je urejanje pravnega statusa krajevnih skupnosti in pa drugih
               ožjih skupnosti potrebno še naprej prepustiti občinam samim. Občine namreč
               ustanavljajo te dele občin predvsem iz razloga, da zagotovijo večji vpliv občanov na
               odločanje v občini. Ožji deli občin pomembno vplivajo na demokratičnost odločanja v
               občini. In pomembno je tudi, da so ožji deli občin, predvsem krajevne skupnosti, v
               zavesti občanov tudi zgodovinsko utemeljeni, saj so pogosto predvsem na podeželju v
               mejah in obsegih, kjer so nekoč že bile občine. Menim, da bo ukinjanje pravnega
               statusa ožjih delov občine vplivalo na povečanje zahtev za nove občine. Konkretno iz
               občine, iz katere prihajam, če se v letu 1995 ne bi bil ukinil pravni status krajevne
               skupnosti, verjetno danes tam ne bi bilo občine.</p>
               <p>Drugič, sodelovanje župana pri odločanju občinskega sveta je po mojem
               nesprejemljivo. Ne poznam niti enega društva, organizacije, v kateri lahko odloča
               nekdo, ki ni član. In župan po položaju ni član občinskega sveta. Z glasovalno
               pravico župana se pomembno spreminja rezultat volitev. Volitve so pa temelj
               demokratičnosti nekega sistema. V občini, ki ima sedem občinskih svetnikov, z
               glasovalno pravico župana podelimo stranki, ki ima župana, 12,5% glasovalnih pravic.
               To je bistvena sprememba volilnega rezultata. Pogosto je danes bilo govorjeno tu, da
               je potrebno ločiti izvršno in zakonodajno oblast. Župan je v občini izvršilna oblast,
               občinski svet pa neke vrste zakonodajna oblast. In zdaj na občinskem nivoju ti dve
               oblasti spet prepletamo brez vsake resne potrebe. Spornost glasovalne pravice župana
               je konec koncev spoznal sam predlagatelj, kajti v zadnji alinei 29. člena ugotavlja,
               da pri odločanju o upravnih zadevah je župana pa potrebno izvzeti.</p>
               <p>No, in končno je predloženi zakon prinesel tudi tako željno pričakovano dikcijo o
               nezdružljivosti funkcije župana s funkcijo poslanca. Osebno menim - pa se bodo
               nekateri smejali - da to ni pravi zakon, kjer bi to bilo lahko urejeno. To bi moralo
               biti urejeno v zakonu o poslancih. Bom poskušal utemeljiti zakaj. Župan, ki je
               istočasno poslanec, je zaposlen v tem državnem zboru, v občini pa je neprofesionalec.
               Logično je, da tisti, ki človeka zaposluje, določa, kje še lahko tak človek kaj dela
               in v kakšnem obsegu lahko kaj dela. Firme to poznajo kot konkurenčno klavzulo.
               Seveda, to je približno tako, kot če bi v odloku o občinskem časopisu zapisali, da
               urednik, ki je neprofesionalec, pa ne sme biti zaposlen pri Delu. Obratno je seveda
               možno oziroma je pravzaprav nujno. Če bi zadevo urejali v zakonu o poslancih, bi
               lahko rešili tudi tako slavno in danes tolikokrat poudarjeno kolizijo interesov
               oziroma komplet interesov. Namreč cela vrsta - kolegice in kolegi - je tukaj notri
               ljudi, ki so tudi v konfliktu interesov. Profesorji na univerzah, zdravniki,
               predsedniki športnih zvez, čebelarske zveze, letalskih zvez in ne vem kaj vse bi
               lahko našteval. Tudi ti se delno financirajo iz državnega proračuna. Tukaj notri
               imamo člane, če ne celo predsednike upravnih odborov javnih zavodov, ki so direktno
               državnega pomena in se direktno financirajo z državnega proračuna. Prosim vas lepo,
               kje pa je tukaj konflikt interesov? Ali ga tukaj ni? Samo pri županih je konflikt
               interesov. Vseh teh je torej direktno odvisnih od financiranja.</p>
               <p>Kolezija interesov je torej eden najpogostejših argumentov za nezdružljivost. Če bi
               jo rešili v zakonu o poslancih, bi jo rešili generalno. Sedaj jo rešujemo parcialno v
               zakonu o lokalni samoupravi. Če pa jo že rešujemo v tem zakonu o lokalni samoupravi,
               potem jo pa vsaj tukaj rešimo dokončno. To se pravi, se naj ta 44. člen zapiše v
               zadnji alinei preprosto: občinska funkcija ni združljiva s funkcijo poslanca. In naj
               to velja za svetnike, podžupane in župane.</p>
               <p>Pogosto se govori, da je funkcija župana nezdružljiva s funkcijo poslanca, zato ker
               en človek ne more sedeti na dveh stolih. Prosim vas lepo! Naj mi ne zameri, kolega ni
               tukaj. Mi imamo podpredsednika državnega zbora, ki je istočasno opazovalec v
               evropskem parlamentu, profesor na univerzi, če še ima kaj prostega časa lobira za
               Interbrew baje, in še ne vem kaj vse drugega počenja. In en sam človek lahko to vse
               dela, en sam človek pa ne more biti hkrati župan pa poslanec.</p>
               <p>Drugič. Očitek in to tudi že .../Nerazumljivo./, če že hočete. Drugič, pogost očitek
               je, da v državnem zboru župani delujemo lokalistično. Prosim vas lepo, kot
               svetopisec, naj vrže kamen, kdor ni deloval lokalistično. Če okrog sebe, da ne bom
               daleč, spomnimo se zakonov, ki ste jih vlagali poslanci, ki niste župani, pa jih ne
               bom našteval. Poglejte amandmaje na proračun. Čez 200 jih je bilo. Koliko smo jih
               vlagali župani za svojo občino? Počakajmo jutri, ko bo razprava o nacionalnem
               programu izgradnje avtocest. Kako lokalistično boste delovali vsi po vrsti. Da ne
               govorim takrat, ko bo razprava o nacionalnem programu izgradnje državnih cest. Da smo
               lokalistični. To je dvoličnost. Poglejte, vsi se hvalijo, ki hodijo v Evropsko
               skupnost, kako smo uspešni, če bomo tam pridobili sedem poslancev. Saj ti poslanci
               morajo delovati v interesu celotne Evropske skupnosti, ne v interesu naše države, če
               nočejo biti lokalistični, v tem primeru. Se hvalimo, da smo pridobili svojega
               komisarja. Ta komisar bo komisar Evropske skupnosti. Pa ja ne sme delovati
               lokalistično! Potem bo naš komisar padel na rame enega župana, ki bo deloval v
               Evropski skupnosti. In kar je še posebej pomembno, če v tem zakonu ne bomo rešili
               vseh, to se pravi, tudi občinskih svetnikov in podžupanov, bo to največji občinski
               svet v državi. Namesto 17 županov, bo 30 podžupanov. Zadeva bo še slabša. Če sem malo
               cinik, predlagam, da naj potem bo tu še vsaj en župan in da bodo stroški najmanjši,
               naj bo po zakonu v državnem zboru ljubljanska županja: Če še bo županja, če ne pa
               potem župan.</p>
               <p>Tretji očitek županom, da vlečemo dve plači. V skladu z zakonom dobi župan polovico
               plače. V neki manjši občini je to manj, kot je ena sejnina v ljubljanskem mestnem
               svetu. Vprašam, ali tisti profesorji in zdravniki, ki razen poslanske funkcije tudi
               delujejo, takrat ko ni, ne rabijo, tu biti cel človek, a tisti delajo zastonj v
               interesu skupnosti, ali tudi kaj vlečejo. In tretjič, kaj pa tistih 87 županov, ki se
               neprofesionalnci, pa so bodisi zdravniki, kmetje, obrtniki in ne vem, kaj vse. V
               prejšnjem mandatu je s strani države bilo spodbujano oziroma zakonodaja baje je bila
               tako sprejeta, da bi bilo čim več županov neprofesionalcev. Takrat smo imeli ministra
               za lokalno samoupravo, ki je vedno govoril. In še četrti očitek, tega pa danes nihče
               ni tukaj povedal, pa mislim, da je bistven. Pravi razlog za izgon županov iz
               državnega zbora je prednost na volitvah v državni zbor, ki pa po mojem mnenju sploh
               ni tako jasna. 31 poslancev je predlani v jeseni kandidiralo oziroma predlani za
               župane. 13 jih ni bilo izvoljenih. To se pravi, če bi bila tazadeva tako sama po sebi
               umevna, bi vsi postali brez problema v prvem krogu župani.</p>
               <p>Drugič, prednost tako ali tako obstaja. Nihče ne more preprečiti, da nek župan ne bi
               mogel kandidirati za državni zbor. Zato, ker je pasivna volilna pravica zagotovljena
               z ustavo. Glede na vse našteto menim, da argumenti, ki se uporabljajo za
               .../Nerazumljivo./... te funkcije ne zdržijo nobene presoje, argumentirane. Politično
               pa je to zadevo možno izpeljati. In brez problema jo bom tudi sam podprl, da mi ne bo
               očitano, ampak šele takrat, če bo vsaj tisti minimum notri, ki sem ga že prej
               povedal, to se pravi, da bomo vsaj občinske funkcije v celoti razdelili oziroma
               ločili od državnih. Hvala lepa.</p>
            </sp>
            <sp xml:id="SDZ3-Redna-34-2004-02-25.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Mamića. Izvolite.</p>
            </sp>
            <sp xml:id="SDZ3-Redna-34-2004-02-25.sp75">

               <speaker>IVAN MAMIĆ:</speaker>

               <p>Hvala lepa za besedo, pozdravljam vse prisotne. Bom začel z enim ugovorom, kako boste
               merili čas, ali bi začel z ugovorom gospoda Kanglerja, škoda da ga tukaj ni, ki je
               očital Novi Sloveniji, da je ravanšistična. Ne vem, kje je on dobil vzrok za tak
               termin za Novo Slovenijo. Če ga je zbodlo to, ko je gospod Sok rekel, da je treba
               urediti ta odnos župan-poslanec, ni nič govoril, kako. Mi smatramo, da je to, nimamo
               nič proti temu, ampak naj ima pa eno plačo, naj se odloči za tisto,za katero se hoče
               in potem so lahko vsi poslanci župani ali pa obratno. Seveda je bistveno. Mislim
               združljivost. Naj dobiva eno plačo. Jaz mislim, da je to čisto v redu in da tako tudi
               razmišljamo tudi v naši stranki, čeprav ne govorim zdaj v imenu stranke. Gospod Sok
               je kandidiral lani na lokalnih volitvah in je rekel, če bi bil izvoljen za župana, da
               bi se odpovedal funkciji v državnem zboru. To je naša doslednost.</p>
               <p>Če smo že pri županu, nimam kaj dosti govoriti, glede na to, da je vse povedano. Ne
               bi rad ponavljal, kar so pred menoj povedali, samo bi rad povedal to, da če bi župan
               imel pravico glasovanja na občinskem svetu, se mi zdi malo čudno. Saj to se da
               enostavno izpeljati, naj bo svetnik. Naj svetniki med seboj izvolijo župana in pa
               podžupana in potem naj vodi sejo in ima pravico glasovanja, normalno. Kaj je to
               narobe? Saj je bil v občinskem svetu primer, ko je predsednik občinskega sveta vodil
               sejo, to bi se ponovilo, ne vem, zakaj smo sploh s tem eksperimentirali.</p>
               <p>Glede ukinjanja krajevnih skupnosti ali pa preimenovanja v neke ožje dele občine. Jaz
               si tudi ne morem predstavljati, da bi se krajevne skupnosti ukinjale, ker meni se
               zdi, da krajevne skupnosti kot take delajo in delujejo dobro na svojem področju. Če
               se jih ukine ali spremeni status alikakorkoli se temu že reče, kdo bo pa potem delal
               kaj še v krajevni skupnosti? Kdo bo še kaj delal, me prav zanima. In kako se bo sploh
               nek odbor ustanovil, če to ni zakonsko že nekje naravnano. Lahko je to neka
               iniciativa dveh treh ljudi, pa dajmo zbrati še nekaj, pa bomo mi zdaj tisti odbor in
               ne vem še kaj. To je tako voluntersko delo, ki je težavno, zahtevno in potem bodo
               tudi vse prevzeli nase, delno bodo to samo pljuvalniki v krajevni skupnosti, pa nič
               drugega. Jaz ne vem, zakaj spreminjati eno stvar,ki teče v redu. Po moje teče čisto v
               redu in sem absolutno proti takim stvarem. Imam občutek, da se igramo tudi mi v tem
               sistemu, tako kot se je v prejšnjem sistemu Kardelj, ki je zmeraj dajal neke nove
               iniciative, neke pobude, ki so seveda morale steči lepo skozi vso proceduro in potem
               se je izkazalo čez toliko časa, da je bilo vse narobe. Če so določene stvari dobre,
               ne vem, zakaj jih spreminjati, sploh pa radikalne poteze, mi ni nikakor jasno.</p>
               <p>Ustavil bi se še na majhni zadevi, pri 64. členu, kjer je napisano, bom prebral:
               Občinski svet lahko razpiše referendum na predlog člana občinskega sveta ali župana.
               Se pravi, nekdo se spomni, mislim, da sploh ni vredno niti razpravljati o tem, če se
               eden kar tako spomni. Jaz bi predlagal, da bi to bila, recimo, konkretno ena tretjina
               svetnikov ali pa naj bo tudi sam župan pa naj se potem glasuje in odloča in tako
               naprej. Hvala lepa.</p>
            </sp>
            <sp xml:id="SDZ3-Redna-34-2004-02-25.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jurija, izvolite.</p>
            </sp>
            <sp xml:id="SDZ3-Redna-34-2004-02-25.sp77">

               <speaker>AURELIO JURI:</speaker>

               <p>Hvala, podpredsednica. Po tolikšnih kritikah bom jaz malo pohval podal. Najprej naj
               spomnim, kako je bilo lepo v komunalnem sistemu. Dajmo se malo spomniti nazaj, tisti,
               ki ste bili takrat, mi boste pritrdili. Vrtci so prejemali plače, knjižnice so
               funkcionirale, krajevne skupnosti so sooblikovale proračun in se niso prezadolževale.
               Rešitve, ki jih predlaga vlada, večinoma podpiram, ker so po moje dobre in potrebne,
               tudi glasovalna pravica župana, ki morda prav zaradi tega, da je edini neposredno
               izvoljen izmed občinskih oblastnikov, je do nje najbolj upravičen.</p>
               <p>V lokalni samoupravi, če pogledamo izkušnje v Evropi, ločnice med zakonodajno in
               izvršilno funkcije prave ni. Iz tega naslova, postavljati tu to ločnico in zahtevati,
               da župan nima pravice do glasu, seveda ne vzdrži presoje najbolj razvitih in
               izkušenih sistemov lokalne samouprave.</p>
               <p>Poglejte, kot primer v Italiji, izvolitev župana prinese županu tudi večino
               občinskih sedežev. On si zagotovi ne glede na razporeditev strank, tudi večino glasov
               že, ko vstopi v občinski svet. Pozdravljam tudi rešitev, ki se tiče razrešitve župana
               oziroma razpustitve občinskega sveta. Po mojem sta primerna oba ukrepa, morata biti
               urejena. Ne nazdanje tisti, ki nasprotujete taki rešitvi, ste bili prvi, ki ste pred
               leti predlagali prisilno upravov mestni občini Koper. Država skrbi in mora skrbeti za
               zakonitost dela tudi občina. Iz tega naslova mora obstajati sistem, po katerem tisti,
               ki nezakonito dela, je ob funkcijo.</p>
               <p>Nezdružljivost. Jo podpiram. Sam sem bil župan in sem odstopil ko sem bil izvoljen
               za poslanca. Seveda zgodba je v tem, nasprotniki nezdružljivosti želijo ohraniti
               koncentracijo politične moči, zagotovo. Nasprotniki želijo, da se ta politična moč
               razprši. Seveda je rešitev, ki jo imamo danes, diskriminatorna do večine občin. Tudi
               ko bi bilo vseh 90 poslancev županov, bi ostajalo še več kot 100 občin danes, ki nima
               svojega zakonodajalca tukaj v parlamentu. Edini zame vprašljivi rešitvi sta, in mnogi
               so jih omenjali, status krajevnih skupnosti. Menim, da neubogljive krajevne skupnosti
               lahko ukrotimo drugače, ne nazadnje o tem odloči občinski svet, lahko odvzame status,
               lahko ga spremeni, ukine krajevno skupnost itn. Zato pozivam vlado, da prouči še
               enkrat vse te pripombe. Pazimo še pri vprašanju pokrajin, da morebiten neuspeh
               ustavnihsprememb naj bi zavrl oziroma onemogočil njihovo ustanovitev. Hvala.</p>
            </sp>
            <sp xml:id="SDZ3-Redna-34-2004-02-25.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Kar nekaj poslanskih kolegov je
               zamenjalo s svojimi poslanskimi kolegi, ki so tudi prijavljeni k besedi.</p>
               <p>Gospod Rokavec, izvolite.</p>
            </sp>
            <sp xml:id="SDZ3-Redna-34-2004-02-25.sp79">

               <speaker>FRANCI ROKAVEC:</speaker>

               <p>Hvala za besedo. Mogoče pri tem nastopu bi se samo še dotaknil nekaterih vprašanj,
               ki sem se jih mogoče že prej tudi dotaknil. Bistvena ugotovitev tega predloga zakona
               se mi zdi ugotovitev, kakršen je odnos države do lokalne samouprave. Predstavnik
               poslanske skupine Desus je povedal, da je to koncept centralizirane decentralizacije.
               Ugotavljam, da je to bolj koncept centralizirane centralizacije. Zakaj? Povedal sem
               že na začetku, nesprejemljivo se mi zdi dejstvo, da vlada še ni prišla v ta parlament
               oziroma vsaj hkrati s tem zakonom z zakonom o financiranju občin. Toliko kot je bilo
               povedano o tem vprašanju, o teh problemih, in da o vsem tem ne vidimo rešitve, menim,
               da gre za dobesedno ignoriranje in arogantni odnos do lokalne samouprave oziroma do
               problematike občin. Seveda verjetno zaradi dejstva občutljive teme. Enkrat so
               državnozborske volitve, drugič so lokalne volitve in dejansko politika nima moči, da
               bi se spopadla s tem problemom, ki je pa po moji oceni ključen.</p>
               <p>Drugo, zakaj menim, da je dejansko tak koncept tega zakona, pravne osebe krajevne
               skupnosti, je bilo rečeno že veliko. Kdorkoli vztraja pri tem razmišljanju, da je
               potrebno generalno prepovedati pravno osebo krajevnim skupnostim ne pa to določbo
               dati v presojo občinam, da uredijo v svojih statutih, potem po moji oceni ne pozna
               življenja v stvarnosti v tej državi. Ne pozna. Kjer so majhne občine, te lahko
               funkcionirajo iz enega centra. Večje občine po pravilu, vsaj po obsegu v tem
               trenutku, ne morejo uspešno funkcionirati, če nimajo pravnih oseb krajevnih
               skupnosti. Enostavno tam, kjer je ta pravna subjektiviteta ukinjena, pade jermen z
               ramen ljudem. Rečejo, sedaj pa občino imejte, delajte to, kar ste si želeli. In
               pridemo iz dežja pod kap.</p>
               <p>Naslednje, na kar bi se tudi v tej razpravi osredotočil, je pa 17. člen -
               odškodninska odgovornost občinskih funkcionarjev. Vse lepo in prav je, da se je to
               zapisalo enkrat v enem zakonu za funkcionarje. Ampak zakaj pa samo za občinske
               funkcionarje? Ne, vlada bi morala priti, ko pride s takim konceptom za lokalne
               funkcionarje, mora priti tudi z rešitvijo oziroma jo vsaj napovedati, rešitev tudi za
               državne funkcionarje oziroma visoke državne uradnike, ki lahko, in vemo tudi iz
               primerov, bistveno bolj oškodujejo lahko to državo, kot na lokalni ravni. Jaz imam
               celo občutek, da so dejansko na lokalni ravni v tem obdobju 10-ih let po uvedbi
               lokalne samouprave pravi kriminalci. Ko berem 17. člen oziroma ta poglavja. Kar pa
               dejansko ni res. Jaz sem prepričan, da so lokalni funkcionarji, naj si bodo župani,
               podžupani, svetniki in tudi ostali naredili zelo veliko za to državo in za posamezno
               občino in da glede na posamezne primere, ne moremo to vprašanje posploševati in ga
               celo potencirati, sploh pa na državno raven. Samo mimogrede, da v tem trenutku še
               enkrat spomnim pri zakonu o preprečevanju korupcije in nasprotju interesov je tudi
               bila sprejeta ta določba v tem zakonu, da bodo morali vsi občinski funkcionarji
               posredovati novemu uradu poročilo o premoženjskem stanju, tudi tisti občinski
               svetniki, ki mogoče dobijo sejnino mesečno pet ali deset tisočakov. Lovimo dejansko
               tatiča, ki ga sploh ni, nam pa uhajajo dejansko milijoni na drugi strani, ki so pa
               pač nedotakljive osebe.</p>
               <p>Preden zaključim, še nekaj o nezdružljivosti. Mislim, da je gospod Butolen povedal
               vse, ampak dodal bi pri tem samo še to, ko je on govoril ali ko je prej govoril tudi
               moj poslanski kolega Čebulj, sta govorila ministru, nasprotovala ministru. Prej bi
               jima to lahko škodovalo, kot koristilo pri opravljanju njune županske funkcije. Hvala
               lepa.</p>
            </sp>
            <sp xml:id="SDZ3-Redna-34-2004-02-25.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jeriča. Izvolite.</p>
            </sp>
            <sp xml:id="SDZ3-Redna-34-2004-02-25.sp81">

               <speaker>MIRAN JERIČ:</speaker>

               <p>Hvala za besedo, gospa podpredsednica. Spoštovani predstavniki vlade, spoštovane
               poslanke in spoštovani poslanci. Jaz bom začel tam, kjer je gospod Rokavec končal.</p>
               <p>Tudi jaz se skoraj v celoti strinjam z razpravo poslanskega kolega Butolena. Rad bi
               poudaril to, da je po mojem mnenju sprejem zakona o lokalni samoupravi nujen. Od leta
               1993 pa do danes smo sprejeli kar 8 sprememb in dopolnitev tega zakona. Eden od
               pomembnih razlogov za sprejem tega zakona je tudi vrsta novih zakonov na področju
               javne uprave, ki smo jih sprejemali tudi v tem mandatu. Veliko rešitev v tem zakonu
               je dobrih, jaz se z njimi strinjam in jih tudi v celoti podpiram. Katero so, mislim,
               da je dobro povedala naša predstavnica poslanske skupine, gospa Oražmova.</p>
               <p>S tistimi rešitvami, s katerimi se pa ne strinjam, pa mi dovolite, da samo na kratko,
               bom rekel, jih navedem. Ne strinjam se z glasovalno pravico župana. Tudi po mojem
               mnenju se meje delitve pristojnosti na lokalni ravni s tem podirajo. Župan je na nek
               način izvršilna veja oblasti na lokalni ravni, občinski svet pa zakonodajna. In po
               moje je to slaba rešitev, ne samo iz vidika, da se s tem tudi na nek način spremenijo
               volilni rezultati, ampak tudi s tega ustavnega načela delitve oblasti tudi na lokalni
               ravni.</p>
               <p>Kar se tiče odgovornosti za škodo na lokalni ravni, jaz se strinjam in vem, da je
               vlada pač prišla s to rešitvijo, ker danes v tem trenutku obravnavamo zakon o lokalni
               samoupravi. Vendar jaz pričakujem od naše vlade, da bo to rešitev dosledno spoštovala
               in izpeljala za vse nosilce oblasti v tej državi. To se pravi, da bo podobna rešitev
               tudi v ostalih zakonih, ki bodo prišli na vrsto malo kasneje.</p>
               <p>Kar se tiče samostojnosti oziroma pravni status krajevnih skupnosti. Po mojem mnenju
               je bolje, da to rešitev prepustimo občinam oziroma da je to urejeno v občinskih
               statutih. Jaz mislim, da so se občinski sveti, tudi na predlog statutarne komisije v
               tem obdobju, odgovorno odločali za rešitve na tem področju in po mojem mnenju je
               bolje, da to pustimo v pristojnosti lokalne skupnosti, ne pa da to uredimo v zakonu.</p>
               <p>Jaz bi na nek način podprl tudi to idejo, ki jo je dala gospa Cveta, okoli dolžine
               mandatov. Pa ne iz razloga, ker v tem trenutku opravljam tudi župansko funkcijo. Po
               mojem bi bilo dobro, da na vseh ravneh preverimo dolžine mandatov in se odločimo o
               najboljši rešitvi tudi na lokalni ravni.</p>
               <p>Ne strinjam pa se tudi z rešitvijo, ki je zapisana v zakonu glede razrešitve županov
               oziroma občinskega sveta, da je to pač pristojnost vlade. Po mojem mnenju, če se
               uporabi ta skrajni ukrep, naj bo to pristojnost državnega zbora. Jaz verjamem, da so
               predlagatelja vodili dobri nameni, ampak po mojem mnenju je boljša rešitev, da to
               ostane v pristojnosti državnega zbora.</p>
               <p>Tako kot sem povedal, zakon bom podprl, ker se mi zdi, da ga je potrebno sprejeti in
               seveda vgraditi oziroma sprejeti nekatere nove rešitve. Hvala lepa.</p>
            </sp>
            <sp xml:id="SDZ3-Redna-34-2004-02-25.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kontiča. Izvolite.</p>
            </sp>
            <sp xml:id="SDZ3-Redna-34-2004-02-25.sp83">

               <speaker>BOJAN KONTIČ:</speaker>

               <p>Hvala lepa. Večino sem v predstavitvi mnenja poslanske skupine oziroma stališča že
               povedal, pa tudi časa mi je ostalo zelo malo. Jaz mislim, da kljub vsem danes
               naštetim pomislekom je potrebno ta zakon v tej obravnavi podpreti in mu dati možnost,
               da se še dograjuje v drugi in tretji obravnavi.</p>
               <p>Glede krajevnih skupnosti. Namen predlagatelja vsekakor ni bil, to je zaznati iz
               zakona, ukinjati krajevne skupnosti. Verjetno pa bo potrebno pri dodelavi tega zakona
               proučiti možnost, kako ohraniti status krajevne skupnosti in hkrati preprečiti
               nepravilnosti, ki so vodile predlagatelja k tem predlaganim spremembam. Že v uvodu
               sem povedal, da se zavedam pomena krajevnih skupnosti in krajevne skupnosti so v vseh
               obdobjih do sedaj odigrale pomembno vlogo.</p>
               <p>Glede nadzora. Strokovni nadzor poleg ostalih vrši predvsem računsko sodišče. In to
               je urejeno že sedaj v občini. Gre za politični nadzor, ki ga lahko opravlja komisija,
               ki je organ občinskega sveta. Koliko je pa ta nadzor strokoven ali ne, je pa seveda
               odvisno od sestave te komisije.</p>
               <p>In še to, kar je bilo večkrat izpostavljeno in sem že v uvodu tudi izrazil to
               bojazen, da bo to omenjeno. Gre za obračune med političnimi strankami oziroma
               koalicijami na državnem in lokalnem nivoju. Vsekakor zakon tega ne omogoča. Zakon
               predlaga oziroma v njem je zapisano, da je razrešitev občinskega sveta oziroma
               razpustitev občinskega sveta in razrešitev župana možna šele takrat, ko so izčrpana
               vsa pravna sredstva. Se pravi, politične stranke same po sebi tega ne morejo doseči,
               niti v državnem zboru, niti na vladi. Hvala.</p>
            </sp>
            <sp xml:id="SDZ3-Redna-34-2004-02-25.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Petana.</p>
            </sp>
            <sp xml:id="SDZ3-Redna-34-2004-02-25.sp85">

               <speaker>RUDOLF PETAN:</speaker>

               <p>Hvala za besedo, gospa podpredsednica. Spoštovani! Kolegi so že marsikaj povedali,
               pa vendar vse še ni izčrpano pri tej temi.</p>
               <p>Da je nekaj potrebno storiti na tem področju, to se verjetno vsi strinjamo. Je pa
               tudi res, da tisto zakonodajo, ki jo imamo, ne spoštujemo. Verjetno vsi veste, da
               tudi pri ustanavljanju občine je ravno vladajoča koalicija bila tista, ki ni
               spoštovala tega, kar smo imeli. Po drugi strani bi pa rekel, da mogoče tudi pristop
               ni bil najbolj posrečen.</p>
               <p>Pa mi dovolite, da vam preberem samo en stavek iz poglavja dve, Razlogi za sprejem
               tega predloga, ki ga danes obravnavamo: "Razlog za spreminjanje in dopolnjevanje
               pravne ureditve lokalne samouprave v Sloveniji in nadaljnja harmonizacija z načeli
               evropske listine lokalne samouprave, katerih namen je varovanje uveljavljene lokalne
               samouprave, predvsem pa večja enotnost evropskih držav in tako naprej..."</p>
               <p>Spoštovani gospodje predlagatelji! Želel bi vas spomniti, da to ne drži. Evropa nima
               enotne zakonodaje na tem področju in je ne bo imela še verjetno dolgo časa. Dejstvo
               je, da jo niti ne poskuša unificirati v Evropski uniji, in to iz preprostega razloga,
               ker v Evropski uniji je veliko držav, ki imajo popolnoma drugačne zgodovinske
               izkušnje, popolnoma drugačno zgodovino in niti ni možno, da bi imela Portugalska
               enako lokalno samoupravo, kot jo ima recimo Irska ali pa Norveška ali pa da bi imela
               Grčija pa Belgija zelo podobno lokalno samoupravo. Ne gre. In to tudi v Evropski
               uniji jasno povedo. Razen tistih osnovnih načel, da pač približajo to lokalno
               samoupravo ljudem, to pa pomeni, da ljudje odločajo. To pa je tisto, kar se v
               Sloveniji nasprotuje. To se pravi, odločanje na referendumu, ki bi se ga v Sloveniji
               radi odkrižali, ker se ga bojite in bi ga radi ukinili. To pa je v nasprotju z načeli
               principov v Evropski uniji, ne pa to, kar je predlagano.</p>
               <p>Vsaka država ima nekaj svojega in niti ne poskušajo, in to javno tudi povedo, da bi
               unificirali lokalno samoupravo, to področje lokalne samouprave na nivoju celotne
               Unije.</p>
               <p>Drugo, kar bi pa želel povedati, je pa naslednje. Naslednji citat, ki bo tudi zelo
               kratek, še krajši kot prejšnji, je iz poglavja 3.2., tu pa je zapisano: "Predlog
               zakona prenaša vrsto nalog iz pristojnosti državnega zbora v pristojnost vlade in
               državne uprave." Tudi tu bi vas želel spomniti, to, ne da se približuje princip
               Evropske unije, ampak kvečjemu se oddaljuje in je kvečjemu v nasprotju. To pomeni, če
               državni zbor izgublja pristojnost na tem področju, da bo vlada lahko po mili volji
               motovilila po lokalni samoupravi, po občinah, kolikor se ji bo pač vzljubilo. Še
               posebej, če župan ne bo iz "naše" politične opcije, naše, seveda v narekovaju.</p>
               <p>Dejstvo je, da bo vlada lahko sama, če gledamo malo naprej, tudi manjše občine
               združila, če si ji bo zdelo potrebno. Lahko bo tudi določila meje občinske, če se ji
               bo zdelo, da katera občina, še posebej, če nima pravega župana iz prave politične
               opcije, da ima, ne vem, preveliko površino ali kaj podobne, lahko bo odstavljala
               župane, to je poskušala že v prejšnjem mandatu, pa je potem nekako le bilo uvideno,
               da to nima smisla. Lahko bo razreševala občinske svete. To odločanje bo pa v bistvu
               odločanje, ki bo te odločitve oddaljilo od ljudi. To pa je v nasprotju z evropsko
               zakonodajo in ne bo nobene približevanje.</p>
               <p>Dejstvo je, da bo vlada lahko bistveno bolj kontrolirala ali pa intervenirala v
               tistih občinah, kjer župani ne bodo pravih opcij. To je dejstvo in tega se je za
               bati. Sedaj pa mogoče čisto na hitro nekaj o tistem poglavju, ki govori o ožjih delih
               občine. Jaz mislim tu predvsem krajevne skupnosti.</p>
               <p>Dikcija, da ožja skupnost nima elementa pravnega statusa lokalne samouprave bi v
               marsikaterih primerih bila škodljiva. Dejstvo je, da različni deli občin, še
               predvsem, če gre za občine na podeželju, kjer imamo center, ki je urban, potem pa
               zelo podeželski predeli, ki imajo popolnoma drugačne potrebe in običajno so ti
               podeželski predeli manjši in tem ljudem nikakor ne uspe, da bi preprečili tisto
               srenjo, ki je iz centra. Danes to elegantno rešujejo krajevne skupnosti,ki imajo
               seveda svoj žiro račun, ki lahko tudi zbirajo sredstva in z njimi do določene mere
               razpolagajo. Lahko bi rekli, da v krajevni skupnosti kompenzirajo tisti manjko
               družbenega standarda, ki jih ga občina ne more dati. Ker pa razpolagajo z lastnim
               denarjem, imajo nek občutek odločanja in to jim je tudi neka opora in podpora za
               aktivnosti, da sami odločajo o razpolaganju z denarjem v določenem znesku. Res pa je,
               in tokrat je potrebno tudi priznati, da je nujno treba dogovoriti pristojnosti med
               županom in pa krajevnimi skupnostmi. Pa bom zopet šel na politično področje, ker to
               se dogaja. Če župan ni prave barve, mu jo v krajevni skupnosti lahko zakuhajo, ker ga
               zadolžijo. Ampak seveda to je pa potem že problem druge veje, to se pravi nadzora, ki
               pa pri nas tudi ne dela, ampak zaradi tega, ker nadzornega dela, še ni potrebno
               spreminjati zakona o lokalni samoupravi in ukinjati krajevne skupnosti. Iz lastnih
               izkušenj lahko povem, da se to razmerje med krajevnimi skupnostmi in županom da
               urediti. Poleg tega pa, če bi krajevnim skupnostim ukinili žiro račun, da bi lahko
               tudi sami razpolagali z določenim denarjem, bi to bila kazen za njihovo delo in kazen
               za to, da popravljajo tisti manjko standarda, ki jim ga občina ne more dati, ki jih
               širša skupnost ne more dati. Dejstvo je, da v krajevni skupnosti to zadevo, ta manjko
               pokrivajo tako, da denar oplemenitijo s prostovoljnim delom, dajejo material, dajejo
               usluge in podobne stvari.</p>
               <p>Danes je to precej mogoče. In še drugo. Iz centra se mali problemi, ki pa so veliki v
               krajevni skupnosti, ne vidijo, v centru so nepomembni in zaradi birokratske
               zaplankanosti se marsikdaj tudi nočejo videti. Lahko bi še naštel kup razlogov, zakaj
               morajo krajevne skupnosti ostati kot pravne osebe.</p>
               <p>Sedaj pa še o tistem, o čemer nisem želel govoriti, to je o nezdružljivosti. Jaz sem
               bil eden tistih poslancev, ki sem tudi že v prejšnjem mandatu vedno podpiral to
               združljivost, da so župani lahko poslanci brez zadržka. Sedaj bi pa želel nekaj
               povedati. Če pa sedaj mislijo župani, da nam lahko tistim, ki nismo župani, očitajo,
               da mi ne moremo biti v kakšnem tretje razrednem svetu kakšnega zavoda, čebelarskega
               društva ali česa podobnega, pa za to ne dobivamo nobenega nadomestila in ga niti ne
               želimo, ker želimo samo delati, pa če je poleg tega še mogoče kdo kakšen predavatelj
               ali pa mogoče kdo zdravnik, ki dobiva samo tisti honorar, župan pa razpolaga s
               proračunom, opravlja javne razpise, opravlja z denarjem javnih financ, pa mu nihče
               nič ne očita, potem bo nerodno, da nam taki ljudje sedaj pa kar na enkrat očitajo,
               kaj pa mi ne bi smeli delati. To je malo sprevržena morala. Tukaj pa gre za nasprotje
               interesov. Tukaj kot zakonodajna oblast glasuješ, koliko boš imel denarja, tam pa
               razpolagaš kot izvršilna oblast z denarjem in to ne dela noben profesor, ne dela
               noben član sveta kakšnega zavoda čebelarjev ali pa tudi, če je kakšno športno
               društvo. Župan pa to dela. Zato ne bi želel, da bi nam sedaj v tem primeru kdo solil
               pamet, ko recimo tisti, ki ne dobimo nič za svoje opravljanje v kakšnem svetu javnega
               zavoda, medtem ko se pa na drugi strani lahko pride - nikogar ne obtožujem, to moram
               tudi javno povedati - ampak lahko pride, zato ker imaš možnost razpolaganja z
               denarjem. In ne bi želel, da bi me danes kdo prepričal, da je bila moja odločitev,
               kosem glasoval za to, da župani lahko imajo združljivost s poslancem, da sem takrat
               naredil napako. Tega pa ne bi želel in zato mislim, da je to bilo neumestno, kar smo
               prej slišali s te strani. Ne bom omenjal imen. Kako bom pa glasoval pri
               nezdružljivosti,ker mislim, da bo tudi kakšen amandma, se bom pa še odločil, glede na
               razprave, ki bodo. Do sedaj sem pa vedno to odobraval, ampak sedaj bom pa še videl,
               kako bodo tekle razprave. Hvala.</p>
            </sp>
            <sp xml:id="SDZ3-Redna-34-2004-02-25.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vučka, po dogovoru z gospodom Komljancem, ki bi
               bil drugače na vrsti.</p>
               <p>Gospod Vučko, izvolite.</p>
            </sp>
            <sp xml:id="SDZ3-Redna-34-2004-02-25.sp87">

               <speaker>DUŠAN VUČKO:</speaker>

               <p>Hvala za besedo. Spoštovana podpredsednica, kolegice in kolegi! V svojem nastopu bi
               se bolj osredotočil na tiste rešitve, ki po moji oceni ne bi smele ostati v zakonu.
               Sicer pa menim, da je predlagani zakon v celoti primeren za nadaljnjo obravnavo, ker
               odpravlja določene pomanjkljivosti in vsebuje posamezne rešitve, ki so se v praksi
               pokazale kot ne najbolj optimalne. Stil za rešitve, katerepa menim, da niso v tem
               primeru primerne ali pa koristne, in ocenjujem, da jih je potrebno v nadaljevanju
               odpraviti, so pa predvsem tiste, ki se nanašajo na spremembe statusa krajevnih
               skupnosti. Gre za to, da bi se pravnim krajevnim skupnostim kot ožjim delom občine
               vzela pravna subjektiviteta.</p>
               <p>Sam osebno menim, da je sedanja ureditev povsem primerna in da je bilo ob tisti
               noveli, ko se je popravljalo, to vprašanje urejeno na smiseln način. Danes poznam na
               Gorenjskem društvo prijateljev laškega piva in imajo lastnost pravne osebe. Mislim,
               da je nespametno tistim krajevnim skupnostim, ki so jim občine s statutom uredile
               položaj krajevnih skupnosti, to jemati. Mislim, da si bomo več škode naredili kot
               koristi. In ne nazadnje gre za odraz neke nazaupljivosti do teh sredin. Problemov, ki
               nastajajo zaradi ad personam, zaradi mogoče premajhnega poslušanja, premajhne kulture
               dialoga med županom na eni strani, na drugi strani krajevne skupnosti, ta zakon ne
               more razrešiti, pa tudi če ga spremenimo. Mislim, da bi bilo nesmiselno uzakonit na
               nek način neko novo centralizacijo tudi na lokalni ravni. Zato jaz tej rešitvi
               nasprotujem. In pustimo tem ožjim delom občine neko avtonomijo in pustimo občinam, da
               same odločijo, presodijo situacijo na svojem območju in se s statutom odločijo, ali
               bodo imeli lastnost pravne osebe. Jaz krajevne skupnosti ne jemljem kot občino v
               občini, ampak kot sestavni del občine v funkcionalnem, organizacijskem in finančnem
               smislu. Kolikor poznam ureditve občin, v katerih imajo ožji deli tudi lastnost pravne
               osebe, to funkcionira povsem zgledno.</p>
               <p>Naslednje vprašanje, s katerim se ne strinjam ali pa z rešitvijo, je to, kar je bilo
               danes tudi že povedano. Pojavlja se mi vprašanje smiselnosti, da smo v zakon
               zapisali, da ima župan glasovalno pravico. Nisem prepričan, če si to sploh župani
               želijo. In se strinjam na nek način z vsemi tistimi, ki opozarjajo, da gre lahko pri
               tem vprašanju tudi za vprašanje spremembe volilnih rezultatov. Ta rešitev bi bila po
               moje optimalna takrat, če bi mi že v osnovnem zakonu pri snovanju lokalne samouprave
               se odločili za drugačen volilni sistem, po katerem se župan voli. Gre za tako
               imenovani predstavniški sistem izvolitve župana, kjer je župan običajno prvi na listi
               stranke, ki je zmagala na volitvah, in avtomatično postane župan in potem ima vse
               pravice in odloča o tem.</p>
               <p>Menim, da bi bilo potrebno dodatno proučiti razloge za postopek razrešitve župana,
               kajti tukaj se podajamo na dovolj spolzko področje. In je treba uveljaviti zelo
               restriktivno razlago, ker vsaka ohlapnost bi lahko pomenila nevarnost za politizacijo
               z ene in druge strani. Tukaj je treba še poudariti.</p>
               <p>Kar se tiče pa nezdružljivosti županske funkcije s funkcijo poslanca pa po razpravi
               kolega Butolena ni veliko dodati. Mislim, da je vsem skupaj nalil nekaj čistega vina
               in se z njim strinjam v celoti, celo z njegovim zaključkom. Sam podpiram
               nezdružljivost, vendar pa menim, da bi mogle biti izpolnjene tri predpostavke. Prvič,
               ustrezen volilni sistem, ki nas tudi nežupane velikokrat sili, da
               razmišljamoglobalno, vsake toliko časa pa delamo tudi malo lokalno. Drugič, da bi se
               nezdružljivost določila tudi z zakonom o poslancih. To bi bila optimalna rešitev. In
               to, kar je gospod Butolen na koncu rekel, naj bo nezdružljivost, če že je absolutna
               nezdružljivost občinskih funkcij, ki pa seveda ne vključuje, kolega Petan se
               opravičujem, nisem tako razumel, da bi ta nezdružljivost vsebovala predsednike
               čebelarskih, atletskih, letalskih zvez, ker to ni občinska funkcija, to gre za
               civilno družbo in delovanje vsakega posameznika v civilni družbi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite.</p>
            </sp>
            <sp xml:id="SDZ3-Redna-34-2004-02-25.sp89">

               <speaker>LEOPOLD (LEO) KREMŽAR:</speaker>

               <p>Hvala lepa, gospa podpredsednica. Bom poskušal ne ponavljati tega, kar je bilo
               rečeno, pa vendarle bom najbrž moral kaj tudi ponoviti, vsaj zato, da izrazim svojo
               podporo že izrečenim idejam in mislim. Kar malce nerodno mi je in hudo, ko gledam
               predlagatelje, za katere vem, da so se zelo trudili s tem zakonom. Ampak to je eden
               redkih zakonov, ker smo si zelo soglasni vsi, opozicija, pozicija. Praktično zelo
               redke izjeme, ki so danes nastopale, so nasprotovale večinskemu nasprotovanju,
               določilom oziroma predlogu, ki ga imamo danes v prvi obravnavi.</p>
               <p>Tako smo si skorajda edini pri krajevnih skupnostih in seveda mislim tudi sam, da ne
               gre spreminjati sistema, ki dobro deluje. V tem trenutku je videti, da ta sistem na
               področju občin, krajevnih skupnosti dobro deluje in naj deluje tako. Dajmo za božjo
               voljo ne samo zmeraj določati, določati, določati, predpisovati, usmerjati,
               omejevati. Če nekje zadeve funkcionirajo znotraj nekega okvirja, seveda funkcionirajo
               pa dobro, dogovorno dobro, pa naj bo tako. In to v tem primeru, kar zadeva
               pristojnosti krajevnih skupnosti, ki so vpete v občinske proračune, financiranje je
               jasno, ni dilem okoli tega, dobro funkcionirajo. Pustimo naj funkcionirajo še v
               naprej tako dobro. Če pa so seveda kakšne izjeme, pa mora biti druga regulativa, ne
               moremo spreminjati cele zakonodaje samo zaradi tega, ker v neki občini eventualno
               neka reč ne deluje dobro.</p>
               <p>Glasovanje županov. Seveda ni potrebe po moje, ne bom ponavljal, dejansko se
               spreminjajo volilni rezultati. Mi bi morali volilno zakonodajo spremeniti, če bi
               hoteli doseči to, kar se hoče doseči s to zadevo. Ker pa je to nek poseg v obstoječo
               zakonodajo, seveda sam po sebi ni dober in celo mislim, da je vprašljivo, če bi šlo
               na ustavno sodišče, kako bi, glede na spremembo dejansko volilnih rezultatov ustavno
               sodišče razsojalo.</p>
               <p>Tema, ki je seveda tema že skoraj deset let je tega parlamenta in prejšnjih, je pa
               združljivost, nezdružljivost funkcij. Tu je veliko besedi bilo o konfliktu interesov,
               konfliktu časa, konfliktu prisotnosti in mnogih drugih možnih konfliktih. Jaz seveda
               vidim, da je velikokrat konflikt interesov, ampak jih je zelo veliko. To, kar je bilo
               rečeno o konfliktih interesov, poglejte praktičen primer. Mi imamo v obravnavi zakon
               o glavnem mestu. Tukaj sedi nekaj svetnikov Mestne občine Ljubljana. In tam
               razmišljajo kot svetniki Mestne občine Ljubljana in tukaj pa kot poslanci. Konflikt
               je evidenten. Mi urejamo neke stvari s stališča države, vis-a-vis tega mesta, in
               seveda v osebi poslanke in poslanca mestnega svetnika ali svetnice je seveda
               konflikt. Ker ti interesi niso usklajeni. Ampak na katerokoli področje pridemo, bomo
               našli te konflikte. Zato ti konflikti niso bistveni v tem primeru. Niso bistveni
               zaradi tega, ker vsak od poslancev pride kdaj v konflikt z nečem. Če hočemo to
               rešiti, potem, jaz sem nekajkrat že povedal, potem lahko samo, mi imamo v občini
               Miklavž enega krasnega možakarja, ki prazni koše za smeti, Lojzek mu je ime, samo on
               je lahko poslanec, ker v glavnem počne samo to. In ne bo imel konflikta interesov.
               Ampak to ni namen ne poslancev in ne drugih.</p>
               <p>Če govorimo o tem, dajmo se malo ozreti tudi drugje. V nekem od materialov, ki so
               bili pripravljeni že prej, je bilo, kako je to po Evropi urejeno. Razen Italije,
               kolikor se spomnim, in Grčije, pa še v Italiji velja samo za velika mesta, nikjer ni
               te nezdružljivosti poslanca in župana. In to dejansko mi imamo tudi pri nas že v
               praksi.</p>
               <p>Županja Mestne občine Ljubljana in župan Mestne občine Maribor ne moreta biti
               poslanca, ker je že v statutu teh dveh mestnih občin zapisano, da mora profesionalno
               opravljati to funkcijo. Mi imamo že te omejitve in morebiti se bodo po tem modelu še
               nekatere druge večje občine lahko zgledovale in zapisale. Morebiti celo še kje je, pa
               da ne vem...</p>
               <p>Enkrat pa moramo nekaj sprejeti. Mnogim ne bo všeč in bogohuljno na to, kar bom zdaj
               rekel, pa naj bo: poslanec ni dvoživka, poslanec je troživka. Poslanec je, res, da
               piše v ustavi, poslanec vsega ljudstva, ampak to ne pomeni, da on ni tudi poslanec iz
               tistega območja, iz katerega prihaja. To tudi ne pomeni, da on ni poslanec politične
               stranke, ki jo zastopa v tem parlamentu. Eno in drugo in tretje je ta poslanec, in
               poslanec vsega ljudstva, in poslanec svojega območja in poslanec politične stranke.
               In to so dejstva, ki jih moramo sprejeti.</p>
               <p>Samo še to o združljivosti in nezdružljivosti. Lokalni interesi so legitimni interesi
               tega ljudstva in ti morajo biti prisotni v tem parlamentu. In so prisotni, ne samo
               preko županov, ampak preko vseh, ki prihajajo iz nekega okolja. Tukaj po moji sodbi
               je nesmiselno razmišljati sploh o tem in na ta način predlagati.</p>
               <p>Dve zadevi še zelo na kratko. Zmanjševanje financiranja plačila, da tako rečem iz
               15% letne županske plače na 10% letne županske plače. V teh odstotkih se najdejo
               potem občinski in mestni svetniki z vsem, kar počno. To se meni ne zdi smotrno, ker
               tako ali tako praktično nobena občina ne dosega teh 15%. In to je še ena zadeva, ki
               naj bo prepuščena občini, da sama ugotovi in zrangira, koliko denarja do tega limita
               bo plačevala svetnikom za sejnine.</p>
               <p>In samo še to. Razrešitev občinskega sveta in vlade. Prvi hip sem bil tudi izrazito
               proti temu, da vlada to počne. In še sedaj mi ni simpatično. Ampak moramo biti
               korektni in prebrati vse, kar piše. Piše to, da je občinski svet oziroma župan, lahko
               vlada napiše to odločbo, ko se ugotovi, ampak potem to gre na upravno sodišče, gre na
               sodno vejo oblasti in po upravnem sodišču je še vrhovno sodišče. To je garancija, da
               ni političnosti. Ker sem predolg, me opozarjajo. Hvala lepa.</p>
            </sp>
            <sp xml:id="SDZ3-Redna-34-2004-02-25.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kelemino. Izvolite.</p>
            </sp>
            <sp xml:id="SDZ3-Redna-34-2004-02-25.sp91">

               <speaker>BRANKO KELEMINA:</speaker>

               <p>Hvala lepa za besedo. Spoštovani! Pri današnji razpravi se tudi prav prijetno
               zabavam in ocenjujem, da je razprava izredno zanimiva. Samo če pokomentiram izjavo
               nekoga, ki je povedal, da je to eden najpomembnejših zakonov, ki jih državni zbor
               sprejema, potem je seveda zelo umestno, da človek o tem razmisli, kaj to pravzaprav
               pove o razmišljanju nekaterih poslancev. Meni se ta zakon ne zdi nič kaj posebno
               izredno pomemben, je pač kot vsak zakon. Se pa seveda sprašujem ob tem, tako kot
               nekateri drugi poslanci, inugotavljam tudi, da v bistvu obstoječi zakon o lokalni
               samoupravi ni tako grozno slab, da ga bi bilo treba nujno v tem primeru spreminjati.
               Mislim, da so za spreminjanje bolj potrebni nekateri drugi zakoni, kot je že bilo
               omenjeno, recimo, zakon o financiranju občin in še mogoče kateri drugi v zvezi z
               lokalnimi skupnostmi.</p>
               <p>Ampak ravno pri urejanju odnosov v lokalni samoupravi ima očitno oblast izredno
               ogromno idej in izredno veliko interesa, da to področje ureja na tak ali drugačen
               način. Nima pa popolnoma nobenega interesa očitno na področju ureditve financiranja
               občin ali pa dejansko gre za nemoč. Kolikokrat smo poslanci, vsaj nekateri, ki
               poznamo to področje razmeroma dobro, vsaj tako sem prepričan, opozarjali na to, da
               financiranje občin ni ustrezno inna nivoju evropske zakonodaje, regulative. Vendar se
               na tem področju ne zgodi nič, celo nasprotno. Trendi ministra za finance in pa tudi
               politične opcije na vrhu LDS-a, ne bom govoril o kot LDS-u politični stranki na
               lokalnem nivoju, ampak na vrhu, v vodstvu politične stranke LDS in pa tudi mogoče
               Združene liste, pa tudi nekaterih poslancev, je težnja, da bi se finančna sredstva v
               lokalni skupnosti celo zmanjšala, ne pa povečala. Na tak način samostojnosti in
               učinkovitosti v lokalni skupnosti ne moremo doseči. In tukaj bi se bilo potrebno
               zamisliti in tukaj bi se bilo potrebno angažirati in porabiti neko dodatno energijo,
               da bi se to področje uredilo. Resnično vam povem. Dobro, upam da boste tudi to
               uredili.</p>
               <p>Kar se tiče tega predlaganega zakona, nekako ugotavljam, da nekega najširšega
               konsenza verjetno ne bo mogoči najti. Interesov je preveč na tem področju, tako da
               tisto, kar bo odločeno, bo odločeno, kolikor toliko politično tukaj v državnem zboru.
               To je definitivno. Jaz seveda govorim v svojem imenu. Bom spoštoval odločitve stranke
               oziroma poslanske skupine, kolikor bom lahko, maksimalno. Logično, da imamo različne
               poglede na to. To je v vseh strankah prisotno, tako da se tukaj ni nič za čuditi.
               Pravim pa, da očitno ocenjujem, da to področje ni tako slabo urejeno do sedaj in da
               ni tako narobe, da bi bilo potrebno to kakorkoli drastično spreminjati. Prej bi
               pričakoval, če se že karkoli spreminja, kot sem povedal, da bi se lokalni skupnosti
               dalo nove pristojnosti, večje pristojnosti na posameznih področjih in zato zagotovila
               tudi finančna sredstva. Sem že govoril, kje pričakujem take povečane pristojnosti,
               vendar ni nekako volje, da bi se to uredilo. V mislih imam skrb lokalne skupnosti,
               večjo skrb za gospodarski razvoj, za razvoj kmetijstva, turizma in takonaprej.
               Skratka, na tem področju bi bilo potrebno lokalni skupnosti dati večje pristojnosti
               in tudi zagotoviti sredstva. Življenja ni mogoče organizirati iz centra, ampak se
               uresničuje lahko samo na najnižji celici, se pravi na lokalnem nivoju. Torej bi
               pričakoval dodatne pristojnosti in pa tudi dodatna finančna sredstva.</p>
               <p>Ta predlog zakona dejansko o nekih pristojnostih občin oziroma lokalnih skupnosti ne
               govori. Vi posebej ne omenjate v zakonu kakšne pristojnosti ima, ampak napotujete na
               obstoječo zakonodajo. Torej bo lokalna skupnost s statutom določila iz okvira
               obstoječe zakonodaje, če prav razumem, svoje pristojnosti in jih mogoče tudi v
               statutu potem tako opisala.</p>
               <p>Določene rešitve, ne bom jih komentiral, saj ste jih že tako rekoč povedali, samo ne
               strinjam se recimo s tem, da bi imel župan glasovalno pravico. Tudi nekateri
               predstavniki, poslanci iz LDS-a, se s tem niste strinjali. Mislim, da je to prav, da
               se to ne upošteva. Tudi mogoče se najbolj ne strinjam s temi razrešitvami županov in
               občinskihsvetov, čeprav gre za ekstremne primere, to je treba povedati. Saj se tukaj
               sedaj dejansko ne razrešuje niti občinskega sveta, niti župana za neko njegovo
               normalno delovanje oziroma ob njegovem normalnem delovanju, spoštovanju zakonodaje.
               Gre za nek ekstremni primer, ko dejansko ni več možna druga rešitev oziroma ko gre za
               hudo kršitev zakonodaje. Razrešitev prav gotovo, ampak sedaj je vprašanje, če ima
               lahko to pooblastilo vlada ali pa parlament. Jaz se tudi bolj nagibam k temu, da bi
               to pristojnost le imel parlament kot takšen, kot skrajni ukrep.</p>
               <p>To, kar je bilo rečeno v zvezi s samoupravnimi lokalnimi skupnostmi, z ožjimi deli
               samoupravnih skupnosti, torej s krajevnimi skupnostmi, bi povedal, da so te stvari
               različno urejene v Sloveniji. Tudi bi zagovarjal stališče, da tam, kjer so občine
               zelo velike in kjer pokrivajo ogromne teritorije, bi ukinitev krajevnih skupnosti kot
               pravnih oseb bila zgrešena poteza. Sam sem bil tudi že predsednik krajevne skupnosti,
               še vedno delam na tem nivoju, če imam čas. Pravgotovo izredno dobro poznam to
               problematiko. Tudi občinski svetnik sem že deset let, je pa tudi čas, da se počasi
               umaknem. Ampak kot poznam te stvari in vem, da če jim bomo vzeli to pristojnost, bo
               iniciativa na tem področju, se pravi občanu, krajanu izredno padla. In to bo škoda za
               Slovenijo. Resnično. Tega ne bi smeli storiti, toda poskušajte upoštevati.</p>
               <p>Moja ocena je, naj vsaka lokalna skupnost oziroma vsak občinski svet, tako kot je
               bilo zdajle, o tem odloči. Jaz se ne strinjam s tem, da bi morali to stvar v tem
               trenutku spremeniti. Mogoče kdaj v prihodnosti, ampak v tem trenutku pa prav gotovo
               ne. To je moje osebno mišljenje, vsak pač razmišlja drugače. Se strinjam, recimo, z
               Avstrijci o odgovornosti. To je treba pozdraviti, jaz to pozdravljam, čepravnekoliko
               je treba urediti te stvari potem v zvezi z glasovanjem, kajti odgovarjajo naj samo
               tisti, ki so sprejeli nek protizakonit sklep ali akt ali karkoli že, tisti, ki so
               glasovali za. Ne more celotni kolektiv, vsi občinski svetniki ne morejo biti
               odgovorni za neko protizakonito odločitev ali povzročeno gospodarsko škodo ali
               karkoli že, ampak samo tisti, saj o tem govorite, ampak kako bomo to potem sprejeli v
               sam zakon in pa v statut. Potem se mora dejansko zapisati, kako je kdo glasoval. To
               je pa malo težko. To danes nimamo tako urejeno, saj v večini občin glasujemo z
               dvigovanjem rok. Nekje se glasuje z glasovalnimi napravami, tam se da ugotoviti,
               potem je potrebno to urediti, da bo elektronsko ali kakorkoli drugače, da bo
               razvidno, kako je kdo glasoval. To je treba urediti, tega se morate zavedati.</p>
               <p>Drugače pa podpiram to in bi zelo, zelo rad videl, da bi se ta odgovornost prenesla
               še na vse ostale, tudi na poslance državnega zbora. Tudi to. Ker mi zmanjkuje časa,
               saj pravim, upam, da bodo te stvari v drugi obravnavi bistveno boljše urejene in da
               boste upoštevali te pripombe, če bo zakon dobil podporo za drugo obravnavo. Hvala.
           </p>
            </sp>
            <sp xml:id="SDZ3-Redna-34-2004-02-25.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospa Širca, izvolite.</p>
            </sp>
            <sp xml:id="SDZ3-Redna-34-2004-02-25.sp93">

               <speaker>MAJDA ŠIRCA:</speaker>

               <p>Predlog zakona o lokalni samoupravi urejuje vsebinsko tudi poglavje o referendumu,
               kar se mi zdi v tem trenutku še posebej aktualno in v prid nadaljnje dodelave zakona.
               Rada bi vas opozorila na to, da ureditve, kot jih prinaša sedanji predlog, sicer ne
               posegajo v vsebinsko bistveno v prejšnjo ureditev, kajti uvajajo le delne spremembe.
               Namesto svetovalnega referenduma imamo posvetovalni referendum, ki ima seveda
               moralno, ne pa zavezujočo pravico, imamo skrajšani rok, v katerem je mogoče dati
               pobudo, imamo povečanje potrebnega števila volivcev za vložitev zahteve po razpisu
               obligatornega referenduma itd. Ampak to so vprašanja, ki pa vendarle ostajajo
               pomanjkljiva na tistem mestu, ki jih čutimo sedaj konkretno v primeru razpisa
               referenduma glede akta o graditvi versko-kulturnega centra v Ljubljani kot
               pomanjkljiva. Rešitev predlaganega zakona je pomanjkljiva v toliko, v kolikor ne nudi
               vseh tistih možnosti, ki jih mora imeti mestni svet oziroma županja v primeru želje
               po preverbi oziroma po presoji ustavnosti določene referendumske pobude. Tega orodja
               že trenutno veljavni zakon nima. Zaradi tega je bil nedavno s strani mestnega sveta
               podprt sklep, kjer naj bi se preverila ustavnost trenutno še veljavnega zakona o
               lokalni samoupravi.</p>
               <p>Da bi se tovrstnim procesom, ki so zelo, zelo pomembni, težavam v bodoče izognili, je
               nedvomno potrebno zakon dopolniti s tistimi merili, ki dajejo možnosti in orodje v
               roke samih organov, da dajo pobudo o preverbi določenih pobud in njihovih ustavnosti.
               Hvala.</p>
            </sp>
            <sp xml:id="SDZ3-Redna-34-2004-02-25.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Sušnika. Izvolite.</p>
            </sp>
            <sp xml:id="SDZ3-Redna-34-2004-02-25.sp95">

               <speaker>FRANC SUŠNIK:</speaker>

               <p>Hvala lepa, spoštovana podpredsednica. Ko sem prebral ta zakon o lokalni samoupravi,
               me je bilo kar strah, ker skoraj nisem mogel verjeti, da je lahko takšno besedilo,
               tako slab zakon bil koalicijsko usklajen.</p>
               <p>Ko sem slišal mnenja ostalih poslanskih skupin, mi je malo več jasno. Očitno je ta
               zakon nastajal, kot je nastajal, v okviru ministrstva za notranje zadeve, nastajal
               pod, bom rekel, senco oziroma pod presijo številke 60, šestdesetih bivših občin,
               nastajal pod vtisom nekega komunalnega sistema, za katerim še očitno avtorjem tega
               zakona še kako kolca. Vesel sem, da je prišlo do takih nasprotovanj, izraženih tudi s
               strani poslanskih skupin, kar daje upanje tudi na to, da bi zakon lahko bil boljši.
               Da je zakon tak, je to tudi zaradi tega, ker se državni zbora v tem sklicu absolutno
               premalo ukvarja z lokalno samoupravo, ki je ena ključnih zadev. Dokaz, da je temu
               tako, je, da ste ukinili samostojno komisijo v državnem zboru, ki bi se ukvarjala z
               lokalno samoupravo, da je bil posledično ukinjen tudi samostojni urad vlade za
               lokalno samoupravo in rezultat je zakon, ki kaže odnos ministrstva, ki bi moralo
               skrbeti za lokalno samoupravo, do lokalne samouprave.</p>
               <p>Na tem področju bi moralo biti več narejenega, če bi imeli urad, samostojni urad za
               lokalno samoupravo. Če bi imeli komisijo pri državnem zboru, ki bi delovala in
               obravnavala področje lokalne samouprave, bi se verjetno ne zatikalo tudi pri zakonu o
               pokrajinah, tako kot se nam zatika, kjer še vedno stojimo na mestu. Namesto da bi se
               s predlaganim zakonom popravil položaj, utrdil položaj lokalne samouprave, omenjeni
               zakon predstavlja grob poseg v avtonomijo lokalne samouprave, gre izključno za neke,
               bom rekel, prepovedi in omejevanja, ki v nobenem primeru niso sprejemljiva.</p>
               <p>Iz povedanega prej bi rad najprej povedal, da je popolnoma nesprejemljiv za mene
               prenos pristojnosti iz državnega zbora na vlada tako v primeru ustanavljanja,
               preoblikovanja občin kot v primeru predlaganega predloga za sprožitev in izvedbo
               postopka za razrešitev župana in občinskega sveta. V slednjem primeru mislim, da je
               sploh razrešitev župana oziroma odpoklic občinskega sveta možen samo s strani
               volilnega telesa, kar je pa že druga zgodba in mislim, da bi mogli temu slediti.</p>
               <p>Popolnoma sporno v tem zakonu se mi zdi tudi sankcioniranje odškodninske odgovornosti
               občinskega funkcionarja oziroma izplačevanje nekih odškodnin. To je milo rečeno
               čudno, da ste se spomnili, pa to predlagali, samo na občinskem nivoju. To bi lahko
               rekel, da je v stilu "primite kurjega tatu" oziroma vse, kar je večjega, vam pa tako
               uide oziroma ne morete obvladovati.</p>
               <p>Kar se tiče glasovalne pravice župana, mislim, da ne gre v koncept zakona. Če bi
               hoteli dati županu glasovalno pravico, bi ga morali izvoliti tudi za člana občinskega
               sveta. Tukaj lahko prihaja do, bom rekel, zelo hudih motenj v delovanju lokalne
               samouprave. V celoti se strinjam s tistim, kar smo že danes slišali, da se predvsem v
               malih občinah, kjer prihaja do neposrednih volitev tako članov občinskega sveta kot
               članov župana, lahko volilni rezultat postavi v celoti na glavo.</p>
               <p>Zanimivo je pa oziroma dilema, ki se pojavlja s predlagano ukinitvijo pravne
               subjektivitete krajevne skupnosti. Odnos do tega vprašanja jasno kaže na to, kako
               reforma lokalne samouprave v Slovenije ni bila izvedena. Dejstvo je namreč, to smo iz
               razprave lahko danes slišali, da vsi ugotavljajo, da velike občine občine, kjer ni
               bila izvedena reforma lokalne samouprave v smislu evropske listine o lokalni
               samoupravi, ugotavljajo, da brez krajevnih skupnosti kot pravnih subjektov, ker
               krajevne skupnosti brez pravnega subjekta v bistvu nimajo svojega namena, ni možno
               zagotavljati in pokrivati celotnega področja tako velikih občih. Še posebej verjamem,
               da to velja še za neustavno občino Koper. Jaz verjamem, da mestna občina Koper brez
               pomoči krajevnih skupnosti, ki morajo biti dovolj dobro usposobljene, ni v stanju
               izvajati vseh zakonskih nalog na območju celotne občine.</p>
               <p>Tukaj smo verjetno ujetniki samega sistema nedorečene reforme lokalne samouprave in
               bo verjetno potrebno pač pristati tudi na to, da se bodo tam, kjer bodo ocenili, da
               je to potrebno, krajevne skupnosti kot pravni subjekti ohranili, vendar je to treba
               to prepustiti občinskemu svetu.</p>
               <p>Na koncu bi nekaj povedal samo še glede nezdružljivosti in okoli lobiranja.
               Poglejte, z vstopom v Evropsko skupnost, kjer je lobiranje zakon, uveljavljen na
               način delovanja, kot primer lobiranja bi navedel tukaj, da smo bili v preteklosti
               priča lobiranju knjižničarjev, ki so dosegli svoje, da ne govorim o veterinarjih,
               veterinarski lobij je, bom rekel, vplival na sprejemanje take veterinarske
               zakonodaje, ki je naredila podeželju bistveno, bistveno več škode, kot jo je naredil
               eventualni županski lobij, če je že kaj deloval v tem parlamentu. Hvala lepa.</p>
            </sp>
            <sp xml:id="SDZ3-Redna-34-2004-02-25.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Špindlerja.</p>
            </sp>
            <sp xml:id="SDZ3-Redna-34-2004-02-25.sp97">

               <speaker>JOŽEF ŠPINDLER:</speaker>

               <p>Hvala lepa. Spoštovana podpredsednica, spoštovane poslanke in poslanci. Čisto na
               kratko, ker je večina vsega tistega že bilo povedanega, kar sem mislim povedati.</p>
               <p>Jaz bi samo na koncu dodal to, da je tu en kup stvari obravnavanih, ki praktično ne
               sodijo v ta zakon. Med drugim tudi ta funkcija, ali je župan poslanec ali ni. To
               absolutno ne sodi, to bi moralo biti rešeno v poslanskem zakonu. Tudi z glasovanjem
               se ne strinjam. V glavnem se strinjam s tem, kar jepovedal gospod Butolen in pa gospa
               Zalokarjeva in tudi vsi ostali razpravljavci. V glavnem so te stvari dorečene. Vendar
               pa mislim, da tukaj pri tem zakonu predvsem prihaja do centralizacije, še posebej, če
               se bo država toliko spuščala v opravljanje lokalne samouprave, ker v evropski listini
               je to kar lepo in pravilno napisano, in mislim, da se tega moramo držati. To evropsko
               listino smo sprejeli 1994. leta in je Slovenija tudi sopodpisnica te evropske listine
               o lokalni samoupravi.</p>
               <p>Na koncu bi se samo vprašal, ali je sedaj čas za sprejem takega zakona, kot je sedaj
               predložen z vsemi novostmi, ki so sedaj predstavljene, od pokrajin ter drugih
               sprememb, ki so mogoče potrebne, vendar preuranjene za ta čas. Prej bi se morali
               mogoče dotakniti zakona o financiranju občin, ki nikakor ni dorečen, kljub temu da
               tukaj moledujemo, pa ne samo župani, tisti, ki smo iz županskih vrsti, ampak tudi vsi
               ostali poslanci, ker ta stvar "ne klapa". Tudi v prejšnjem zakonu imamo zapisano, da
               država, če nekaj naloži lokalni skupnosti, da mora zagotoviti denar. Sedaj se občine,
               jih država nekako prisili s sklepom, da pač določene stvari izvedejo v sklopu
               občinskega proračuna, pa ostanejo brez tega denarja, ki bi moral biti od države
               nakazan.</p>
               <p>Jaz bi predlagal, da tudi ob sprejemanju tega zakona čim prej pristopimo k sprejetju
               zakona o financiranju občin, ker to pa je dejansko čedalje hujši problem v vseh
               lokalnih sredinah. Hvala lepa.</p>
            </sp>
            <sp xml:id="SDZ3-Redna-34-2004-02-25.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Terčona. Izvolite.</p>
            </sp>
            <sp xml:id="SDZ3-Redna-34-2004-02-25.sp99">

               <speaker>DAVORIN TERČON:</speaker>

               <p>Hvala gospa podpredsednica. Torej jaz bi najprej vprašal predlagatelja oziroma
               gospoda ministra in njegove sodelavce, kje je bil ta zakon usklajen. Jaz vem, da je
               bil usklajevan, vendar iz današnje razprave nesporno sledi - sem spremljal - niti en
               poslanec, kakor sem slišal, ni podprl ukinitvE pravne subjektivitete krajevne
               skupnosti. Z izjemo kolega Jurija, nihče ni podprl glasovalne pravice župana. In
               glede na to, da vem, da so neka usklajevanja bila, sprašujem, kje so predlagatelji
               dobili mandat, da s temi rešitvami pridejo pred ta državni zbor. Nihče tukaj ni dal
               neke pozitivne vere v te rešitve in predpostavljam tudi, da to ni bilo usklajeno.</p>
               <p>Kot drugo, bi pa rad opozoril na neko miselnost in metode, ki so se razpasle že pred
               davnimi časi in se kar valjajo v naši državi, v izvršni oblasti in tudi v zakonodajni
               oblasti. Ta sistem metode ni svojstven samo notranjem ministrstvu, to je treba reči,
               ampak kar velikemu delu izvršilne oblasti, če ne kar celemu. Če smo malo
               samokritični, tudi temu državnemu zboru, nam poslancem. Gre za modo spreminjanja
               zakonov. In ta zakon uvrščam v to modo. Dolgo časa ni bilo nič narejeno na področju
               regij - vemo, zakaj - tudi zaradi tega, ker konsenza med pozicijo in opozicijo ni,
               ker bi morali spremeniti ustavo,pa je bilo treba nekaj narediti. In najlažje je, da
               se nekdo pohvali, da smo sprejeli nek zakon.</p>
               <p>Jaz sem slišal danes trditve, da so nekatere rešitve dobre. Ko sem vprašal nekatere
               kolege, katere pa so, mi niso znali točno povedati. In jaz ne vidim kakšnih dobrih
               rešitev. Vidim drugačne rešitve, ne vidim pa dobrih rešitev, so pa drugačne. In jaz
               vas sprašujem, kam nas to pelje. Sedaj smo pred novimi parlamentarnimi volitvami,
               potem bo nov parlament čez slabo leto. Predstavljam si, kako bo ta zadeva šla.
               Spremenili bomo zakon, temu mora slediti uskladitev zakonov in birokracija na občinah
               za sprejetje notranje zakonodaje oziroma predpisov občin. Ker bo marsikaj nejasnega,
               bo ministrstvo moralo dajati nova navodila, bomo hranili birokracijo na ministrstvih,
               mogoče tudi podzakonske predpise in potem bomo imeli zakon usklajen. Ker bo pa prišel
               nov parlament, nov pritisk poslancev, nove ideje ministrov, da bomo nahranili
               ljudstvo z novimi predpisi, bomo spet spremenili zakon in zadeva se bo ponovila in
               birokratibodo veselo dražili to državo in občine. Gospoda, tej modi bi bilo treba
               enkrat narediti konec.</p>
               <p>Seveda se je treba vprašati, kaj je nujno treba spremeniti. Po moje je nujno treba
               spremeniti in uvesti pasivno volilno pravico. Ker je tu neka evropska kategorija na
               lokalnem nivoju, je to potrebno. Ustavno sodišče je na primeru Velike Polane izdalo
               neko odločbo, ki nima nobenega prekluzivnega roka, do kdaj mora državni zbor
               uskladiti to. Vendar se mi zdi smiselno, da bi tudi to uredili. To je nujno. In če
               damo to dvoje skupaj, lahko hitro ugotovimo, da z enim nujnim postopkom oziroma
               skrajšanim postopkom, s to vso proceduro spremenimo potrebne spremembe, izdamo
               prečiščeno besedilo in imamo zakonodajo, ki obstaja, na katero so ljudje navajeni in
               ki je nekoliko drugačna, kot je tukaj predlagana. Jaz bi rad opozoril, da eno od
               temeljnih pravil kvalitetnega prava je tudi to, da je pravo trdno. Pravo je lahko
               trdno, če se ne spreminja prevečkrat. Če ne, pa imamo vsak dan spremembo in prinašamo
               zmedo. Zakaj ne bi pustili, da bi se občine in občani in župan in svetniki in vsi
               ostali v občini navadili na neke predpise in bi jih potem izvrševali. Ali samo zaradi
               tega, ker je modno spreminjati zakon, da bomo mahali, da smo ga spremenili in da bo
               birokracija delala, rezultatov pa ne bo nobenih? To lahko počnemo v nedogled, hranimo
               sami sebe. To je kontra produktivno. To sem povedal na tem primeru, vendar imamo teh
               primerov v državnem zboru še nešteto. Zato velja apel tudi za ostale ministre in tudi
               poslance, ki se zapodijo v vsak zakon in ne rečejo, zakon ni dober ali pa ga ne
               potrebujemo, ampak vsak išče nek partikularni, parcialni interes, kaj bo vrinil
               notri, da bo neko svojo majhno idejo ali pa svoj majhen interes v zakon komponiral.
               In zadeva gre dalje. Birokracija sepa množi in država draži.</p>
               <p>Jaz bi lahko govoril o mnogih rešitvah, ki so tukaj. Pa bom skušal samo skrajšati,
               ker imam zelo malo časa. Nadzorni svet, zdaj imamo neko komisijo. Rešitev je boljša?
               Ne, drugačna. Po moje slabša, ker daje manjši pomen nadzoru. Pokrajine, zveze,
               združenja, skupne uprave. Lepo vas prosim, pa nehajmo zdaj s tem! Imamo za spremeniti
               ustavo in imamo za narediti pokrajine in nehajmo ustvarjati neke organe, ki bodo
               tratili denar, gojili birokracijo in se izmišljevali. Nimajo virov financiranja in
               vse skupaj je konec koncev na prostovoljni bazi. In če je vse na prostovoljni bazi,
               lahko funkcionira, ne da mi to pisali notri in tukaj modrovali.</p>
               <p>Nezdružljivost župana. Jaz mislim, da je praksa v Sloveniji pokazala neka
               simptomatična zaključka. Mi tukaj nimamo župana mestne občine, nobena, mislim, da.
               Ker je verjetno praksa pokazala, da je župan mestne občine in poslanec biti
               prezahtevno. To bi lahko rekli, da so tudi mestne občine prikrajšane. Pa vendar ni
               tako, ker je javna poraba v mestnih občinah na prebivalca večja, kot je v manjših
               občinah. Imamo pa župana manjših občin.</p>
               <p>Po svetu imamo prakso, da so župani zelo pomembnih mest, v Franciji se spomnim, tudi
               celo ministri, poslanci in tako naprej. Imamo pa tudi lahko drugačne prakse, ampak to
               so drugačne rešitve. In se da o njih vedno debatirati. Imamo tudi rešitev, ko so
               poslanci in ministri istočasno v nekaterih državah.</p>
               <p>Jaz mislim, da vendarle kaže spremljati prakso in da praksa je dala neke določene
               zaključke. Potem ena cvetka, odrešitev. Podžupana se imenuje v 90-ih dneh. Niti ne
               razumem, ali je to prekluzivni rok, da ga potem ni mogoče, ker bi moralo to pisati,
               ali je tudi instruktivni rok, da ga je možno tudi kasneje. Ampak zakaj v 90-ih
               dnevih? Saj na koncu koncev se lahko zmeni v91-ih dnevih ali pa v enem letu. Lahko
               praksa pokaže, da je potreba nastala šele po enem letu. Veste, to so ene spremembe,
               ki jih pišemo tako, da nekaj spreminjamo, da potem razlagamo pred mediji, da mahamo s
               papirji, kaj smo naredili. Državljani od tega pa nimajo nič .../Opozorilni znak za
               konec razprave./...</p>
               <p>Jaz moram zaključiti, zato bi predlagal. Spremembe se da narediti v skrajšanem
               postopku. Spremembe, tiste, ki so nujne in ki so potrebne. Če bomo šli pa po tem
               postopku naprej, pa predpostavljam, ni treba biti moder, da se to ugotovi, da bo v
               drugem branju padlo nekaj sto amandmajev, da bomo zapravili kar veliko časa na
               odborih in državnem zboru, da bomo to sprejeli, da bo to en velik pomp .../Opozorilni
               znak za konec razprave./... bo pa posledica to, da bodo občine nadaljevale s
               spreminjanjem nekih notranjih predpisov, ministrstvo s pisanjem navodil in
               birokracija se bo bohotila, država se bo dražila, koristi pa nobene. Hvala lepa.</p>
            </sp>
            <sp xml:id="SDZ3-Redna-34-2004-02-25.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim za konec še gospoda ministra, dr. Bohinc izvolite.</p>
            </sp>
            <sp xml:id="SDZ3-Redna-34-2004-02-25.sp101">

               <speaker>DR. RADO BOHINC:</speaker>

               <p>Hvala lepa gospa podpredsednica. Spoštovane kolegice in kolegi! Zahvaljujem se vam
               za to izčrpno, poglobljeno in kakovostno razpravo. Tudi precej časa trajajočo, ki je
               zanesljivo dosegla svoj cilj. Če si dovolim dati oceno, mislim, da je potrdila
               upravičenost tega, da prav v tem času sprejemamo zakon in ne novelo zakona in ne
               deveto zaplato na zaplatah, ki so se sedaj ob novelacijah tega zakona pojavljale.
               Mislim, da je razprava odprla tolikšno število vprašanj, da je vsekakor potrdila
               prvilnost odločitve, da imamo nov sistemski zakon po desetih letih izkušenj z novim
               sistemom lokalne samouprave. Prav na to smo se pa tudi naslonili, na izkušnje, slabe
               in dobre, in pa seveda na evropske izkušnje in predvsem na evropsko prakso in na
               evropsko listino o lokalni samoupravi. Številne novosti, nad katerimi ste se nekateri
               tudi upravičeno čudili, imajo svoj izvor prav v tem dokumentu, v evropski listini o
               lokalni samoupravi. Zanesljivo je, da se stvari, o katerih je danes bilo na
               posameznih področjih govora, lahko uredijo na takšen ali drugačen način. Različne
               odločitve, tudi različne strokovne možnosti so za uveljavitev evropske listine o
               lokalni samoupravi Stvar naše sposobnosti za konsenz pa je, kakšne rešitve bomo v ta
               zakon vgradili. Jaz mislim, da ni prav nič neprimeren čas, predvsem pa ni bil
               načrtovan ta čas. Mi že dve leti pripravljamo ta zakon. Številne so bile razprave med
               župani in med združenji občin. Od županov večinoma prihajajo te novosti, te sveže
               zamisli nekaterih vprašanj, ker sami pri sebi čutijo nepravilnost tedanje ureditve.
               Ta čas bo toliko predvolilen in ta razprava bo toliko politična, kolikor bomo to
               hoteli. Prepričan sem, da imamo še toliko smelosti in načrtov pred seboj, da tako
               pomemben sistemski zakon v tem mandatnem obdobju vendarle sprejmemo. Ne bi mogel
               pritrditi zadnjemu razpravljavcu, kolegu Terčonu, čeprav je bil zelo pregleden in
               vendarle argumentiran, ampak tukaj ne gre zanikakršno modo. Tukaj gre za
               uresničevanje programa te vlade in jaz vam moram ob tej priložnosti povedati, da
               notranje ministrstvo nima na seznamu 40 in nekaj evropskih zakonov niti enega zakona,
               ker je vse evropske zakone že predložil državnemu zboru in so bili sprejeti. To pa ne
               pomeni, da bomo sedaj zaustavili svoje aktivnosti in obtičali tam, kjer smo. Mi
               nadaljujemo s programom in dveletno delo na projektu: nov sistemski zakon na področju
               lokalne samouprave je obrodilo ta sad. Mislimo, da je zakon dobro zastavljen, da ima
               oporo v evropski in tudi slovenski praksi in izkušnji. Seveda je pa ta vprašanja, o
               katerih je danes bilo govora, potrebno še proučevati naprej in z veliko
               zanesljivostjo vam lahko rečem, da je bila ta današnja razprava zelo koristna,ker je
               tudi nam dala smer razmisleka, kako urediti posamezno vprašanje. Mi smo bili večkrat
               v dilemah, tudi glede vprašanj, o katerih ste govorili, kako stvari zastaviti, še
               posebej na zelo kontradiktorna stališča ponavadi med župani in tudi med strokovnjaki,
               kako posamezno stvar urediti. To, kar ste danes sporočili, je za nas seveda vodilo za
               dograjevanje zakona v nadaljnji obravnavi. Na primer, najbolj žgoče vprašanje ali pa
               eno od njih: status krajevnih skupnosti. Mi izhajamo iz prepričanja, da pravna
               subjektiviteta ni pogoj za učinkovitost, demokratičnost delovanja krajevnih
               skupnosti. Niti za trenutek nismo pomislili in najmanjše podlage vgradili, da bi
               krajevnim skupnostim odvzeli njihovo demokratično subjektiviteto in državljanom
               možnost participacije na oblasti na tej ravni demokracije, ampak gre preprosto za
               spoznanje, da sama pravna subjektiviteta nič ne prinaša in nič ne odnaša k takemu
               konceptu krajevne skupnosti v tem smislu, pač pa prinaša k temu, da se zlorabe, ki so
               se pojavljale in tudi pravvi in župani ste opozarjali na njih, ko lahko nekdo, ki je
               predstavnik, zastopnik krajevne skupnosti, zaveže s pravnim poslom občino in občina s
               svojo odgovornostjo jamči za obveznosti, ki jih prevzema krajevna skupnost. To je
               razlog, zaradi katerega smo v to šli.</p>
               <p>Kar zadeva župana kot glasovalca, ne bomo vztrajali pri tej ureditvi. To je bil
               poskus, skladno z evropsko listino o lokalni samoupravi, zbližati župana in občinski
               svet v skupni odgovornosti za odločitve. Tu ne gre za nikakršno delitev na
               zakonodajno in izvršilno oblast. Tu gre za lokalno samoupravo, ki se ravna po
               drugačnih zakonitostih. Jaz se opravičujem, ker mi je zmanjkalo časa, da komentiram
               posamezna od vprašanj, ki ste jih tu navajali, rekel bi samo to, da jih bomo
               zanesljivo pri dograjevanju zakona upoštevali, da bomo vgradili smeri, ki so bile
               danes tu prikazane in da bomo po mojem vsi skupaj vendarle v naslednjih usklajevanjih
               uspeli v Sloveniji sprejeti dober sistemski zakon za urejanje statusa lokalne
               samouprave. Hvala lepa.</p>
            </sp>
            <sp xml:id="SDZ3-Redna-34-2004-02-25.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, spoštovane! Zaključujem splošno razpravo o predlogu sklepa.
               Da je predlog zakona primeren za nadaljnjo obravnavo, bomo v skladu s časovnim
               potekom seje zbora odločali danes v okviru glasovanj ob 21.35 uri. Prekinjam to točko
               dnevnega reda. Gospodu ministru in predstavnici in predstavniku vlade oziroma
               ministrstvu za notranje zadeve se za sodelovanje najlepše zahvaljujem. Mi pa bomo ob
               17.10 uri prešli na obravnavo 10. točke dnevnega reda, to je na prvo obravnavo
               predloga zakona o zaposlitveni rehabilitaciji in zaposlovanju invalidov. Gospoda
               ministra in predstavnice ministrstva za delo med nami prav lepo pozdravljam.</p>
               <stage>(Seja je bila prekinjena ob 17.09 uri in se je nadaljevala ob 17.10 uri.)</stage>
            </sp>
            <sp xml:id="SDZ3-Redna-34-2004-02-25.sp103">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi! Prehajamo na <title>10. TOČKO DNEVNEGA REDA,</title> to je
               na <title>PRVO OBRAVNAVO PREDLOGA ZAKONA O ZAPOSLITVENI REHABILITACIJI ZAPOSLOVANJA
               INVALIDOV.</title>
               </p>
               <p>Pozdravljam gospoda ministra in njegove sodelavke. Predlog zakona je v obravnavo
               zboru predložila vlada. V zvezi s tem zakonom je skupina 10 poslancev, s
               prvopodpisanim kolegom Janezom Drobničem, zahtevala, da državni zbor opravi splošno
               razpravo. Sedaj bom prosil ministra, da državni zbor seznani s predlogom zakona,
               potem pa bodo dobili predstavniki poslanskih skupin besedo za predstavitev stališč.
               Prosim minister.</p>
            </sp>
            <sp xml:id="SDZ3-Redna-34-2004-02-25.sp104">

               <speaker>DR. VLADO DIMOVSKI:</speaker>

               <p>Spoštovani gospod predsednik! Vlada je pripravila nov zakon o zaposlitveni
               rehabilitaciji in zaposlovanju invalidov. Nov zakon se je pripravljal, naj pripomnim,
               skoraj več kot 10 let, saj je veljavna zakonska ureditev segala v leto 1976, zato je
               zakon pisan za drugačno družbeno ureditev, drugačne gospodarske razmere, pisan v
               obdobju polne zaposlenosti, če smem tako reči. Spremenjena pa je tudi terminologija,
               predvsem pa gre za nove pristope na področju zaposlovanja, rehabilitacije in
               razumevanja invalidnosti.</p>
               <p>Nujnost sprejetja novega zakona pa zahteva tudi novo ureditev delovnih razmerij, nov
               sistem na področju invalidskega zavarovanja po zakonu o pokojninskem in invalidskem
               zavarovanju ter varnosti in zdravja pri delu.</p>
               <p>Področje zaposlovanja invalidov se je v zadnjih 10 letih urejalo predvsem s
               programom aktivne politike zaposlovanja in z ustanavljanjem invalidskih podjetij.
               Drugih rešitev pa ni bilo, zato je vse preveč invalidov rešitev problemov videlo tudi
               v prijavi na zavodu za zaposlovanje in zagotovitvi pasivnih socialnih prejemkov, tudi
               prek zavoda za pokojninsko invalidsko zavarovanje. Te ugotovitve, še bolj kot
               številke o brezposelnih invalidih na zavodu, potrjuje predvsem struktura brezposelnih
               invalidov, ki kaže, da je 76% invalidov dolgotrajno brezposelnih, med njimi je 86%
               delovnih invalidov, 60% nezaposljivih, glede na starostno strukturo in relativno
               visoke prejemke iz zavarovanja, in 55% le s prvo stopnjo izobrazbe.</p>
               <p>To so dejstva, ki kažejo, da problematike ni mogoče reševati le s programi APZ
               oziroma aktivne politike zaposlovanja, ampak da invalidi potrebujejo nekaj več. Zato
               z zakonom uvajamo celovit sistem, s katerim, prvič, povečujemo zaposljivost invalidov
               z zaposlitveno rehabilitacijo, drugič, povečujemo možnosti primernih zaposlitev za
               invalide na primernih delovnih mestih z možnostjo prilagoditve delovnega časa,
               zagotavljanjem drugega ustreznega dela tudi pri drugem delodajalcu, zaposlovanje v
               zaščitni zaposlitvi, podporni zaposlitvi in v invalidskih podjetjih, spodbujamo
               zaposlovanje za krajši delovni čas, delo na domu, delo na daljavo, delo z
               informacijsko, komunikacijsko in drugo podporno tehnologijo opremljenih delovnih
               mestih in, tretjič, zagotavljamo večjo zaščito v zaposlitvi za invalide. Uvajamo pa
               tudi načine za spodbujanje, ne le prisiljevanje delodajalcev za večje zaposlovanje
               invalidov z uvedbo kvotnega sistema in različnimi finančnimi spodbudami za
               delodajalce in zaposlene invalide.</p>
               <p>Pri pripravi zakona smo se zgledovali po primerih dobre prakse v Evropski uniji, pa
               tudi pri nas. Upoštevali smo namreč mednarodna priporočila in direktivo 2000/78 o
               uvajanju splošne politike za enako obravnavo in zaposlovanje ter upoštevali dejstvo,
               da je celostno reševanje vprašanj s področja zaposlovanja invalidov možno le s
               povezovanjem in socialnem partnerstvom. Zato smo zakon zelo široko in na dolgo,
               skoraj 8 mesecev, pred obravnavo na vladi usklajevali z ekonomsko-socialnim svetom,
               tako da so socialni partnerji 19.11.2003 parafirali izjavoo usklajenosti besedila
               členov zakona. Drugič, svetom vlade Republike Slovenije za invalide, ki je obravnaval
               predlog zakona na večjem številu sej, ter tretjič s strokovnimi institucijami in
               invalidskimi organizacijami.</p>
               <p>Cilj zakona ni le zaposlitev invalida in s tem zmanjševanje brezposelnosti, ampak
               primerna zaposlitev invalida na prilagojenih in njihovim sposobnostim na ustreznih
               delovnih mestih.</p>
               <p>Naj na koncu zaključim: zakon daje podlage za ustvarjanje enakovrednih možnosti za
               zaposlovanje invalidov in uvaja integracijski model na področju zaposlovanja
               invalidov namesto sedaj prevladujočega tako imenovanega kompenzacijskega modela.
               Hvala lepa.</p>
            </sp>
            <sp xml:id="SDZ3-Redna-34-2004-02-25.sp105">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Sedaj ima besedo kolega Janez Drobnič. Predstavil bo
               stališče poslanske skupine Nove Slovenije, za njim kolegica Črnugelj. Najprej kolega
               magister Drobnič. Prosim.</p>
            </sp>
            <sp xml:id="SDZ3-Redna-34-2004-02-25.sp106">

               <speaker>MAG. JANEZ DROBNIČ:</speaker>

               <p>Hvala lepa, gospod predsednik, za besedo. Lepo pozdravljeni predstavniki vlade in
               seveda kolegice in kolegi poslanci v državnem zboru!</p>
               <p>Zakon o zaposlitveni rehabilitaciji zaposlovanja invalidov prihaja v državni zbor
               prepozno. To je ključna ugotovitev ne samo kakšno leto, ampak celo desetletje
               zagotovo. To je eden najstarejših zakonov oziroma tisti zakon, ki je sedaj veljaven
               in se dotika tega vprašanja, datira v leto 1976, torej bo star skoraj 30 let. In
               zakaj se je ta stari zakon tako dolgo časa obdržal? Zato, ker so nekateri ključni
               akterji na tem področju želeli, da se nič ne spremeni. Da se ob luknjičavi zakonodaji
               pride do ciljev, ki je novonastajajoči eliti kontinuitete ustrezala, očistiti
               olastninjenja podjetja invalidov in težje zaposljivih tako, da se zagotovijo potrebni
               dobički, invalide pa opusti v stiski, upokojitev ali se jih pošlje na zavod za
               zaposlovanje na breme države. Tudi to je ena plat tranzicije, ki ste jo zasnovali in
               izpeljali.</p>
               <p>Se sprašujete, če to temelji na dejstvih. Nekaj dejstev vam bom povedal. Registrirano
               brezposelni so bili leta 1992 102.593, v istem času smo imeli v Sloveniji 4.126
               registriranih brezposelnih. Če pogledamo statistične podatke za lansko leto,
               ugotovimo, da je pravzaprav brezposelnih enako oziroma morda tisoč ali dva tisoč več,
               torej 103 ali 104 tisoč, nihče ne ve, koliko jih pravzaprav je, zato ker evidence o
               brezposelnosti nisonatančne. Brezposelnih invalidov je pa zdaj več kot 20 tisoč.
               Seveda v evidencah jih je bistveno manj, ker so spravljeni v posebno evidenco, med
               izbrisane. Ampak, petkrat večje je povečanje brezposelnosti invalidov - torej
               registriranih.</p>
               <p>Zaposlitvene možnosti invalidov so torej slabe in neperspektivne. Zaposlenih
               invalidov v tedanjem gospodarstvu in negospodarstvu, kakor smo ga imenovali, jih je
               bilo okoli 45 do 50 tisoč. Kaj lahko zdaj ugotovimo? Ne vem, ali zdaj analize kaj
               delajo. Da se ugotoviti iz statističnih podatkov oziroma primerjave teh kontingentov,
               da je zaposlenih približno pravico manj. Od tega se je zelo povečalo število
               zaposlenih v invalidskih podjetjih, torej pod posebnimi pogoji, torej v segregirani
               obliki, kjer se je število zaposlenihpovečalo za sedemkrat. Torej zaposlenost se je
               zmanjšala na pol. V poklicno rehabilitacijo se letno vključi nekaj več kot tisoč oseb
               izmed 20.000 brezposelnih. To pomeni, da je samo vsakemu dvajsetemu omogočen vstop v
               prav ta program. Kaj se dogaja z ostalimi? Ali se kaj sprašujejo člani vlade oziroma
               službe in mi poslanci - nič. Vsi ti torej nimajo vstopa oziroma niso vključeni v
               programe aktivne politike zaposlovanja, še posebno pa ne tistih 12 tisoč ali 10 tisoč
               ali 13 tisoč na posebnih evidencah, kjer se jih pravzaprav ne kliče, da bi se jih
               povabilo in se pod enakovrednimi pogoji udeležili programa aktivne politike
               zaposlovanja. V obrazložitvi ukrepov teh podatkov ni. Kaj pa glede delavnih invalidov
               - ta kategorija je namreč najštevilčnejša, mislim, daje okoli 70, 80% teh oseb v
               celotni populaciji invalidov. V poklicno rehabilitacijo je vključenih približno 5%,
               to pomeni spet vsak 20-i. Načelo poklicne rehabilitacije je, da je treba vsakemu
               zagotoviti vstop v ustrezne programe, zato da bi se zagotovilazaposlitev, zagotovila
               enake možnost. Če izhajamo iz nekega socialnega sporazuma ali enakih možnosti, potem
               moramo to tako narediti. To pomeni letno 200 do 300 oseb, od nekaj 1000, ki so
               opredeljeni v postopkih ocenjevanja invalidnosti na komisijah pri zavodu za
               pokojninsko in invalidsko zavarovanja. Kako naj potem postanejo invalidi zanimivi za
               delodajalce? Ne morejo. Torej, ta zakon, kot ste ga predlagali, je vsekakor
               dobrodošel.</p>
               <p>Na leto se zaposli približno 1000 registriranih brezposelnih invalidov. Če bi si
               zadali cilj, da bomo vse brezposelne, ki so trenutno sedaj, katerega 25. februarja,
               26. februarja, registrirani na zavodu za zaposlovanje, bi potrebovali 20 let, da bi
               vključili vse v zaposlitev, ob enakih instrumentih, enakem tempu, vendar ob pogoju,
               da se nobeden v teh 20 letih ne bi na novo prijavil. To so stvarna dejstva. Pred
               približno osmimi leti ali sedmimi leti je bil sprejet program usposabljanja
               zaposlovanja invalidov do leta 2002, mislim, da se je tako imenoval, ambiciozen
               program z vsemi instrumenti, ampak od tega je kaj malo se doseglo, ostala je le črka
               na papirju, v glavnem neke drobne reči, vendar to ni pomembno, kajti, trendi kažejo,
               kaj se je zgodilo in kaj se dogaja. Zakon je potrebno sprejeti.</p>
               <p>Upam, da boste prisluhnili predlogom oziroma sprejeli predloge, ki smo jih oblikovali
               v Novi Sloveniji. Napisali smo integralni zakon o pospeševanju in zaposlovanje
               invalidov oziroma o spodbujanju zaposlovanja invalidov, večino rešitev ste res
               vgradili tudi v to besedilo, ki ga sedaj obravnavamo, nekoliko ste spremenili
               zaporedje, bistveno siromašili obrazložitev, zlasti mednarodno primerjavo, nekaj pa
               ste tudi spremenili, vendar se vam ni najbolj posrečilo.</p>
               <p>Zanimivo je področje odnosno poglavje o koncesijah, s tem ste se odločili za dvotirni
               model, torej, da obstajajo koncesije za običajno posredovanje za delo in
               zaposlovanje, poklicno usposabljanje in na drugi strani področje poklicne
               rehabilitacije. Sam menim, da te delitve ne bi bilo nujno, morda me boste prepričali,
               zaenkrat ne.</p>
               <p>Vsekakor se je pa potrebno dotakniti nekaterih rešitev, ki jih nakazujete v zakonu,
               pa so po mojem mišljenju vprašljive. Poglejmo najprej pojem zaposlitvena
               rehabilitacija. Verjamem, da je ta pojem bil uporabljen v strokovnih tekstih in ste
               ga tudi vpeljali. Morda sem ga celo jaz uvedel, vendar ne v takem pomenu, kot
               poklicna rehabilitacija, to je ožji pomen. Tukaj ga uporabljate kot zaposlitvena
               rehabilitacija. Menim, da bi v luči primerjalnosti z ostalimi državami vendar
               ohranili poklicno rehabilitacijo. Mislim, da bi bilo bolj primerno, tudi v kontekstu
               upoštevanja tega zakona o poklicnih kvalifikacijah oziroma o klasifikacijah poklicev.
               In standardizacijo poklicev "Rehabilition, Berufliche Rehabiliticion" uporabljajo
               tujci oziroma v tem krogu.</p>
               <p>Drugo, definicija invalida. Morda bo s to definicijo nastala težava pri definiranju
               oseb, ki gredo pod kvotni sistem. Sedaj se sklicujete na status invalidnosti po
               obstoječih zakonih ter dodajate splošno definicijo. Menimo, da bi bilo treba
               upoštevati tudi zakone, pod katerimi so bili dodeljeni nekateri statusi in tudi
               omeniti ta status, ki se podeljuje na osnovi tega zakona.</p>
               <p>Naslednje je mesto instituta za rehabilitacijo, menimo, da je bolj pravi izrazi
               "usklajuje strokovni razvoj", ker so tudi druge institucije na tem področju, ki bodo
               tudi delale za razvoj. Strokovni delavci in sodelavci - tudi tehnične poklice bi bilo
               dobro upoštevati tukaj in jih vključiti. Primerna delovna mesta za invalide - 36.
               člen. To so skomine, ki so strokovnjake na poti poklicne rehabilitacije vedno
               zanimale. Opredeliti tipična mesta, ki so primerna za invalide. Tega ne bomo nikoli
               mogli narediti. To preprosto ne gre. Nekdo, ki je recimo na vozičku, ima vse
               intelektualne sposobnosti, je zagotovo primeren, če ima tudi usposobljenost, za
               direktorja, za finančnega knjigovodjo, za blagajnika in ne vem, kaj še vse
               .../Opozorilni znak za konec razprave./... Zelo hitro gre čas. Skratka, na ta način
               ne bo šlo.</p>
               <p>Kaj je to zaposlitveni center? Zaposlitveni center, dobro bi bilo, če bi bila podlaga
               v zakonu o zavodih. Če boste z gospodarsko družbo, potem je treba opredeliti dobiček,
               ali se ga daje ali ne, subvencije, ker to bo v nasprotju s temeljnimi postulati
               Evropske unije. Obvezno zaposlovanje strokovnega delavca - preobremenjeno. Se
               strinjam, da naj bi se zaposlovalo, vendar .../Opozorilni znak za konec razprave./...
               delodajalcu. Povečanja zaposlovanja invalidov - če dovolite, še pet sekund, da
               zaključim misel...</p>
            </sp>
            <sp xml:id="SDZ3-Redna-34-2004-02-25.sp107">

               <speaker>PREDSEDNIK BORUT PAHOR:</speaker>

               <p>5 sekund.</p>
            </sp>
            <sp xml:id="SDZ3-Redna-34-2004-02-25.sp108">

               <speaker>MAG. JANEZ DROBNIČ:</speaker>

               <p>Zaposlovanje invalidov in invalidskih podjetij. Če imate uveljavljen kvotni sistem,
               ki bo zagotavljal zaposlitev pod splošnimi pogoji, potem ne rabite omejitev za
               zaposlovanje v invalidskih podjetjih in ne limitirajte. Še nekatere rešitve, vendar
               pa morda še naslednjič. Hvala lepa.</p>
            </sp>
            <sp xml:id="SDZ3-Redna-34-2004-02-25.sp109">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Drobnič. Kolegica Silva Črnugelj bo predstavila stališče
               poslanske skupine Združene liste socialnih demokratov, za njo kolega Pohorec.</p>
            </sp>
            <sp xml:id="SDZ3-Redna-34-2004-02-25.sp110">

               <speaker>SILVA ČRNUGELJ:</speaker>

               <p>Hvala lepa za besedo, gospod predsednik. Lepo pozdravljeni, gospod minister in
               sodelavci, lepo pozdravljeni spoštovani kolegi in kolegice! Kot nam je znano je
               minulo leto bilo evropsko leto invalidov in smo imeli ustrezno priložnost, da
               opozorimo javnost na politiko do invalidov, da se nekako naredi inventura minulih
               akcij, potez in dejanj, nenazadnje aktivnosti na področju sprejemanja zakonodaje ter
               analitično oceni, kaj je treba storiti in početi v bodoče. 13. člen amsterdamske
               pogodbe, ki je uvedel novo določiloo nediskriminaciji, je bil podlaga za nadaljnjo
               členitev in korake do popolne integracije invalidov v vseh smeri življenja. Ne smemo
               pozabiti madridske deklaracije itn.</p>
               <p>V poslanski skupini Združene liste socialnih demokratov lahko ugotovimo, da so se na
               področju invalidskega varstva zgodili pomembni premiki v preseganju miselnosti o
               invalidu, invalidnosti, kot o nečem in nekom, ki je potreben usmiljenja in absolutne
               pomoči in skrbi. Danes zato razmišljamo in govorimo ter delujemo vsi tako normalno,
               da nam je jasno, da integracija invalidov v vsakdanje življenje je tudi vsak dan. Oni
               so subjekt in objekt, aktivno delujejo, sokreirajo, načrtujejo svoje življenje in
               delo, družba pa normalno sprejema in postaja čedalje bolj ozaveščena o tem, da so
               invalidi del družbe z enakimi pravicami, obveznostmi in čustvovanji. Jasno pa je, in
               tega se v poslanski skupini Združene liste socialnih demokratov zavedamo, da je
               odgovornost za pripravo učinkovitih programov, vključevanje invalidov v družbo na
               strani države, ki mora ponuditi skupaj z vladnimi službami jasne in učinkovite
               okvirne programe, spodbujevalne instrumente za delo na tem področju. Našo nalogo smo
               na tem področju parlamentarci kar dobro opravili. Minulo leto smo sprejeli zakon o
               uporabi slovenskega znakovnega jezika, ki priznava gluhim osebam, da uporabljajo
               slovenski znakovni jezik ter pravico do tolmača za znakovni jezik. S tem smo
               odstranili temeljno komunikacijsko oviro med slišečimi in neslišečimi. Sprejeli smo
               zakon o invalidski organizaciji, ki uzakonja 18 standardno pravilo o izenačevanju
               možnosti invalidov in njihovem povezovanju. Danes obravnavamo zakon o zaposlitveni
               rehabilitaciji in zaposlovanju invalidov, prva obravnava. Zakaj je ta zakon tako
               pomemben? Sigurno zato, ker je minulo leto bilo med registriranimi brezposelnimi
               osebami 11,5% invalidov ali bolje rečeno 11 tisoč 197. Ta zakon opredeljuje
               definicijo invalidne osebe, status invalida opredeljuje z zaposlitveno rehabilitacijo
               kot individualizirano pravico invalida, kot sklop storitev, s katerimi se povečuje
               zaposljivost invalida. Zakon opredeljuje in definira strokovne delavce in sodelavce
               in jih kategorizirala v tri skupine, določa vrsto, obseg in način trajanja storitve
               rehabilitacije, določa, kaj je rehabilitacijski načrt, definira, kaj mora vsebovati,
               oceno zaposlitve ter možnosti opredelitve do, kako in na kakšen način izda odločbo o
               zaposlitvi, definira, kaj je to program socialne vključenosti, ugotovi, kaj so vse to
               primeri in kaj so primerna delovna mesta za invalide, določi zaščito zaposlitve,
               zaposlitveni center, podporno zaposlitev in tako naprej. In nenazadnje, tudi definira
               koncesije na tem področju. Zlasti se nam zdi pomembno, da uvaja kvotni sistem
               zaposlovanja. Vprašanje pa je, ali so izbrani pravi parametri oziroma ali so omejitve
               dovolj premišljeno zbrane. Invalidska podjetja definira kot obliko socialne
               ekonomije. Sprašujemo pa se, ali so ostali parametri dovolj jasno definirani.
               Postavlja definicijo spodbude za zaposlovanje invalidov, subvencije plač invalidov in
               sklade za spodbujanje zaposlovanja invalidov definira kot javne finančne sklade.</p>
               <p>Osnovno pomanjkljivost tega zakona v poslanski skupini Združene liste socialnih
               demokratov vidimo v tem, da regulacijo posameznih zakonskih sestavim prepušča
               podzakonskim aktom. To je pomanjkljivost večine zakonov, ki jih tukaj v parlamentu
               sprejemamo. Morda bi kazalo sprejemati univerzalno zakonsko določilo, da se zakon ne
               prepusti v naslednje faze obravnave preden predlagatelj, vlada, uradi ali agencije ne
               predložijo vse podzakonske akte, pravilnike, poslovnike, standarde in normative,
               metodologije, tarife ter cenike, priporočljive obrazce in tako dalje. Žalostno je
               dejstvo, da tako dober zakon, kot je ta, ravno zaradi podzakonskih aktov, ki se
               običajno pripravijo z zamudo, izgublja na moči ali zavira takojšnjo uporabo sicer
               zelo dobro opredeljenih zakonskih rešitev.</p>
               <p>V poslanski skupini se sprašujemo, ali so tudi preverjene nekatere statusno-ekonomske
               rešitve, saj menimo, da je potrebno opraviti kar nekaj simulacij bodočega stanja, saj
               na ta način zakon lahko samo pridobi na moči in kakovosti. Med te vsekakor sodi tudi
               določba 52. člena zakona, ko se zahteva, da invalidsko podjetje zaposli enega
               strokovnega delavca, če usposablja ali zaposluje več kot 3 invalide, sicer pa na
               vsakih 20 zaposlenih invalidov enega strokovnega delavca. Tudi vprašljivo vprašanje
               nujnosti revizije letnih in poslovnih poročil, katere uvaja 58. člen, menimo, da mala
               podjetja ne potrebujejo vsakoletne revizije, saj le-ta predstavljajo kar velik
               strošek za invalidsko podjetje.</p>
               <p>Kar nekaj opozoril je bilo s strani zavoda invalidskih organizacij. Nanašajo se
               zlasti na 107. člen tistega dela, ko razveljavi nekatere člene zakona o gospodarskih
               družbah. V poslanski skupini Združene liste se zavedamo krutega dejstva, da v
               življenju niso zadosti le zapisane besede, pravice, sprejete smernice in zakoni -
               najpomembnejše je, kar lahko dejansko uveljavimo v praksi. Pri tem je tako pomembno
               tisto, kar predstavlja splošne pogoje in pravice invalidov ter opredeljuje načine in
               možnosti njihovega življenja in je usposabljanje za premagovanje vsakdanjih, včasih
               za invalide nepremagljivih ovir. Hvala lepa.</p>
            </sp>
            <sp xml:id="SDZ3-Redna-34-2004-02-25.sp111">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Črnugelj. Kolega Pohorec bo sedaj predstavil stališče poslanske
               skupine DeSUS. Imate besedo, kolega Pohorec.</p>
            </sp>
            <sp xml:id="SDZ3-Redna-34-2004-02-25.sp112">

               <speaker>VALENTIN POHOREC:</speaker>

               <p>Hvala, predsednik. Spoštovani gospod minister in sodelavke ministrstva za delo,
               družino in socialne zadeve. Po ocenah Svetovne zdravstvene organizacije je na svetu
               okoli 10% invalidov od vse populacije, kar pomeni okoli 610 milijonov ljudi. To je
               izjemno velika številka in pomeni tudi velik izziv za človeštvo, da reši ta težka in
               aktualna vprašanja. Velike večina teh je seveda brezposelnih.</p>
               <p>Podobno je v Sloveniji, kjer je v letu 2003 med 97.000 brezposelnimi osebami bilo kar
               11,5% invalidov ali preko 11.000 ljudi, to so tisti, ki so prijavljeni na zavodu za
               zaposlovanje in so torej registrirani, o neregistiranih pač ni podatkov. Poleg tega,
               da so invalidni in brezposelni, je njihov problem tudi pomanjkanje izobrazbe, saj nam
               podatek pove, da je kar 55% brezposelnih invalidov, ki imajo samo prvo stopnjo
               izobrazbe. To je zaskrbljujoče. Ta socialna skupina si sama seveda ne zna in ne more
               pomagati. Zato v poslanski skupini DeSUS pozdravljamo predlog zakona, ki bi uredili
               področje zaposlitve nerehabilitacije in zaposlovanja invalidov, ki naj bi izboljšalo
               razmerje na tem področju. Omeniti je seveda potrebno, da je na podlagi ustavnega
               člena o enakosti ter socialne države potrebno sprejemati zakone, kot je ta, ki ga
               obravnavamo, in tako še okrepiti vlogo in odgovornost države na tem področju.
               Prepričani smo, da bodo sicer stroški države za kratek rok večji, vendar se bo takšno
               ravnanje in takšna vlaganja, ta doktrina obrestovala zaradi večje zaposlenosti,
               obenem pa spodbujanje ustvarjanja dodane vrednosti s strani zaposlenih invalidov, kar
               bo srednjeročno ugodno vplivalo tudi na produktivnost.</p>
               <p>Pri ustavnih kategorijah ne smemo pozabiti, tega da tudi 49. člen ustave govori o
               pravici do svobode dela ter 52. člen ustave še posebej prvi odstavek ustave govorita
               o zagotavljanju svobode dela ter zagotavljanju varstva in usposabljanja za delo. S
               tem zakonom bosta normativno pokriti pravici tudi na podlagi teh členov ustave.</p>
               <p>Na tem mestu želimo poudariti še, da tega zakona ne smemo sprejemati samo zato, da
               ugodimo ustavnim in mednarodnim kriterijem temveč zaradi nas samih, naših
               sodržavljanov, sokrajanov, sosedov, znancev, sorodnikov in drugih ter jim omogočimo
               postopoma normalen vklop v družbo. Zavedajmo se, da invalidi sami ne zahtevajo
               pomilovanja, ne miloščine, temveč zahtevajo enakopravno možnost za vključevanja v
               življenje, kot je to omogočeno nam vsem ostalim neinvalidnim osebam. Pri tem je
               seveda potrebno poudariti, da invalidna oseba ne dobi svojega statusa z rojstvom ali
               nastankom invalidnosti, kot je nesreča temveč na podlagi zakonov, ki pač to področje
               urejajo.</p>
               <p>V vsebino zakona ne bom posebej zahajal. Sodimo, da je dobro pripravljena, da je
               primerna podlaga za nadaljnjo obravnavo, zato ga bo naša poslanska skupina tudi
               podprla. Hvala.</p>
            </sp>
            <sp xml:id="SDZ3-Redna-34-2004-02-25.sp113">

               <speaker>PREDSEDNIK BORUT PAHOR:</speaker>

               <p>Hvala lepa, kolega Pohorec. Kolega Cukjati bo predstavil stališče poslanske skupine
               Slovenske demokratske stranke, za njim je kolega Levič, ki ga sedaj še ne vidim v
               dvorani, ga pa vabim, da pride. Najprej, kolega Cukjati.</p>
            </sp>
            <sp xml:id="SDZ3-Redna-34-2004-02-25.sp114">

               <speaker>FRANCE CUKJATI:</speaker>

               <p>Hvala, za besedo. Spoštovani, naj takoj na začetku povem, da je to zakon, ki smo ga
               dolgo pričakovali, ki smo ga slovenski demokrati veseli, ga bomo podprli, je primerna
               osnova za nadaljnjo obravnavo, pri vsem tem pa bi radi vendar opozorili na nekatere
               stvari, ki bi jih veljalo dopolniti.</p>
               <p>Najprej je dobro, da se zavedamo pomena tega zakona. Namreč, če imamo v Sloveniji
               veliko invalidov, je treba ločiti tiste, ki niso zaposljivi, tisti, ki so, recimo,
               otroci, upokojeni, ostareli. Imamo pa mnogo invalidov, preko 40 tisoč, ki so tako ali
               drugače zaposljivi, torej, tisti, ki bi lahko v določenih okoliščinah delali oziroma
               delajo. Od teh 40 tisoč jih je prek 11 tisoč nezaposlenih pa bi lahko bili, to je
               28%. Sicer je pri nas nezaposlenost 10, 11%, različne so številke; pri invalidih je
               28%, in ta številka je narasla predvsem v zadnjih letih. Torej, z nastopom svobodnega
               tržnega gospodarstva, ki pa seveda zahteva s te strani drugačen pristop in regulacijo
               in to po 10-ih letih dobivamo s tem zakonom.</p>
               <p>Prvo kar je pri zakonu, seveda, se vprašamo, kako bo zakon takšen kot je, deloval? V
               svojih izkušnjah ponavadi imam tak pristop, da vzamem nekatere primere invalidov in
               gredam, si zamislim, kako bo stvar funkcionirala za tega konkretnega Jožeta, Janeza,
               Petra, in podobno. Naj navedem samo eden primer, zelo tipičen, pogost. Gre za mladega
               fanta, sorazmerno mladega, tam okoli 30 let - bom tako povedal, da ga ne bo nihče
               poznal in razkril- simpatičen, neizobražen; kadar je polna luna, ne bo delal, ob
               prvem in zadnjem krajcu je pa priden kot ura. Pripravljen je delati vsakršna dela,
               preprosta dela, ampak, ko pride njegov čas, ga ni na delo ali pa dela eno uro, vrže
               metlo in gre. Sicer pa je priden, delavnice pospravlja, zanesljiv, kar dela, zelo
               dobro dela - ima svoje muhe. Kot zdravnik sem imel srečo, da je ta pogosti pacient
               imel zelo dobrega delodajalca, zelo dobrega, ki je vse te stvari razumel. Tudi, če je
               šel, je šel, če ga ni bilo, ga ni bilo. Ampak problem je bil, ker je bilo vendar
               treba tiste dneve nekako pokriti z bolniško. Tudi to smo delali. In ves čas, ko je
               imel zelo razumevajočega delodajalca in okolico in sodelavce, ki so se včasih malo
               norčevali iz njega, sicer so ga pa imeli radi, ker ni bil konfliktna oseba, je bilo
               vse lepo. A, prišel je čas, ko je delodajalec rekel, jaz ne morem več, jaz mu ne
               morem dati nobenega zanesljivega dela, nikoli ne vem, ali bo delal osem ur, šest ur,
               dve uri - kratko malo, jaz ga ne morem več imeti. In ni bilo tega fanta takrat 12 dni
               ne v ambulanto ne na delo - nikjer. No, in nazadnje ga je seveda odpustil. Ne moremo
               zahtevati od delodajalca, da gre v neskončnost s svojo tolerantnostjo. Ko je prenehal
               delati, v enem mesecu je popolnoma propadel. Popolnoma propadel, 30-letni in je bil
               hospitaliziran - pol leta hospitaliziran. Ko je prišel nazaj, seveda ni dobil dela,
               ga ni dobil, in je zopet kak mesec taval in je zopet bil hospitaliziran pol leta. In
               tako naprej. Hospitalizacija veste, koliko stane. Izračunal sem, če bi samo 10%
               tistega sredstva država namenila za nek način, za neko sodelovanje z delodajalcem z
               neko podporo, bi človek ostal v nekem svojem načinu življenja, socialno povsem
               sprejemljivem, bil bi kolikor toliko normalen in nemoteč zaokolico. Imel bi pač svoje
               dneve in stvar bi bila rešena za njega in za družbo.</p>
               <p>In potem se vprašam, ali mi ponuja ta zakon kakšno rešitev za tak primer, da ne bo
               popolnoma dekompenziral in pravzaprav v celoti šel v breme hospitalizacije, v breme
               države, ampak bo tako nekako ohranjal sebe pri življenju in tudi ostal v družbi.
               Seveda se za tak pristop, kako rešiti tak primer, zahteva velika fleksibilnost zakona
               in ta je pomembna kvaliteta oziroma bi morala bito pomembna kvaliteta zakona, kajti
               vsaka invalidnost je drugačna. Vsak invalid je nekaj posebnega. Ne da jih gredo
               nekako razporejati v grupe, v kalupe in mora biti veliko širine v zakonu. In jo je,
               še kar precej. Vendar v tem primeru sem iskal rešitev, invalidsko podjetje ne pride v
               poštev, tam se zahteva redno delo: štiri ure na dan ali pa osem ur na dan, polovična
               ali polna zaposlitev - to ne pride v poštev. Zaščitna zaposlitev, torej delovno
               mesto, kjer je delovno mesto prilagojeno invalidu - ne pride v poštev. On je sicer
               biološko zdrav <stage>(roke, oči,motorika)</stage> vse funkcionira idealno - ne potrebuje tega.
               Primerno delovno mesto za invalida torej lažje in nezahtevno fizično delo - morda.
               Ampak, on je bil sposoben tudi gore premikati, je bil močan. Ne pride v poštev.
               Podporna zaposlitev, kjer v običajnemdelovnem okolju s strokovno in tehnično podporo
               se invalidu pomaga. On ne potrebuje v tistih dneh nobene podpore. Ko pa pride njegova
               luna - konec. Deset strokovnjakov mu ne more rešiti in ga obdržati na delovnem mestu.
               Edino, kjer bi se nekako našlo, je program socialne vključenosti. To se pravi,
               program za ohranjanje delovnih sposobnosti invalida, kajti gre za to, da se ohrani
               njegova, ne samo delovna sposobnost, ampak predvsem delovne navade oziroma
               kakršnakoli vključenost v delo. Vendar ta program socialne vključenosti je že nekako
               okrnjen, in sicer v 34. členu pravi: "Programi socialne vključenosti so socialni
               programi, namenjeni podpori in ohranjanju invalidov, invalidovih delovnih
               sposobnosti." In iz konteksta in iz obrazložitve je razbrati, da gre za to bolj
               specializirane ustanove, institucije - morda center za socialno delo, ne vem, to
               zopet ne pride v upoštev. Kajti, to bi bilo možno, če bi to lahko delal nek obrtnik,
               kmet, nekdo ki človeka pozna, pa vzpostavi z njim dober kontakt. In seveda sem bil
               razočaran, ker tega primera in takih primerov nisem našel v tem zakonu, nisem našel
               primerne rešitve. Zato bo verjetno treba tudi program socialne vključenosti dopolniti
               tako, da ne bo šlo samo za ohranjanje delovnih sposobnosti, ampak tudi delovnih navad
               in da bodo ti programi lahko zaupani brez velikih čira čara in strokovnih posegov ali
               nekih institucijskih obravnav tudi nekemu obrtniku, tudi kmetu in podobno.</p>
               <p>Seveda v nadaljevanju so nekateri programi zamišljeni sorazmerno fleksibilno. Tudi
               primerno delovno mesto za invalida je lahko najti na domu ali zaščiteno delovno mesto
               in podobno, vendar je še vedno tudi pri drugih programih opaziti premalo
               fleksibilnosti, komu to dodeliti. Mnogo je primerov, kjer so delovna mesta v bližnji
               okolici invalida, v neposredni soseski ali pri sorodnikih, torej kjer obstaja
               pripravljenost človeku pomagati s človeške plati. Vendar tukaj je potrebno ta
               mehanizem zelo poenostaviti, kajti naš cilj je, da bo ta človek na nek način
               preskrbljen. In to bo še potrebno dopolniti v tem zakonu.</p>
               <p>Naslednje vprašanje se mi javlja glede proračunskih, finančnih posledic zakona.
               Rečeno je, da se v letu 2004 predvideva 1,8 milijarde tolarjev. Izračunano je bilo to
               takrat, ko se je mislilo, da bo zakon že v prejšnjem letu sprejet, to se pravi, za
               celo leto. To niso velika sredstva, gospodje, to je kar se teh 40 tisoč invalidov,
               sposobnih na tak ali drugačen način za delo, pomeni, 44 tisoč tolarjev na leto na
               invalida naj bi prispevala država za njegovo vključitev v delo in ohranitev. Če
               računamo, da je takih invalidov polovica, ki ne potrebujejo državne spodbude, potem
               pride, recimo, okoli 100 tisoč tolarjev na leto ali 8 tisoč na mesec na invalida naj
               bi prispevala država. Jaz dvomim, da bo to zadostovalo za motivacijo in za ohranitev
               teh stvari. Primer, ki sem ga povedal, bi bil zelo lepo rešljiv, zelo lepo rešljiv,
               če bi država plačala obvezno zavarovanje, delodajalec pa bi z neko bolj fleksibilno
               delovno zakonodajo temu pacientu oziroma temu invalidu plačal od ure. Kajti, ta
               invalid je ko je dobil mesečno plačo, en teden ga ni bilo, potem pa, ko ni več
               denarja, je prišel in je pridno delal. In če bi mu dal vsak dan ali pa vsak teden
               plačo, kolikor ur boš delal, bi prihajal, bi bil živ, bi bil med ljudmi, bi bil
               efektiven. To se pravi, tudi s te strani bi bila potrebna fleksibilnost in zakon bi
               moral pustiti odprta vrata za na nek način inovativne prijeme tega problema. Kvotni
               sistem, ki je tukaj zastavljen, je seveda po vzoru tujih držav zelo dober. Moram pa
               reči, da ni razumljivo, kakose bo velikost kvote prilagajala delodajalcu. Namreč,
               mišljeno je od 1-6%. To se pravi, če bo imel delodajalec najmanj 20 zaposlenih, bo
               plačeval, če ne bo imel nobenega invalida zaposlenega, bo plačeval najmanj en procent
               oziroma 6% od skupnega števila zaposlenih, in sicer v višini 70% minimalne plače za
               vsakega invalida, ki bi ga moral imeti zaposlenega. Torej, če bi veljala številka
               dveh procentov, potem bi pri 20-ih zaposlenih oziroma tako: če bi bilo pet procentna
               kvota, bi pri 20-ih zaposlenih moral imeti enega invalida. Če ga ne bi imel
               zaposlenega, bi plačeval v sklad 70% minimalne plače, ki bi jo sicer dal
               invalidu.</p>
               <p>Sistem je dobro zastavljen, vendar tukaj sta dve napaki oziroma dve pomanjkljivosti.
               Eno, naj zopet povem na primeru izpred mnogih let, kot sem delal v Litostroju. Tam je
               bila narejena analiza posebnega delovnega mesta, in sicer rečeni so bili čistilci. To
               so tisti, ki so odlitke litostrojske turbine in podobne stvari čistili po rentgenskem
               posnetku, ko so se odkrile, recimo, razpoke v litem železu s fleksaricami, vrtali so,
               tako kot, recimo, zobne plombe in podobno so delali. In to v neki avli, hali je
               delalo po 20 ljudi. To je bilo grozno: hrup, ropot, iskre so letele na vse strani,
               smrad, dim in tako dalje. Ko sem delal analizo za 20 let nazaj delavcev na teh
               delovnih mestih je bilo ugotovljeno, da ni nihče zdržal na tem delovnem mestu več kot
               12 let. Po 12 letih je postal invalid prve kategorije. Najkasneje po 12 letih dela,
               in sicer zaradi vibracijske bolezni, odpoved živčnega sistema vratnega obroča, živčni
               sistem je odpovedal, zapestja so odpovedala, vibracijska bolezen. In samo ena stvar
               bi to preprečila - fluktuacija. Vi veste, kaj to pomeni po 12 letih invalid prve
               kategorije: za firmo nič, se ga reši, dobi mladega delavca, za državo pa je to
               strahotno breme. To so bili 30-, 35-letni moški, ki so seveda potem šli v invalidnost
               prve kategorije, invalidsko upokojeni. In če bi bila vgrajena v ves mehanizem neka
               motivacija, da bi delodajalec, da bi firma morala nekaj narediti za preprečitev tega
               nastanka invalidnosti, potem bi zagotovo firma naredila načrt, program in bi bilo
               zelo enostavno narediti fluktuacijo: po enem mesecu gre za pol leta na drugi delovno
               mesto in tako naprej in ne bi prihajalo do tega. Kajti po pol leta se zopet
               rehabilitira tista minljiva okvara organizma. V zakonu o varnosti pri delu te
               zaščite, te motivacije ni. So nekatere kazni, ni pa to dograjeno. In v tem primeru,
               poglejte, pri kvotnem sistem se je najprej treba vprašati, ali bo takšen delodajalec,
               ki producira serijsko invalide, bolj obremenjen s kvoto. Tega sicer v zakonu ni,
               ampak verjetno bo podzakonski akt oziroma institucija, ki je predvidena, to
               upoštevala. Ampak če bo to narejeno, zagotovo delodajalec bo v vsakem primeru
               plačeval to kvoto, kajti to bošlo na dejavnost in bo kvoto plačeval brez ozira,
               koliko bo v naslednjem letu ali v tekočem letu proizvedel invalidov. In bo zopet neka
               potuha. To meni ni všeč. In bi bilo dobro to stvar še dodatno proučiti.</p>
               <p>In še ena stvar je. Če bi na nek način vgradili preprečevanje nastanka invalidnosti
               bolj kot pa naknadno reševanje, potem seveda bi vse breme bolj preložili na kapital
               in manj na plače. Kajti kvota, ki jo bo delodajalec plačeval, bo šla z ozirom na
               število zaposlenih, bo pripisana obremenitvi dela. Bo pripisana temu, kar pravimo mi,
               da smo že sedaj najbolj obremenjeni v Evropi. Naše plače so najbolj obremenjene v
               Evropi. In tudi to je ta pomanjkljivost, ki nam ni všeč.</p>
               <p>Torej, kot sem rekel, zakon pa seveda podpiramo kot primerno osnovo za nadaljnjo
               razpravo in upamo, da bo možno še kaj dodati v tem zakonu in tudi uveljaviti kakšen
               amandma. Hvala lepa.</p>
            </sp>
            <sp xml:id="SDZ3-Redna-34-2004-02-25.sp115">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Cukjati. Kolega Levič bo predstavil stališče poslanske
               skupine Stranke mladih. Za njim bom dal besedo kolegu Germiču. Najprej kolega Levič.
               Prosim.</p>
            </sp>
            <sp xml:id="SDZ3-Redna-34-2004-02-25.sp116">

               <speaker>PETER LEVIČ:</speaker>

               <p>Hvala lepa, gospod predsednik. Invalidi so kategorija oseb, ki so prav gotovo
               potrebni še večje pozornosti in zaščite pri vseh pogledih vključevanja v družbo, tudi
               pri zaposlovanju. V preteklosti pa je bila zaščita mnogokrat prevelika in je s tem
               invalide pogosto odrinjala na rob. Ti so bili izvzeti iz vseh družbenih okolij in
               prepuščeni domači oskrbi ali njim namenjenim zavodom. Zato se ni čuditi podatkom, ki
               govorijo o tem, da so invalidi v večini slabše izobraženi, brez zaposlitve in
               prisilno upokojeni. Zakon, ki govori o njihovi zaposlitvi, je star že 27 let in se v
               vseh teh letih ni spreminjal, kar samo po sebi pove o nujnosti sprejetja novega
               zakona, sodobnega, ki bo invalidom omogočil enakopravno možnost zaposlitev v
               primerjavi z ostalimi. Delo in s tem možnost preživljanja sebe in svoje družine je
               ustavno določena kategorija, ki mora biti omogočena prav vsem državljanom, ne glede
               na to, ali so invalidi ali niso. Prav zato smo še toliko bolj veseli, da je vlada
               pripravila predlog zakona, ki bo deprivilegiran položaj invalidov na zaposlitvenem
               trgu vsaj omilil, če ga povsem odpraviti žal ni mogoče.</p>
               <p>Žal pa je v predlogu zakona kar nekaj določb, s katerimi nismo zadovoljni. Menimo, da
               to ne more biti zakon, na podlagi katerega se bo podeljeval status invalida. Status
               invalida bi moral biti zagotovljen na podlagi sistemskega zakona, ki bi točno
               določal, kdo je invalid, katere stopnje in kateri so pogoji za pridobitev tega
               statusa. Tako pa je status invalida mogoče pridobiti na podlagi različnih zakonov,
               aktov in predpisov. V predlogu zakona je celo določba, ki govori, da minister,
               pristojen za invalidsko varstvo, izda pravilnik, s katerim podrobneje opredeli
               vsebino meril za priznanje statusa invalida iz tega zakona. Tako sprejemamo zakon, za
               katerega niti ne vemo, za koga bo veljal, saj pravilnik najbrž še niti ni
               pripravljen. Tako se še povečuje možnost neusklajenosti predpisov, kar bodo občutili
               invalidi. Že sedaj se pojavljajo težave, ko osebe pridobijo status invalida po zakonu
               o družbenem varstvu duševno in telesno prizadetih ljudi, po katerem se invalid ne sme
               zaposliti. Za to doseči si mora najprej spremeniti status v status delovnega
               invalida. Sprememba statusa pa ni nikjer predvideno, saj postopki za ta proces niso
               definirani in predpisani. To se sicer v praksi da izpeljati, vendar so ti postopki
               dolgotrajni. Tako ti pravice po zakonu o družbenem varstvu duševno in telesno
               prizadetih oseb prenehajo takoj, ko vložiš vlogo za status delavnega invalida,
               zaposliti se pa ne moreš, dokler ne dobiš spremembe statusa, kar pa lahko traja tudi
               več let. Nujno je, da bi ta zakon tudi urejal prehod iz tako imenovanega nedelovnega
               v delovnega invalida.</p>
               <p>Predlog zakona uvaja tudi nov pojem, to so kvote. Kvotni sistem zaposlovanja bo
               pomenil, da bodo podjetja primorana zaposlovati invalide v okviru določenega deleža
               od celotnega števila zaposlenih delavcev, vendar ni jasno, kakšne bodo te kvote, saj
               bo njihovo višino določila vlada na predlog ekonomsko-socialnega sveta do konca tega
               leta. Torej, ponovno sprejemamo določbe, za katere ne vemo, kakšne bodo, niti ni
               jasno, ali se bodo te kvote lahko spreminjale, v kolikor se bodo razmere pri
               zaposlovanju invalidov spremenile, ali ne. Očitno je vladi prišlo že v navadi
               sprejemanje zakonov brez jasnih določb, saj je definiranje podzakonskih prav gotovo
               lažja od sprememb zakona. Kvotni sistem se sicer lepo sliši, mogoče ni docela
               premišljen. Zanima me, ali je bila narejena kakšna analiza, mogoče posledic, uvedb
               kvot v slovenska podjetja? Veliko držav, ki je kvote uvedlo, jih zdaj postopoma
               opušča, saj niso prinesle želenih učinkov. Ena od takih držav je tudi Velika
               Britanija, ki se z nezaposlenostjo invalidov sedaj spopadaz antidiskriminacijsko
               zakonodajo. Prisilno zaposlovanje invalidov samo zaradi določb zakona prav gotovo ne
               bo doseglo svojega namena. Podjetja bi morala v zaposlovanju invalidov videti korist
               in doprinos za podjetje. Prav gotovo bi bile dobrodošle tudi davčne spodbude, ki pa
               jih zakon o davku dohodkov pravnih oseb ukinja. Sprašujemo se, zakaj bi podjetja
               strmela k zaposlovanju invalidov, če nima nobenih neposrednih koristi? Invalidi so
               kot delavci še posebej zaščiteni in jih ni mogoče z lahkoto odpustiti,kar se po eni
               strani zdi socialno pravično in humano pa po drugi strani destimulira podjetje za
               njihovo zaposlovanje. Zakaj naj bi torej podjetja zaposlovala invalide, če od tega ne
               bo dobila nobenih koristi, prej omejitve? S tem torej invalidom, iskalcemzaposlitve
               ne delamo nobenih koristi, prej obratno. Za delodajalca bo zaposlovanje invalidov
               predvsem omejitev in ne prednost. Invalidi bodo predstavljali neodpustljivo delovno
               silo, davčnih bonitet pa invalidska podjetja tudi ne bodo deležna. Za povrh smo pa
               lani sprejeli zakon o delovnih razmerjih, kjer invalidne osebe kot delavci niso
               nikjer posebej omenjeni. V predlogu zakona pogrešamo tudi stimulacije za
               samozaposlovanje invalidov, ta bi lahko bila kot prispevek k zagonskim stresom ali
               kako drugače opredeljena. Samozaposlovanje je ena od spodbujevalnih aktivnosti za
               zmanjšanje nezaposlenosti, zato menimo, da bi bilo to aktivnost potrebno dodatno
               stimulirati tudi pri invalidih. Pri pripravi zakona pa vlada k sodelovanju ni
               povabila predstavnikov delodajalcev, tako ni svojega mnenja podala gospodarska
               zbornica ali katero drugo združenje, podjetje, ki bi lahko zastopalo interese
               delodajalcev. In še nekaj nas je pri branju tega predloga zakona zmotilo. Vlada je
               pri pripravi tega predloga zakona upoštevala mnenje ekonomsko-socialnega sveta,
               hkrati pa ni za mnenje prosila sveta Republike Slovenije za invalide, katerega namen
               je prav podajanja mnenj pri pripravi zakonodaje s področja invalidov. Sprašujemo se,
               zakaj je tako?</p>
               <p>V Stranki mladih bomo predlagani zakon podprli, vendar pričakujemo, da bo
               predlagatelj proučil naše pripombe, jih vključil v predlog zakona. Hvala lepa.</p>
            </sp>
            <sp xml:id="SDZ3-Redna-34-2004-02-25.sp117">

               <speaker>PREDSEDNIK BORUT PAHOR:</speaker>

               <p>Hvala lepa, kolega Levič. Sedaj bo stališče poslanskega kluba Liberalne demokracije
               Slovenije predstavil kolega Ljubo Germič, za njim kolegica Lavričeva. Najprej kolega
               Germič, prosim.</p>
            </sp>
            <sp xml:id="SDZ3-Redna-34-2004-02-25.sp118">

               <speaker>LJUBO GERMIČ:</speaker>

               <p>Spoštovani gospod predsednik! Gospod minister, kolegice iz ministrstva, spoštovani
               kolegi, spoštovane kolegice! Predlog zakona o zaposlitveni rehabilitaciji in
               zaposlovanju invalidov, ki je danes pred nami, je zakon, ki smo ga dolgo časa
               pričakovali in ki skupaj z že sprejetimi zakoni na tem področju v veliki meri
               zaključuje obravnavano problematiko. V poslanskem klubu Liberalne demokracije
               Slovenije smo predlog zakona pozorno proučili in ocenili, da prinaša vrsto novih
               rešitev in primerjavo z obstoječo zakonodajo in bo po našem mnenju vsekakor
               pripomoglo k reševanju problematike zaposlovanja invalidov. Vendar pa pričakujemo
               določene korekcije in dopolnitve tudi na podlagi današnje razprave.</p>
               <p>Ustava Republike Slovenije v 52. členu določa, da je invalidom v skladu z zakonom
               zagotovljeno varstvo ter usposabljanje za delo. Zaposlovanje invalidov v Republiki
               Sloveniji trenutno urejajo zakoni, ki nekateri izhajajo še iz obdobja pred
               osamosvojitvijo. Zakon o usposabljanju in zaposlovanju invalidov, oseb iz leta 1976,
               ki je za to področje temeljni zakon, je že davno preživet in zaradi bistvenih
               sprememb na področju gospodarskega in družbenega sistema v celoti. Današnja slika na
               področju zaposlovanja invalidov kaže, da so stopnje brezposelnosti invalidov višje od
               splošne stopnje brezposelnosti v državi, še posebno to velja za težje invalide, za
               invalide nad 50 let in za invalide, ki imajo nizko stopnjo izobrazbo. Natančnejši
               vpogled v strukturo invalidov pa dodatno pokaže, da so deleži invalidov na teh
               segmentih največji. V Sloveniji je trenutno več kot 11 tisoč brezposelnih invalidov,
               tako da delež invalidov med brezposelnimi osebami znaša dobrih 11,5%. V mednarodni
               ureditvi položaj invalidov urejajo številni akti Združenih narodov, zlasti
               deklaracija o pravicah invalidov iz leta 1975 in standardna pravila za izenačevanje
               možnosti invalidov iz leta 1993, ki državam in socialnim partnerjem nalagajo
               posamezne aktivnosti in postopkeza ustvarjanje enakih možnosti invalidov.</p>
               <p>Ob obravnavi predlogov za spremembo ustave Republike Slovenije, smo v poslanskem
               klubu LDS sledili tem dokumentom in podprli predlog skupine poslancev za spremembo
               14. člena ustave, ki naj v člen o enakosti pred zakonom uvrsti tudi pojem
               invalidnost. Pred očmi smo namreč ves čas imeli dejstvo, da pri tem ne gre zgolj za
               uravnavanje pravic invalidov, temveč za uveljavljanje popolnega civilizacijskega
               načela nediskriminacije. Tako vidimo tudi predlog zakona, ki je danes pred nami, saj
               menimo, da je nujno potreben, ker je obstoječa zakonodaja zastarela, ker je položaj
               invalidov na trgu dela manj ugoden, ker se invalidi v manjši meri vključujejo na trg
               dela, ker je stopnja njihove brezposelnosti višja in ker je trajanje njihove
               brezposelnosti daljše kot pri neinvalidnem prebivalstvu. K sprejetju novega zakona pa
               nas nenazadnje zavezuje tudi evropska zakonodaja, to je direktiva sveta Evropske
               unije 2000/78, resolucija enakih možnosti zaposlovanja invalidov in evropska
               strategija za zaposlovanje, ki je v postopku sprejemanja.</p>
               <p>V poslanskem klubu Liberalne demokracije smatramo, da so cilji zakona predvsem
               povečanje stopnje zaposlenosti in povečanje zaposljivosti invalidov v Sloveniji,
               povečanje socialnih vključenosti invalidov in zagotavljanje možnosti za enakovredno
               udeležbo invalidov na trgu dela s kreiranjem ustreznih delovnih mest in pogojev za
               delo invalidov ter načela za njihovo uresničevanje, ustrezno predstavljeni in na
               zakon odraža njihovo opredelitev in načine uresničevanja. Predvsem pa se nam v
               poslanskem klubu LDS zdi pomembno, da predlog zakona daje poudarek premiku iz
               pasivnih v aktivne ukrepe, in sicer: da, predlog zakona uvaja socialni, funkcionalni
               model obravnave invalidnosti, ki ne temelji na oviralnosti, pač pa na sposobnostih
               invalidov do vključevanja v delo, v zaposlitev in aktivno življenje v družbi; da
               omogoča dostop do dela, zagotavljanje enakih možnosti za pridobitev veščin za vstopni
               trg dela in ohranjanja zaposlenosti, vključno z uporabo informacijsko-komunikacijski
               tehnologiji in prehodov v na znanju temelječo družbo; da so aktivni in preventivni
               ukrepi osredotočijo na primerne zaposlitvene možnosti, na osveščanje delodajalcev in
               na nove možnosti v socialni ekonomiji.</p>
               <p>Rešitve, ki jih predlog zakona prinaša, so za poslanski klub LDS večinoma
               sprejemljive, saj so naravnane tako, da je njihov cilj ukinjanje socialne
               izključenosti invalidov in njihovo vključevanje v zaposlitev z razvijanjem njihovih
               sposobnosti. Nenazadnje pa predlog zakona prinaša tudi ekonomsko utemeljenost
               rehabilitacije, saj hkrati pozitivna postavka v proračunu določene družbe, ki jo
               uspešno izvaja. Če se namreč upošteva stroškovna korist, so letni stroški vključenih
               na posameznike v vseh programih - podporno, zaščitno in subvencionirano - nižji kot
               povprečni transferni invalidski prejemki.</p>
               <p>Kljub vrsti pozitivnih učinkov pa bi želeli opozoriti na naše pomisleke, ki bi jih
               bilo potrebno proučiti in po potrebi tudi ustrezno vnesti v besedilo zakona v drugem
               branju. Predlog zakona uvaja vrsto novosti na področju rehabilitacijskih, pristopov
               predvsem individualno obravnavo in možnost izbire storitev. Pogrešamo pa več
               poudarkov pri pomenu in namenu vključevanja posameznika in posameznice predvsem v
               redno delovno okolje in pri pomenu samozaposlitve oziroma ustanavljanje samostojnih
               podjetij ter obrtništva, saj bi ob tej poti nedvomno dodatno pospešili zaposlovanje
               invalidov.</p>
               <p>V predlogu zakona pogrešamo tudi več poudarkov o nediskriminaciji, tako med samim
               procesom rehabilitacije kot tudi pri iskanju delovnega mesta oziroma zaposlitve, saj
               menimo, da je sklicevanje le na splošni zakon o delovnih razmerjih premalo, da bi
               le-to preprečili. Vloga in naloga zavoda za zaposlovanje se po našem mnenju v zakonu
               premalo opazni in bi lahko bile bolj definirane, na primer v fazi iskanja osrednjih
               delovnih mest in komunikacije s potencialnimi delodajalci. Menimo, da bo le
               povezanost akterjev prinesla pozitivne rezultate.</p>
               <p>Nadalje menimo, da se v predlog zakona zaposlitvena rehabilitacija morda preveč enači
               z medicinsko, kar po našem mnenju ni pravilno, saj je medicinska rehabilitacija lahko
               le del prve ali je sploh ni potrebno uvajati pri posamezniku. S tega vidika tudi ni
               razumljivo, da je tako močno zastopana prav medicinska stroka v celotnem procesu
               rehabilitacije in tudi v sestavi komisij.</p>
               <p>Glede na to, da so podzakonski akti temeljnega pomena za izvajanje zakona v
               poslanskem klubu LDS menimo, da bi jih bilo dobro poznati že v fazi sprejemanja
               zakona vsaj v grobem osnutku, da pa je enoletni rok za njihovo pripravo predlog.
               Izkušnje z drugimi zakoni namreč kažejo, da predolgi roki za pripravo podzakonskih
               aktov niso utemeljeni in imajo včasih celo neproduktiven učinek. Predlog zakona z
               uvajanjem kvot prinaša tudi bonuse in malose za podjetja in to tako v zasebnem kot v
               javnem sektorju. Ker bi želeli, da bi ukrep imel pozitivne učinke na povečanje
               zaposlovanja invalidov bi bilo dobro imeti tudi natančnejšo oceno vpliva omenjenega
               ukrepa na konkurenčnost slovenskih podjetij, ki se odraža v razponu določitve kvot na
               določenem skupnem evropskem trgu in seveda natančno oceno o višini sredstev, ki se
               bodo zbirala v skladu za spodbujanje zaposlovanja invalidov in na tej podlagi oceno o
               finančnih posledicah predloga zakona, saj bo ustrezna višina finančnih sredstev eden
               izmed ključnih elementov za uresničevanje zastavljenih ciljev.</p>
               <p>Ob zaključku mi, spoštovane kolegice in kolegi, dovolite, da vas spomnim, da je danes
               na svetu približno 600 milijonov invalidov. Vsakkdo izmed nas lahko vsak čas postane
               invalid. Dejstvo je, da so invalidi tako otroci, ženske in moški po svetu prikrajšani
               za osnovne človekove pravice. Pogostokrat so izključenih iz družbenega življenja in
               diskriminirani. Zato za invalide v Sloveniji pomeni predlog zakona, ki ga danes
               obravnavamo, pozitiven korak k izboljšanju razmer, k novim priložnostim za socialno
               vključenost in polno življenje, zato ga bomo v poslanskem klubu Liberalne demokracije
               tudi podprli. Hvala lepa.</p>
            </sp>
            <sp xml:id="SDZ3-Redna-34-2004-02-25.sp119">

               <speaker>PREDSEDNIK BORUT PAHOR:</speaker>

               <p>Hvala lepa. Besedo ima kolega Brenčič, ki bo predstavil stališče poslanske skupine
               Slovenske ljudske stranke.</p>
            </sp>
            <sp xml:id="SDZ3-Redna-34-2004-02-25.sp120">

               <speaker>STANISLAV BRENČIČ:</speaker>

               <p>Hvala za besedo, gospod predsednik. Lepo pozdravljam gospoda ministra z ekipo in vse
               vas prisotne. V Slovenski ljudski stranki pozdravljamo vložitev predloga zakona o
               zaposlitveni rehabilitaciji in zaposlovanja invalidov v proceduro sprejemanja
               državnemu zboru. Potem ko smo v tem mandatu v državni zbor sprejeli že kar nekaj
               prepotrebnih zakonov s področja invalidskega varstva, smo tudi pričakovali skorajšnjo
               vložitev še nekako vtem mandatu dolžnega zakona, to pa je predlog tega zakona, ki ga
               danes obravnavamo v smislu primernosti predloga za nadaljnjo obravnavo. In mi smo s
               tem zadovoljni.</p>
               <p>V poslanski skupini Slovenske ljudske stranke ocenjujemo predložen predlog zakona o
               zaposlitveni rehabilitaciji in zaposlovanja invalidov kot dober in tudi dodelan
               pristop za dosego temeljnega cilja, to pa je kot najprej ohraniti v zaposlitvi kar
               največ invalidov, ki ta trenutek še imajo zaposlitev; povečati možnost zaposljivosti
               invalidov ter s tem njihov socialno vključenost v družbo kot celoto; vzpostavitev
               čimbolj enakovredne možnosti udeležbe invalidov na trgu dela ter, kar je zelo
               pomembno, vložena sredstva za dosego teh ciljev prerazporediti iz precej pasivnih
               dosedanjih oblik v bolj aktivne oblike in ukrepe na področju zaposlovanja. Povsem
               jasno pa nam je, da je v današnji ekonomsko-gospodarski situaciji, bolje rečeno
               logiki, stanje na trgu dela silno brezkompromisno in je zaposlovanje posameznih
               struktur še povsem zdravih iskalcev zaposlitve praktično zelo težko, včasih izredno
               težko za določeno vrsto iskalcev, kaj šele zaposlovanje iskalcev zaposlitve, ki so
               invalidi.</p>
               <p>Zato je po našem mnenju sorazmerno velik izbor stimulativnih ukrepov za delodajalce,
               ki zaposlujejo invalide, dober pristop. Mnenja smo celo, da bi kazalo iz naslova
               končnega rezultata oziroma finančnega bremena države na tem področju te ukrepe še
               povečati. Nadaljnja zaposljivost invalidov je v veliki meri odvisna od kvalitete
               izvajanja zaposlitvene rehabilitacije, ki je v predlogu zakona opredeljujejo kot
               javno službo. V tem smislu menimo, da je v okviru dodeljevanje koncesij za izvajanje
               storitev zaposlitvene rehabilitacije zelo pomembno, kako bo vsebinsko izveden javni
               natečaj za pridobitev koncesije, ki ga bo pripravilo ministrstvo, pristojno za
               invalidsko varstvo, predvsem v smislu zahtevanih standardov storitev in pozneje tudi
               preverjanja uspešnosti izvajanja posameznih rehabilitacijskih načrtov oziroma tudi
               preverjanja rezultatov zaposlovanja na temelju zaposlitvene rehabilitacije.</p>
               <p>Kvotni sistem zaposlovanja invalidov se nam sicer ne zdi najbolj posrečena rešitev.
               Je pa glede na dejanske razmere na trgu dela ukrep, ki bi mu težko našli alternativo.
               Vsekakor pa je vzpostavitev sklada za vspodbujanje zaposlovanja invalidov po našem
               mnenju dobra rešitev in tudi izbor ali opredelitev virov,ki bodo nekako stalni vir
               sklada, posrečeno opredeljen.</p>
               <p>V poslanski skupini Slovenske ljudske stranke želimo, da bi se nameni in cilji, ki
               jih zasleduje predlog zakona kot celota, v praksi tudi v kar največjem obsegu
               dosegli. To pa bo močno odvisno od tega, kako učinkovito bo vzpostavljen nadzor nad
               celo vrsto izvajanj, ki jih zakon določa in opredeljuje. Ne delamo pa si utvar glede
               na realnost, ki je prisotna na trgu dela, da bi se gro vseh invalidov, ki bodo prešli
               to tako ali drugačno vrsto zaposlitvene .../Nerazumljivo./ ob novih okoliščinah lahko
               tudi dejansko zaposlili. Prepričani pa smo, da se bo na temelju izvajanja tega
               zakona, kadar bo sprejet in pripravljeni vsi podzakonski akti, stanje prav gotovo
               izboljšalo. Mi bomo predlog zakona podprli kot dobro pripravo za nadaljnjo obravnavo.
               Hvala.</p>
            </sp>
            <sp xml:id="SDZ3-Redna-34-2004-02-25.sp121">

               <speaker>PREDSEDNIK BORUT PAHOR:</speaker>

               <p>Hvala lepa kolega Brenčič. Sedaj ima besedo kolegica Sonja Areh za predstavitev
               stališča poslanske skupine Slovenske nacionalne stranke. Prosim.</p>
            </sp>
            <sp xml:id="SDZ3-Redna-34-2004-02-25.sp122">

               <speaker>SONJA AREH LAVRIČ:</speaker>

               <p>Hvala lepa za besedo gospod predsednik. Spoštovani minister, predstavniki vlade,
               spoštovane kolegice, kolegi.</p>
               <p>S stališča zaposlovanja velja prav populacija invalidov za kategorijo, kjer je
               stopnja brezposelnosti višja od splošne stopnje brezposelnosti. Statistični urad
               Republike Slovenije je junija 2003 objavil podatke o aktivnosti prebivalstva
               Slovenije za mesec april 2003. Formalno delovno aktivnih je bilo 778.283 prebivalcev.
               Po podatkih zavoda Republike Slovenije za zaposlovanje je bila stopnja registrirane
               brezposelnosti v aprilu 2003 11,1%. Delež invalidov med brezposelnimi osebami pa je
               znašal kar 11,5%. Konec leta 2002 smo imeli 28.967 brezposelnih invalidov. Od tega v
               običajnem delovnem okolju 22.765, v invalidskih podjetjih pa kar 6202 invalida. To
               pomeni, da je vključno z brezposelnimi na trgu dela 40.154 invalidov. Zaskrbljujoča
               je tudi struktura brezposelnih invalidov in s tem posledično njihove zaposlitvene
               možnosti glede na stopnjo izobrazbe, ko ima 55% invalidov prvo stopnjo izobrazbe, več
               kot 10 pa drugo stopnjo, kar 36% invalidov pa je starih od 40 do 50 let. 38% celo
               starejših od 50. 76% vseh invalidov pa je na zavodu Republike Slovenije za
               zaposlovanje prijavljenih kar več kot 24 mesecev.</p>
               <p>Slovenija naj bi z novim zakonom uresničevala direktivo sveta v EU in resolucijo
               enakih možnosti zaposlovanja invalidov. Oba izpostavljata pomen vključenosti za
               ranljive skupine na trg dela. Diskriminacija, ki je osnovana na invalidnost, tako
               posredna, kot neposredna, je prepovedana. Iz predstavljenega dejanskega stanja
               izhaja, da je položaj invalidov na trgu dela izredno neugoden, da se slednji na trg
               delovne sile ne vključuje v večje število. Stopnja njihove brezposelnosti pa je dosti
               višja. Prav tako je trajanje njihove brezposelnosti dosti daljše kot pri ostalem
               prebivalstvu.</p>
               <p>Glede na to, da so se razmere od sprejema zakona o usposabljanju in zaposlovanju
               invalidskih oseb od leta 1976 popolnoma spremenile, predvsem ko govorimo o spremembi
               družbenega sistema, je predlagana novela več kot dobrodošla.</p>
               <p>Po zagotavljanju socialnih partnerjev naj bi pristojno ministrstvo upoštevalo večji
               del pripomb, tako invalidskih podjetij kot invalidskih organizacij, vendar bi želela
               na podlagi dopisa, ki smo ga sprejeli v poslanski skupini Slovenske nacionalne
               stranke opozoriti na določena področja, ki jih omenjena novela ne vsebuje oziroma
               ustrezno ne ureja.</p>
               <p>V poslanski skupini SNS se strinjamo z ugotovitvijo, da je preveč posameznih
               zakonskih sestavin prepuščenih podzakonskim aktom, ki se, glede na dosedanje izkušnje
               v praksi, v večini primerov pripravijo z zamudo, kar zavira takojšnjo uporabo
               zakonskih rešitev.</p>
               <p>Najpomembnejša pripomba, ki smo jo prejeli, je opozorilo brez simulacij bodočega
               stanja, ki ga opredeljuje ta zakona. Zato tudi sami podpiramo smotrno preverjanje
               posameznih statusno ekonomskih rešitev, da bi materija uspešno zaživela tudi v
               praksi.</p>
               <p>Za poslansko skupino Slovenske nacionalne stranke je popolnoma nespremenjljivo
               dejstvo, da ob pričujočem izredno ugodnem sistemskem zakonu finančni sektor ukinja
               nekatere izredno pomembne ekonomske olajšave, kot je to na primer davčna obveznost iz
               davka od prihodkov pravnih oseb, do katerega so invalidska podjetja po sedanji
               zakonodaji oproščena.</p>
               <p>Sprejem področne zakonske materije je po našem mnenju nujen in dobrodošel, saj je po
               eni strani za zaposlovanje in rehabilitacijo šibkejše skupine državljanom, po drugi
               strani pa tudi za stimulacijo in posledično boljšo prihodnost celotnih družin ljudi.
               Tekom parlamentarne procedure pa vseeno pričakujemo, da bomo skupaj upoštevali vse
               pripombe in tvorno sprejeli dobro zakonodajo, ki bo, kar je najpomembnejše, sposobna
               preživeti v praksi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp123">

               <speaker>PREDSEDNIK BORUT PAHOR:</speaker>

               <p>Hvala lepa vam, kolegica Sonja Areh. Sedaj ima besedo še kolegica Pozsonceva pred
               začetkom splošne razprave vseh poslank in poslancev. Prosim.</p>
            </sp>
            <sp xml:id="SDZ3-Redna-34-2004-02-25.sp124">

               <speaker>MARIA POZSONEC:</speaker>

               <p>Hvala lepa, gospod predsednik. Položaj invalidov na trgu dela je manj ugoden,
               invalidi se v manjši meri vključujejo na trg dela, stopnja njihove brezposelnosti je
               višja in trajanje njihove brezpopolnosti je daljše kot pri neinvalidnem prebivalstvu.
               Zato je zakon potreben, dobro pripravljen in je vreden za podporo.</p>
               <p>Cilji, ki jih predvideva, so pravilni, pravični in humani. Od povečanja stopnje
               zaposlenosti invalidov v Sloveniji pa tja do prerazporeditev sredstev iz pasivnih v
               aktivne ukrepe na področju zaposlovanja. Za doseganje teh ciljev zakona temelji na
               načelih, ki so jasna in učinkovita. Vsak dan smo priča, da kakšno podjetje, ki je
               nastalo z zaposlovanjem invalidov, zaide v stečaj ali pa da so zaposleni invalidi
               grdo izigrani. Ta zakon bi moral preprečiti takšne primere in moral bi imeti dovolj
               varovalk za varna delovna mesta invalidov ter za ohranitev njihovih človekovih pravic
               ter njihovo socialno varnost. Preprečiti je potrebno zgolj izkoriščanje zakonskih
               možnosti na tem področju, ko investitorji poberejo subvencije za zaposlitev invalidov
               za nedoločen čas, ko pa ta denar skopni, podjetje priženejo do stečaja. Vendar
               marsikaj moramo še postoriti do zagotovila enakih možnosti invalidov. Drugo, naj ne
               omenjam ustrezne infrastrukture vseh zgradb, kjer bi delali invalidi, opravljalisvoje
               aktivnosti, reševali bi svoja drobna opravila oziroma opravke iz vsakdanjega
               življenja, vključno do kulturnega udejstvovanja, da bi tudi njihovo življenje bilo
               polno, prijazno in človeka vredno. Hvala lepa.</p>
            </sp>
            <sp xml:id="SDZ3-Redna-34-2004-02-25.sp125">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bomo prešli na razpravo poslank in poslancev. Seveda tisti, ki
               imajo še možnost za razpravo v okviru časa. Tako dajem najprej besedo kolegici Jerci
               Mrzel. Prosim.</p>
            </sp>
            <sp xml:id="SDZ3-Redna-34-2004-02-25.sp126">

               <speaker>JERICA MRZEL:</speaker>

               <p>Hvala lepa, gospod predsednik. Minister s sodelavkami, spoštovane poslanke in
               poslanci, ljubi ljudje! Že dolgo časa trdim, da je družba toliko vredna, razvita,
               bogata in modra, kolikor zna poskrbeti za tiste ljudi, ki so te pomoči zares
               potrebni. Zato sem zelo zadovoljna, da obravnavamo predlog zakona o zaposlitvi,
               rehabilitaciji in zaposlovanju invalidov. Skrb za položaj invalidov, predvsem za
               njihove zaposlitvene možnosti, mora biti sestavni del naše skupne vesti in
               neprestanih zavzemanj za socialno državo. To je civilizacijska norma, ki odkriva in
               kaže tudi našo moralno podobo in odgovornost. Zato se strinjam z razlogi za sprejem
               novega zakona in tudi s cilji in načeli zakona. Ob kar veliki brezposelnosti in ob
               morečih napovedi, da se bo verjetno kljub programom in ukrepov aktivne politike
               zaposlovanja ta še povečala, je nujnopotrebno tudi zakonsko opredeliti možnosti
               zaposlitvene rehabilitacije invalidov in s tem njihovega zaposlovanja. Življenjska
               realnost je največkrat kruta predvsem na tem področju in ob vseh nezaposlenih in s
               tem tudi hudi zaposlitveni konkurenci so možnosti za zaposlovanje invalidov še
               manjše, stopnja njihove brezposelnosti pa še višja kot pri drugih skupinah. Zato je
               potrebno zaposlovanje invalidov tudi zakonsko regulirati in ustvarjati pogoje ter
               spodbude za njihovo zaposlovanje. Pri tem je pomembno, kot navaja tudi predlagatelj
               zakona, da ne gre za nek pasivno zaščitniški odnos do invalidov, ampak za pristop, ki
               bo omogočal in stimuliral njihovo enakovredno udeležbo pri zaposlovanju in bo tudi
               sredstva za te namene usmerjal v aktivne ukrepe.</p>
               <p>Kolikor sem se uspela pozanimati, tudi invalidske organizacije menijo, da je predlog
               zakona spodbuden in da je upošteval tudi evropske smernice, ki zadevajo državno
               invalidsko politiko v Evropski uniji. Upajmo tudi, da mu bomo čim hitreje sledili s
               podzakonskimi akti in z vsemi drugimi postopki, ki bodo omogočali funkcioniranje
               zakona. Bo pa potrebno do druge obravnave - vsaj jaz bi tako želela - še razmišljati
               ali posamezne spodbude za zaposlovanje invalidov v celoti zadoščajo in ali se kaže
               potreba, da posamezne rešitve še amandmajsko dopolnimo, tudi z vidika nekaterih
               konkretnih pripomb in sugestij invalidskih organizacij. Popolnoma sem prepričana, da
               je predlog zakona primerna podlaga za nadaljnjo obravnavo in bom tak sklep z veseljem
               podprla. Predlog zakona si tozasluži.</p>
               <p>Naj za konec še povem, da je bila pred kratkim izjemna razstava na Stritarjevi 7 v
               mestni hiši invalida Stojana Zajfelda. Vsi se moramo zavedati, kako neizmerne so
               rezervne sile človeka, ki se razprejo takrat, kadar je človek v stiski, kot so
               invalidi in zato jim je treba omogočiti stvari. Ne gre za to, da bi iz usmiljena
               pomagali ljudem, kot se včasih misli. Ti ljudje, če jim pomagamo, osrečijo sebe,
               družbo in tudi obogatijo sebe in družbo.</p>
               <p>Pred časom sem imela priložnost dvakrat biti v Črnem lesu. Moram reči, da sem bila
               obakrat izjemno kot človek srečna in sem celo razmišljala o tem, da bi bilo treba
               takim ljudem, ki tako izjemno skrbijo za te ljudi, razmišljati o nagradi za posebna
               podjetja oziroma za posebne ljudi, ki se res na poseben način ukvarjajo pomembno s
               temi ljudmi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp127">

               <speaker>PODPREDSEDNIK VALENTIN POHOREC:</speaker>

               <p>Hvala. Mario Gasparini ima besedo za razpravo, izvolite.</p>
            </sp>
            <sp xml:id="SDZ3-Redna-34-2004-02-25.sp128">

               <speaker>MARIO GASPARINI:</speaker>

               <p>Hvala lepa, gospod podpredsednik. Gospod minister s sodelavci, kolegice in kolegi!
               Mislim, da so naši predstavniki poslanskih skupin že povedali marsikaj o tem zakonu
               in mislim, da so ga vsi podprli in to je dobra popotnica za ta zakon.</p>
               <p>Rad bi opozoril samo na nekaj stvari. Kar se tiče kvotnega sistema, mislim, da bo v
               redu, ampak se je treba tukaj vprašati ali bo kakšen vpliv na gospodarski sistem v
               naši državi, predvsem pri vstopu v Evropo, ali bo na te organizacije vplival ta
               prispevek, ki ga bodo morali plačati ali pa zaposlovanje.</p>
               <p>Druga stvar. Pomembno se mi zdi, da bi bilo treba mogoče tudi opozoriti na vlogo
               zavoda za zaposlovanje, saj bi lahko bil bolj opazen in definiran predvsem v fazi
               iskanja ustreznih delovnih mest. Gre za vlogo, ki bi jo imel ta zavod v smislu
               komunikacije s potencialnimi delodajalci. Mislim, da bi tudi tukaj zavod lahko
               naredil nekaj več.</p>
               <p>Kar pa se tiče invalidskih podjetij, pa bi rad opozoril na tri stvari. Prvič, na 52.
               člen. Tukaj opozarjajo tudi invalidske organizacije, da se vključi strokovni delavec
               na tako majhno število invalidov je malo pretirano in verjetno bo treba malo
               premisliti in 52. člen prediskutirati. Danes je bilo tudi to povedano, pri 58. členu
               imamo vprašanje računovodskih izkazov. Invalidska podjetja opozarjajo da vsako leto
               neko majhno podjetje izkaže to svojo bilanco, je malo pretirano. Ne bi rad, da bi se
               administrativno še bolje zakomplicirala ta stvar. Verjetno bo potrebno to
               prediskutirali.</p>
               <p>Tretja stvar se vam bo zdela malo čudna, ampak se bom vrnil k dr. Cukjatiju in temu
               njegovemu primeru, in to v trenutku, ko je postal pacient. To se pravi, je bil
               odpuščen iz tega podjetja, ker delodajalec ga ni mogel več držati in je takoj zbolel.
               Zbolel je in je bil hospitaliziran, če se ne motim, tako je povedal dr. Cukjati, je
               bil hospitaliziran, ampak sem prepričan, da ni bil zaradi osnovne svoje bolezni,
               ampak zaradi tega, ker je bil odpuščen. Dr. Cukjati je na koncu svojega govora,
               mislim, primer je zelo poučen, ker takih imamo zelo dosti, najprej povedal, da v tem
               zakonu ni našel, komu bi dal tega invalida, da bi ga naprej nekako obdelal, ampak
               jeprišel na koncu do tistega, to se pravi, da bi ga vključil ta delodajalec spet v
               isto podjetje. Kaj hočem povedati?</p>
               <p>Poglejte, ta invalidska podjetja imajo tudi svojo negativno stran. Če mi damo isto
               kategorijo ali pa, če hočete, isto diagnozo bolezni skupaj, ljudi, ki imajo iste
               težave, potem naredimo tudi majhno slabo uslugo. Moramo skrbeti, da pravzaprav
               invalidi pridejo v družbo tudi z zdravimi, bom rekel, ali pa z drugimi invalidi, ne
               pa izolirati samo neke invalide, ki imajo enako invalidnost, da tako povem ali pa so
               postali invalidi zaradi iste bolezni. V tem primeru bomo naredili tudi slabo uslugo
               verjetno. V tem primeru je dr. Cukjati lepo prikazal, mislim, da bi bilo za dotičnega
               najboljše in bi postal zdrav, seveda s svojimi težavami, ki jih ima vsak mesec, ampak
               ne bi zahteval hospitalizacije. Ne bi morala bolnica intervinirati in se zdravstveni
               denar trošiti in bi bil zaposlen.</p>
               <p>Torej, invalidska podjetja, ja, seveda, ni dvoma o tem, ampak čim manj. Naj bi
               invalidi, saj ta zakon pravzaprav v svojih členih, ki sem prej omenjal, pa tudi v
               kvotah, če hočete, vključuje invalide v normalna podjetja. To je pozitivno. Torej,
               čim manj invalidskih podjetij, ampak čim več vključevanja invalidov v normalna
               podjetja. Mislim, da je to za invalida najlepše in najboljše.</p>
               <p>Ta zakon sigurno predstavlja neko reformo s področja zaposlovanja invalidov v
               Sloveniji in je tudi naravnan k temu, da invalide vključuje v ta delovni proces na
               način, da poudarja tudi sposobnost takega invalida. Ker je ta zakon tak, ga bom tudi
               z veseljem podprl. Hvala lepa.</p>
            </sp>
            <sp xml:id="SDZ3-Redna-34-2004-02-25.sp129">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Gasparini. Bojan Kontič ima besedo za razpravo.</p>
            </sp>
            <sp xml:id="SDZ3-Redna-34-2004-02-25.sp130">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani minister s sodelavkami, kolegice in
               kolegi! Naj že kar na začetku popravim navedbo kolegice Jerce Mrzel, ker nima
               možnosti, da to sama stori. V mislih je imela Črni Križ pri Hrastovcu, ko je omenjala
               dom.</p>
               <p>Prihajam iz okolja, kjer smo v preteklosti zaradi specifike del beležili vedno nove
               invalide. In ravno aktiv invalidov premogovnika Velenje me je seznanil z nekaterimi
               pomisleki in pa tudi pohvalami v zvezi z zakonom, ki ga danes obravnavamo. V tem
               zakonu so pričakovali neko splošno, krovno definicijo invalidnosti, iz katere bi bile
               izpeljane ostale posamezne definicije za skupine različnih invalidov ter določitev
               osnovnih pravic, ki bi bile skupne vsem invalidom, kot minimalne pravice za vsakega
               invalida. Prav tako ocenjujemo, da bi morala biti merila za posamezne pravice
               sestavni del zakona in ne kasnejših pravilnikov. Posamezne pripombe so seveda mogoče
               ob procesu sprejemanja zakona in jih je možno proučiti in tudi upoštevati. Posebne
               podpore v tem zakonu pa so deležne predlagane rešitve o zaščitni zaposlitvi, podporne
               zaposlitve invalidskih podjetij, uvedba kvotnega sistema zaposlovanja invalidov ter
               spodbude za zaposlovanje invalidov. V procesu tranzicije smo bili priča nastanku
               množice brezposlenih, med katerimi so se znašli tudi invalidi. Vsak prispevek k temu,
               da se poveča stopnja zaposlenosti invalidov na način, da se poveča njihova
               zaposljivost in enakovredno udeležbo na trgu dela, je dobrodošla. Pozdravljam napore
               ministra dr. Vlada Dimovskega in njegovih sodelavcev, da tudi s tem zakonom
               prisluhnejo potrebam in interesom brezposelnih invalidov. Predvsem je pomembno, da
               lahko oseba, ki nima priznanega statusa invalida po drugih predpisih, pridobi status
               invalida po tem zakonu.</p>
               <p>Z zaposlitveno rehabilitacijo se bodo možnosti za enakopraven nastop na trgu dela
               povečale. Vsekakor pa bi se zavestno slepili, če bi menili, da bomo na ta način
               položaj izenačili. Invalid bo še vedno ostal invalid in pomembno pri tem je tudi
               dejstvo, da pravica do zaposlitvene rehabilitacije ni enkratna, temveč je invalid do
               nje neupravičen tudi takrat, ko se ponovno znajde na zavodu za zaposlovanje.</p>
               <p>Z zakonom je opredeljen postopek zaposlitvene rehabilitacije po pridobitvi statusa.
               Postopek, ki se izvaja na podlagi rehabilitacijskega načrta in je s pomočjo mesečnih
               poročil nadzorovan, bo izvajalec moral dosledno izvajati in bo zavod na koncu, v
               določenih primerih pa tudi prej, izdelal oceno invalidove zaposlitvene možnosti.
               Verjetno bo zelo diskutabilna rešitev, ki jo predlaga predlagatelj zakona in
               predvideva obvezno zaposlovanje invalidov. To je nujen poseg, kajti čas, ko so bili
               invalidi zaščiteni in jih delodajalec ni mogel odpuščati, so žal minili. Takrat so
               bili delodajalci prisiljeni iskati rešitve znotraj podjetja za invalide, ki so jih
               producirali znotraj svojih delovnih procesov, pa tudi interes za zaposlovanje
               invalida, ki ga ni bilo mogoče odpustiti, je bil minimalen. Kvotni sistem
               zaposlovanja invalidov bo spodbudil delodajalce, da imajo zaposlene invalide znotraj
               določene kvote. V nasprotnem primeru bodo prisiljeni plačevati v sklad za spodbujanje
               zaposlovanja invalidov. Morda bodo za delodajalce zanimive tudi finančne spodbude za
               zaposlovanje invalidov.</p>
               <p>Naj sklenem. Vsak korak, vsaka poteza ministra, vlade in nas v parlamentu, ki bo na
               podlagi pozitivne diskriminacije večala ne le možnosti, ampak tudi dejansko
               zaposljivost invalidov, je več kot dobrodošla.</p>
            </sp>
            <sp xml:id="SDZ3-Redna-34-2004-02-25.sp131">

               <speaker>PODPREDSEDNIK VALENTIN POHOREC:</speaker>

               <p>Hvala. In še Stana Stopar dobi besedo. Prosim.</p>
            </sp>
            <sp xml:id="SDZ3-Redna-34-2004-02-25.sp132">

               <speaker>STANISLAVA STOPAR:</speaker>

               <p>Hvala lepa, gospod podpredsednik. Lep pozdrav vsem navzočim v dvorani! Zakon o
               zaposlitveni rehabilitaciji in zaposlovanju invalidov prihaja v obravnavo v državni
               zbor s kar precejšnjo zakasnitvijo. Zakon nujno potrebujemo, če želimo urejati
               zaposlitveno rehabilitacijo in zaposlovanje invalidov po sodobnih načelih. Njegov
               sprejem zagotovo narekujejo bodoča povezava Slovenije v Evropski uniji in spremenjene
               gospodarske razmere ter prilagojenost zakonodaji Evropske unije. Prav tako nove
               metode zaposlovanja, spremenjen sistem financiranja, nova ureditev v delovnih
               razmerjih in ne nazadnje je pomembna tudi ugotovitev, da je stari zakon iz leta 1976
               deloval preveč zaščitniško, s tem pa invalide izrival s trga delovne sile.</p>
               <p>Namen zakona je aktivno spodbujanje zaposlovanja invalidov, predvsem v običajnem
               okolju, v redna delovna razmerja, na način, da se jim zagotavljajo enake možnosti in
               tako omogoči, da postanejo enakovredni ostalim zaposlenim delavcem ter, kar se mi zdi
               zelo pomembno, konkurenčni na trgu delovne sile. Smelo predlagane rešitve in načela
               zakona za dosege ciljev podpiram, saj sem prepričana, da je to osnova za drugačno
               razumevanje invalidnosti, rehabilitacija pa bo usmerjena k uporabniku, torej v
               zaposlitev.</p>
               <p>Kljub temu se mi v rešitvah, ki jih opredeljuje zakon, odpirajo nekatera vprašanja.
               Kaj pomeni zakon za gospodarstvo? Ali je pripravljeno na izzive in naloge, ki jih v
               rešitvah prinaša zakon? Kvote so dobra rešitev. Vendar kaj pomenijo kvote za delovna
               mesta invalidov v javnem sektorju? Morda so delovna mesta v javni upravi še posebej
               primerna in bi bilo dobro razmisliti o povečanju kvote, predvsem v državni upravi. Z
               lastnim pozitivnim zgledom bi država gotovo bolj prepričala tudi privatni sektor.
               Rešitve v 66. členu zakona dajejo več vrst finančnih spodbud, da bi se zmanjšalo
               število brezposelnih invalidov in se spodbudilo delodajalce k spoznanju, da
               zaposlitev invalida ni dodatna obremenitev. Pa vendar se vprašanja odpirajo tudi v
               finančne spodbude, še posebej ob oceni doseganja delovnih rezultatov invalidov, ki jo
               izdela delodajalec oziroma izvajalec zaposlitvene rehabilitacije za invalide.</p>
               <p>Ali ne bo le-ta zainteresiran, da prejme čimveč subvencij oziroma da ga zaposlena
               oseba stane čim manj? Več pozornosti bi bilo morda potrebno nameniti tudi samo
               zaposlovanju invalidov in ustvarjanju na primer podjetja, v katerem se zaposli
               invalidna oseba, še posebej, če se hkrati odpira delovna mesta drugim.</p>
               <p>Odpirajo se tudi razmišljanja, ali ne bi bilo potrebno 42. člen, to so zaposlitveni
               centri, dopolniti z varovalkami, ki bodo preprečevale prelivanje ali odpravljanje
               brezposelnih v zaposlitvene centre, saj je namen zakona ravno socialna vključenost in
               nediskriminatorno zaposlovanje. Glede na obstoječo miselnost in ravnanje, pa je
               takšno ravnanje morda upravičeno pričakovati. Zato je ga je bolje preventivno
               preprečiti.</p>
               <p>Naj ob koncu še enkrat poudarim, zakon je zelo dobra podlaga za nadaljnjo obravnavo,
               saj rešitve zakona dajejo obvezo za izboljšanje kvalitete življenja in večjo socialno
               vključenost invalidov. In nazadnje, kot kaže raziskava, se bodo hitro povrnila tudi
               vložena sredstva, ki v oceni zakona niso majhna. Hvala lepa.</p>
            </sp>
            <sp xml:id="SDZ3-Redna-34-2004-02-25.sp133">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Tako smo prišli skozi razpravo prijavljenih poslank in poslancev. Želi
               minister besedo? Izvolite.</p>
            </sp>
            <sp xml:id="SDZ3-Redna-34-2004-02-25.sp134">

               <speaker>DR. VLADO DIMOVSKI:</speaker>

               <p>Hvala lepa. Najprej bi se vsem poslankam, poslancem in poslanskim skupinam zahvalil
               za podporo k temu zakonu. Vsekakor je pa to seveda tudi dodatna odgovornost, da ta
               zakon pomeni in v njegovi pripravi v nadaljnjih branjih in razpravah, da na nek način
               postane ta zakon, ki dejansko tako, kot je eden od razpravljavcev povedal, pomeni
               reformo na tem področju zaposlovanja invalidov. S tem se strinjam, da ta zakon bi
               predstavljal velik korak naprej v smislu zaposlovanja invalidov in zaposlitvene
               rehabilitacije. Starejši zakon oziroma obstoječi zakon seveda seže daleč nazaj, tako
               kot sem že rekel.</p>
               <p>Vsekakor je potrebno ob tej razpravi povedati, da je vsekakor eden glavnih namenov
               zniževanje stopnje brezposelnosti invalidov, seveda pa tudi povečevanja
               zaposljivosti. Ob tem, da je bilo kar nekaj razprav o razmerju med zaposlivostjo in
               nezaposlivostjo invalidov, bomo tej pozornosti oziroma temu vprašanju seveda v
               nadaljnji razpravi posvetili še kar nekaj pozornosti.</p>
               <p>Jaz bi rad tudi povedal, da bi želel, da ta zakon razumemo v povezavi z ostalimi
               povezanimi zakoni. Predvsem bi tukaj rad povedal, da je eden od glavnih ciljev
               oziroma usmeritev, vsekakor še vedno pomeni, da je delovnih invalidov čim manj. Želim
               torej povedati, da je ta zakon zelo povezan z zakonom o varnosti in zdravju pri delu
               kjer je osnovni cilj in moto zniževanje delovnih invalidov in invalidnosti na sploh.
               In lahko povem, da sem pred kratkim obiskal eno podjetje, kjer je po uveljavitvi
               zakona o varnosti in zdravju pri delu, število nesreč pri delu in posredno tudi
               invalidnosti v zadnjih treh letih, da je padlo za skoraj 17%, kar je nedvomno, bi
               rekel, smer, v kateri smo želeli, da je razumevanje delovnega mesta kot varnega in
               zdravega delovnega mesta tista usmeritev, ki jo seveda zasledujemo, tudi ko govorimo
               o zaposlitveni rehabilitaciji in zaposlovanju invalidov. Naj povem, da je pomembna
               povezava tega zakona tudi z nekaterimi politikami, ki ste jih tukaj omenili, seveda
               pa tudi z sistemi, tukaj ste še posebej izpostavili vprašanje povezanosti do davčnega
               sistema in pa enega dela ekonomskega sistema.</p>
               <p>Želel bi pa odgovoriti na nekaj vprašanj, ki jih je več razpravljalcev navedlo.
               Vsekakor je eno izmed izhodišč tega zakona tudi ta, da želimo, da je vključitev
               invalida, invalidke na delovno mesto pravzaprav na čim bolj enakopraven način, zato
               je seveda potrebna neka določena zaposlitvena rehabilitacija. In naj povem takoj
               nekaterim skleptikom, ki so danes tukaj postavljali vprašanje zaposlitvene
               rehabilitacije, po podatkih, ki jih imamo, je v lanskem letu po ureditvi sistema
               zaposlitvene rehabilitacije, ki jo pa sedaj zakonsko urejujemo, število vključenih v
               zaposlitveno rehabilitacijo več kot 1.300 na leto, kar je skoraj za tri in polkrat
               več, kot je bilo leto poprej. Razlog temu je bolj urejen sistem, bolj jasna
               razmejitev posameznih stroškov znotraj izvajanja zaposlitvene rehabilitacije in
               seveda boljši nadzor. V tem smislu računamo, da bi z vzpostavitvijo ustreznega
               sistema izvajanja zaposlitvene rehabilitacije tudi po tem zakonu seveda bilo možno
               vzpostaviti mrežo zaposlitvenorehabilitacijskih centrov po Sloveniji, ki bi izvajale
               potem programe, ki bi seveda omogočali invalidu, da se čim bolj pripravi na
               zaposlitev. No, to je vprašanje.</p>
               <p>Sploh je izvajanju tega zakona posvečeno v pripravi tega zakona kar veliko
               pozornosti. Ob tem, da smo začeli oziroma že konceptualizirali te tako imenovane
               zaposlitvene rehabilitacijske centre za neko osrednjo, lahko bi rekli, doktrinarno
               institucijo, tako da računamo, da bi relativno kmalu po uveljavitvi tega zakona ta
               mreža, ta sistem začel delovati.</p>
               <p>Naslednje je bilo vprašanje, ki je bilo namenjeno samemu kvotnemu sistemu. Sigurno je
               tukaj velik izziv, ker to predstavlja, bi rekel, novost za naše razmere. Je pa to
               sistem, to se pravi kvotna zaposlitev sistem, ki obstaja v mnogih državah, predvsem v
               državah Evropske unije. Gre za številko, to se pravi procent, ko ima delodajalec
               dolžnost po tem zakonu zaposliti določeno kvoto invalidov. Če ne zaposluje te
               številke oziroma po tej številki, potem odvaja v sklad za pospeševanje zaposlovanja
               invalidov, kar pomeni, da je tudi ta sredstva, ki jih delodajalec nameni, so potem,
               da tako rečem, vrnjena v sistem za pospeševanje zaposlovanja invalidov. To se mi zdi
               pomembno poudariti.</p>
               <p>Številke, kjer ste nekateri spraševali oziroma se spraševali, ali so delodajalci
               pripravljeni, ali ni to preveč, ali ni to premalo, naj odgovorim, da je trenutno
               številka, ki smo jo uspeli pridobiti za predelovalno industrijo, da je glede na
               število zaposlenih, 5,2% zaposlenih invalidov, invalidov v predelovalni industriji.</p>
               <p>Pomembno je tudi povedati, da je verjetno paradoksalno, kar ste gospa Stoparjeva na
               koncu omenili, najmanjša številka ravno v javni upravi. Tako da je pravzaprav za nas
               tudi izziv, da s tem zakonom na nek način povečamo število zaposlenih invalidov tudi
               v javni upravi oziroma tako imenovanem javnem sektorju. Pa mislim, da je številka
               okoli 2,3%. Tako kot smo računali. Se pa razlikuje po posameznih panogah, tako da nas
               pravzaprav tukaj čaka delo. Mi smo naredili simulacijo pravzaprav po vseh panogah,
               kjer smo imeli na razpolago te podatke.</p>
               <p>Zato računamo, da je v primeru 6% tako imenovane kvote, možnosti dodatnega
               zaposlovanja okoli 4000 oseb, seveda po različnih panogah različno. Je pa v zakonu
               omenjeno, da so socialni partnerji tisti, ki na nek način določajo to kvoto. Ob tem
               bi rekel, in še enkrat spomnil, kar sem že v uvodu povedal, da je ta zakon
               socialnopartnersko usklajen. To se pravi, da so se delodajalci strinjali s takim
               načinom, da so tudi mnogi med njimi zagotovili, da bodo do časa uveljavitve tega
               zakona na ta sistem zaposlovanja invalidov tudi pripravljeni.</p>
               <p>Naslednje vprašanje, ki zadeva predvsem izvajanje tega zakona. Mi želimo, da bi
               zakon, takoj ko bi bil uveljavljen, bil čimprej nared tudi za izvajanje. Je vprašanje
               podzakonskih aktov. Mislim, da je to 10. člen, 10. in 11. člen, ki govorita o
               pravilnikih. Potem je pa še, mislim, da člen 68., ko govori o sami metodologiji. Tako
               mi računamo, da bomo v času sprejemanja tega zakona pohiteli tudi s podzakonskimi
               akti, saj se zavedamo, da je seveda izvajanje in uspešno izvajanje, učinkovito
               izvajaje tega zakona predvsem odvisno potem tudi od izpeljave tega zakona. Tako
               razumem nekatere od razpravljavcev, gospoda Kontiča recimo, ki je izrazil vprašanje,
               ali je smiselno, da je več definicij, opredelitev v zakonu ali v podzakonskem aktu
               upravičeno, saj gre pravzaprav predvsem za, in tako sem razumel njegovo razpravo, za
               možnost učinkovitega izvajanja tega sistema zaposlovanja. Tako mi računamo, da je to
               seveda ena izmed pomembnih nalog, ki bi ga v času sprejemanja tega zakona seveda v
               določenem obsegu tudi predstavili potem temu cenjenemu zboru.</p>
               <p>Nekaj vprašanj je bilo, mislim, da gospod Gasparini, poslanec Gasparini, okoli
               invalidskih podjetij, pa tudi nekaj ostalih razpravljavcev. Kar se tiče samega
               vprašanja invalidskih podjetij, mislim, da je zelo jasno povedano v tem zakonu, da se
               s tem zakonom nadzor nad invalidskimi podjetji povečuje. Bilo je nekaj vprašanj, to
               predvsem določajo 57. in 58. člen in menim, da če bodo pripombe, ki ste jih tukaj
               predstavili, na tem področju ustrezne, jih bomo po proučitvi seveda pripravili za
               zakonski tekst ali jih vključili v zakonski tekst v naslednjih obravnavah.</p>
               <p>Jaz bi na koncu, da ne bi preveč oziroma ker je namen prve obravnave, da se predvsem
               na nek način poenotimo o konceptualizaciji tega zakona in pa sami strukturi, povedal
               to, da smo seveda veseli današnje razprave, ki je še dodatno osvetlila in povprašala
               predlagatelja zakona k določenemu razmisleku k posameznim členom, k posameznim
               vprašanjem in seveda bomo ta vprašanja proučili in jih za drugo branje tudi ustrezno
               predstavili.</p>
               <p>Se opravičujem, ker dr. Cukjatija ni, ampak odgovor na njegovo vprašanje imamo.
               Morebiti ni natančno vseh delov teksta prebral, vsekakor pa je ena od možnosti, pa ne
               edina v tem tekstu, tako imenovan fleksibilen delovni čas, ki bi v primeru, ki ga je
               omenil, tudi omogočil normalno, da tako rečem, zaposlitev tudi tega mladeniča, če se
               spomnim, do 30 let in tako naprej, in prvi in zadnji krajec, vse to, kar je povedal.
               Tako tudi za take primere obstaja rešitev tudi po tem zakonu.</p>
               <p>Jaz upam, da sem povzel vsaj nekaj od teh pripomb, ki so bile v razpravi in računamo,
               da bomo po proučitvi teh pripomb, za katere se vam zahvaljujem, seveda v drugem
               branju potem popravili tekst, tako da bo te pripombe tudi vseboval. Hvala lepa.</p>
            </sp>
            <sp xml:id="SDZ3-Redna-34-2004-02-25.sp135">

               <speaker>PODPREDSEDNIK VALENTIN POHOREC:</speaker>

               <p>Hvala minister, dr. Dimovski. S tem bil razpravo sklenili, če ni še izrecne želje,
               da še teh nekaj minut še razpravljamo. Če želi kdo, se prosim prijavite. Mag.
               Drobnič, pet minut. Izvolite.</p>
            </sp>
            <sp xml:id="SDZ3-Redna-34-2004-02-25.sp136">

               <speaker>MAG. JANEZ DROBNIČ:</speaker>

               <p>Hvala lepa. Glede na to, da mi je prej zmanjkalo časa, bi želel še par stvari
               dodati. Nekaj besed več je le potrebno reči glede primernih delovnih mest za
               invalide.</p>
               <p>V 36. členu ste navedli kako to opredeliti. To se je treba res vprašati, ker imate
               invalidnost, ki je indicirana ali na slepoto, na gluhoto, na mobilno oviranost,
               duševno prizadetost, duševno bolezen, skratka celoten spekter. In kar je za nekega
               invalida primerno, za drugega invalida ni primerno, tako težko rečete, da je neko
               delovno mesto za invalida primerno, za drugo pa ne. Praktično so vsa delovna mesta,
               ki obstajajo, na nek način primerna za nek tip invalida. S tem pravzaprav ne bomo
               nikamor prišli. Včasih je bil v tistih obrazcih na zavodu za zaposlovanje okenček,
               kjer se je označilo, ali je delovno mesto primernoza invalide. Veste, delodajalci so
               vsi napisali, da ni primerno, da ni zavod za zaposlovanje ponujal invalidov, ker
               kakor ga je enkrat sprejel, ni bilo možnosti odpuščanja in saj vemo, kako je v logiki
               trga. Ta določba bo po mojem mišljenju ostala prazna.To so le lepe želje. Je pa
               seveda to pomembno, da se na nekem drugem področju pojavi pomoč delodajalcem v smislu
               teh strokovnih nasvetov, kako oblikovati delovna mesta. To je bolj pomembno, kako
               boste to zasnovali in kako takšno določbo dati notri ali pa vsaj v rehabilitacijsko
               prakso.</p>
               <p>Če se že ustavim pri kvotnem sistemu, bi lahko razmišljali tudi v smeri, kot ste
               zdaj dali podatke, jaz jih nisem imel, da je v javnem sektorju delež invalidov
               bistveno nižji kot pa je pri tržnem sektorju. Veljalo bi celo razmišljati o tem, da
               se obvezne kvote povečajo za javni sektor, da so višje, kot pa za tržni sektor. To
               imajo v nekaterih državah, ker je lažje uveljavljati kvotni sistem in neke vrste
               prisilnega zaposlovanja v javnem sektorju, ne v tržnem sektorju. Tržnisektor je pač
               bolj občutljiv za to.</p>
               <p>Povečanje zaposlovanja invalidov v invalidskem podjetju. To povečano zaposlovanje, ta
               dikcija je vzeta iz pravilnika za financiranje invalidskih podjetij in jo želite
               prenesti v zakonsko besedilo. Če bo uveljavljen kvotni sistem, potem mislim, da te
               potrebe po takšnem omejevanju ni več. Ali mislite, da vam bo invalidov zmanjkalo ali
               pa, da je to predrago za državo, če se vsi zaposlijo? Nekje se je izračunalo, da je
               najsmotrnejša pomoč invalidu zaposlitev. Če ga imate načisti obremenitvi, torej na
               socialni pomoči, je stroškovno mnogo večje, kot pa če ga imate v postopku zaposlitev.
               Seveda, ne čisto za vse, odvisno od stopnje prizadetosti. Obstajajo tudi študije, kje
               se pa vendarle splača investirati v zaposlitev, kje pa bo zaposlitev potekla pod
               nekimi drugimi pogoji, kar zdaj imenujete ta zaposlitveni center. Vendar niste mu pa
               povedali, kakšna je zakonska podlaga. Domnevalo bi se iz tistega, da je gospodarska
               družba. Zdaj nekako je v pripravi zakon o zavodih, bi lahko to obliko notri umestili,
               ker sicer je potrebno razmišljati o definiranju neprofitne gospodarske družbe, ker je
               treba opredeliti, kaj s profitom, za kaj se namenja ali je sploh definicija tega
               profita. Veliko boljše je potem poslovati po principih pravne podlage zavodu.</p>
               <p>Podatki o invalidskem podjetju - zadostuje informacija o spremembi lastništva in
               prenehanju gospodarske družbe. Vi imate navedene še neke nepremičnine, spremembe
               dejavnosti, drugih pomembnih odločitvah.</p>
               <p>To je zelo hitra dinamika in te podatki vam praktično ne bodo nič koristili, razen,
               če mislite posegati v upravljanje podjetij. Menim, da ta dva podatka sta povsem
               zadosti in če boste temu sledili, bo v redu.</p>
               <p>Revizija letnih poročil. To mislim, da je tudi že sekcija za invalidska podjetja vam
               povedala, da bo podražilo poslovanje in bi se vprašal, .../Opozorilni znak za konec
               razprave./... ali se boste s tem kaj pomagali. Predlagam, da ostane tako kot velja
               za....</p>
            </sp>
            <sp xml:id="SDZ3-Redna-34-2004-02-25.sp137">

               <speaker>PODPREDSEDNIK VALENTIN POHOREC:</speaker>

               <p>Končajte razpravo. Ja, prosim...</p>
            </sp>
            <sp xml:id="SDZ3-Redna-34-2004-02-25.sp138">

               <speaker>MAG. JANEZ DROBNIČ:</speaker>

               <p>Verjetno bi se še kaj našlo, pa mi je spet gong zapel. Pa še drugič dodatne
               informacije. Sicer pa je to neka osnova za sprejeti, bo pa potrebno vnesti amandmaje.
           </p>
            </sp>
            <sp xml:id="SDZ3-Redna-34-2004-02-25.sp139">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Prosim še predstavnike vlade za odgovor.</p>
            </sp>
            <sp xml:id="SDZ3-Redna-34-2004-02-25.sp140">

               <speaker>STANKA TUTTA:</speaker>

               <p>Hvala lepa. Predvsem pojasnilo glede primernih delovnih mest in predlagane ureditve
               v zakonu. Primerna delovna mesta niso tako, kot smo včasih poznali, tipična delovna
               mesta, recimo delovna mesta čistilcev, vzdrževalcev, ki bi bila primerna za invalide,
               ampak so tista delovna mesta, kjer bo vsak konkretni delodajalec pri sebi pogledal,
               na katerem določenem konkretnem delovnem mestu bi lahko zaposlil invalida, bodisi
               invalida, ki je nastal invalid v času delovnega razmerja pri tem delodajalcu, bodisi
               da bi na nekem delovnem mestu lahko zaposlil drugega invalida in bo to delovno mesto
               prilagodil s primerno komunikacijsko, informacijsko tehnologijo in na tem delovnem
               mestu zaposlil slepega invalida. Delodajalec se bo začel predvsem ukvarjati s tem,
               katera delavna mesta so primerna, na katerih lahko zaposluje invalide, ki so sposobni
               za zaposlitev na tistem delovnem mestu in taka delovna mesta opredelil tudi v svoji
               sistemizaciji. To je potrebno tudi zato, ker zakon o delovnih razmerjih omogoča, da
               se invalida zaposluje na določenih delovnih mestih brez javnega razpisa, in da na
               tistih delovnih mestih, ki bodo opredeljena kot primerna v sistemizacijah, bo možna
               zaposlitev invalida brez javnega razpisa delovnega mesta.</p>
               <p>Z ureditvijo primernih delovnih mest sledimo tudi kodeksu o ravnanju z invalidnostjo,
               ki ga je sprejel leta 2001 ILO in napotuje, ne zavezuje, ampak zgolj napotuje na to,
               da je potrebno na primeren način urediti to, da se bodo delodajalci, konkretni, vsak
               posamični, začel ukvarjati z invalidnostjo na konkretnih delovnih mestih. In temu
               sledi ta ureditev. Ne temu, da bi naredili recimo en seznam tipičnih delovnih mest,
               na katerih bi zaposlovali invalide. Težnja v zakonu je, da se invalidi zaposlujejo
               tudi na višjih delovnih mestih,ne zgolj na servisnih storitvah, ker tudi invalidi so
               sposobni, če imajo prilagojeno bodisi delovno okolje bodisi delovno mesto svojim
               potrebam, ki izhajajo iz invalidnosti.</p>
               <p>Glede invalidskih podjetij so določbe 57. in 58. člena namenjene predvsem možnosti
               vpliva države in pa možnosti nadzora v invalidskih podjetij, za katera je ministrstvo
               pristojno, ga pa pravzaprav ne more v celoti izvajati. V invalidskih podjetjih v
               zadnjih letih smo doživeli kar precej težav, na katere pa nismo mogli pravočasno
               vplivati, ker nismo imeli nekih podlag na vpogled v določene listine in dogodke v tem
               podjetju.</p>
               <p>Problem tega, da omejujemo oziroma si zadržujemo vpliv pri zaposlovanju v
               invalidskih podjetjih, pa je tudi v tem, da se pogosto v invalidska podjetja po
               starem prezaposljuje vsakega, ki postane invalid v matičnem podjetju, hkrati pa tam
               prezaposlitev ne pomeni zagotovitev drugega ustreznega dela v invalidskem podjetju,
               kar bi pravzaprav moralo biti.</p>
               <p>Invalidsko podjetje običajno nima programa za zaposlovanje invalidov, zato pogojujemo
               to soglasje z ustreznim programom in ureditvijo primernih delovnih mest. To sta pa
               edina pogoja, da vlada, potem da soglasje za povečanje zaposlitev. In praviloma ga
               da. Ne da ga samo takrat, kadar za vlogo, za povečanje zaposlitev stoji pravzaprav
               zloraba invalida v zaposlitvi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp141">

               <speaker>PODPREDSEDNIK VALENTIN POHOREC:</speaker>

               <p>S tem bi zaključili razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj ob 21.35 minut, zato prekinjam to točko dnevnega reda. Ob 19.20 uri
               bomo prešli na 13. točko dnevnega reda - predlog zakona o spremembah zakona o
               trgovini, do takrat kratka pavza. Ministru in sodelavkam se zahvaljujem za
               sodelovanje.</p>
               <stage>(Seja je bila prekinjana ob 19.08 uri in se je nadaljevala ob 19.20 uri.)</stage>
            </sp>
            <sp xml:id="SDZ3-Redna-34-2004-02-25.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani poslanci, spoštovane poslanke, spoštovani predstavnik vlade, gospod
               državni sekretar, ministrstvo za gospodarstvo! Lep dober večer!</p>
               <p>Prehajamo na <title>13. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBI
                  ZAKONA O TRGOVINI.</title>
               </p>
               <p>Po končani tretji obravnavi navedenega predloga zakona na 33. seji državnega zbora je
               zakonodajno-pravna služba zbora opozorila, da je zakon zaradi sprejetih amandmajev
               neusklajen. S tem v zvezi je matični odbor za gospodarstvo pripravil uskladitvene
               amandmaje. Besedo dajem podpredsedniku odbora, gospodu Blažu Kavčiču za dodatno
               obrazložitev uskladitvenih amandmajev. Gospod Kavčič, izvolite.</p>
            </sp>
            <sp xml:id="SDZ3-Redna-34-2004-02-25.sp143">

               <speaker>MAG. BLAŽ KAVČIČ:</speaker>

               <p>Spoštovana podpredsednica, gospod državni sekretar, kolegice in kolegi!</p>
               <p>Odbor državnega zbora Republike Slovenije za gospodarstvo je na svoji 18. nujni seji
               dne 5. februarja letošnjega leta kot matično delovno telo obravnaval predlog zakona o
               spremembah zakona o trgovini, ki ga je državnem zboru Republike Slovenije v obravnavo
               in sprejem predložila skupina poslancev, s prvopodpisanim magistrom Janezom
               Drobničem. Odbor je predlog obravnaval na podlagi sedmega odstavka 140. člena
               poslovnika državnega zbora.</p>
               <p>Na seji odbora je predstavnik predlagateljev zakona poudaril, da je predlog
               uskladitvenega amandma k 1. členu nekorekten z vidika določb poslovnika državnega
               zbora, ker brez ustreznih podlag spreminja v drugi obravnavo sprejeto odločitev glede
               višine omejene prodajne površine s 150 kvadratnih metrov na 80 kvadratnih metrov.</p>
               <p>V razpravi o predlogih uskladitvenih amandmajev pa je bilo izraženo mnenje, da je
               obravnavani zakon sicer slab, saj bo njegovo sprejetje povzročilo vrsto negativnih
               posledic, kljub temu pa ga je potrebno sprejeti, saj je državni zbor dolžan preliti
               referendumsko odločitev v zakonodajne rešitve.</p>
               <p>V zvezi s predlogom uskladitvenega amandmaja k 1. členu je bilo poudarjeno, da se je
               referendumsko vprašanje nanašalo na celoten predlog zakona o spremembi zakona o
               trgovini, ki ga je vložila skupina poslancev, s prvopodpisanim magistrom Drobničem. V
               tem predlogu pa je bila omejena prodajna površina za predvidene izjeme, ki bodo lahko
               odprte tudi v nedeljah, opredeljena do 80 kvadratnih metrov in ne 150 kvadratnih
               metrov, kot je bilo med zakonodajnim postopkom sprejeto. Referendumsko voljo pa je
               treba spoštovati v celoti, zato drugačna vsebina uskladitvenega amandmaja ni mogoča.</p>
               <p>V nadaljevanju je odbor na podlagi sedmega odstavka 140. člena poslovnika sprejel
               uskladitvene amandmaje k 1. členu, za novi 1.a člen, za novi 1.b člen in za novi b
               člen.</p>
               <p>Odbor predlaga, da državni zbor sprejme obrazložene uskladitvene amandmaje. Hvala
               lepa.</p>
            </sp>
            <sp xml:id="SDZ3-Redna-34-2004-02-25.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Najprej nam bo stališče
               poslanske skupine Nove Slovenije predstavil magister Janez Drobnič. Izvolite.</p>
            </sp>
            <sp xml:id="SDZ3-Redna-34-2004-02-25.sp145">

               <speaker>MAG. JANEZ DROBNIČ:</speaker>

               <p>Hvala lepa za besedo. Bom kar s tega sedeža, ker pravzaprav ni kaj dosti več za
               povedati. V okviru referendumskih aktivnosti, predreferendumskih, poreferendumskih
               sprejemanja zakona smo si že vse povedali. Tudi državljani so se po svoje odločili,
               samo še mi moramo sprejeti ureditvene amandmaje.</p>
               <p>Zakonsko besedilo, to lahko rečemo, je nekoliko drugačno od tistega, ki smo ga
               pripravili v Novi Sloveniji, ki smo se zavzemali za to, da so seveda trgovine lahko
               odprte v določenem številu tudi ob nedeljah, ne glede na prodajni asortiman, kar je
               lažja in enostavnejša rešitev, ter podobna drugim državam. Zaradi pač vsega tega, kar
               se je dogajalo, je bilo onemogočeno kakršnakoli dopolnitev zakona. V Novi Sloveniji
               se ne strinjamo s takšnim rokom polne uveljavitve zakona, čez več kot pol leta,
               čeprav se zavedamo, da je potreben določen čas za preureditev nekaterih trgovin za
               pripravo novega pravilnika. To bi se lahko uredilo bistveno hitreje, kot pa je
               navedeno v zakonu.</p>
               <p>Nedopustno je tudi, da smo za uresničitev te določbe, ustavne neskladnosti,
               potrebovali dve leti. Tako tudi teh 80 kvadratov bo bistveno drugače naredilo
               posledice za trgovce. Menimo, da bi bili prejšnji uskladitveni amandmaji primernejši.
               Tako ste se pač odločili.</p>
               <p>Veste, so stvari, ki jih lahko kupimo od ponedeljka do sobote ali kakorkoli že, so pa
               stvari, ki potrebujejo nedeljo. In to je lahko odgovor na vse, kar se je dogajalo v
               zvezi s tem zakonom. Hvala lepa.</p>
            </sp>
            <sp xml:id="SDZ3-Redna-34-2004-02-25.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč.</p>
            </sp>
            <sp xml:id="SDZ3-Redna-34-2004-02-25.sp147">

               <speaker>MIRAN POTRČ:</speaker>

               <p>Hvala lepa. V Združeni listi socialnih demokratov bomo predlagani amandma podprli.
               Podprli ga bomo, ker je rezultat sprejete odločitve na referendumu, in ker glede na
               naš poslovnik zavrnitev predlaganega amandmaja pač pomeni, da zakon ne bi bil sprejet
               in da referendumska volja v tem primeru ne bi bila spoštovana. Nam se zdi rok 15.9.
               sprejemljiv in smotrn. Do takrat je mogoče v trgovinah ustrezno izvršiti potrebno
               pripravo za uveljavitev novega režima. Kasnejši rok, obveze po uveljavitvi zakona v
               enem letu, ne bi bil sprejemljiv. Mi sicer nismo veseli in zadovoljni, da je do tega
               referenduma prišlo, niti do rešitev, kakršne so vsebovane v referendumskem vprašanju
               in zakonu. Vendar pravim še enkrat, uskladitveni amandma je nujen, in zakon je treba
               kot takšen sprejeti. Bi pa rad povedal, da nisem prepričan, ali smo se v razpravi ob
               uskladitvenem amandmaju, kakor ga je predlagala skupina poslancev, zgolj zaradi roka
               oziroma površine 80 ali 150 kvadratov odločili zaradi formalnih razlogov ali zaradi
               vsebinskih. Jaz sem šel šeenkrat pogledat več ali manj vso dokumentacijo in bi ne
               upal trditi, da je nesporno jasno, da so razlogi bili zgolj spoštovanje referendumske
               volje. Če bi bilo tako, bi namreč tudi služba za zakonodajo morala na to opozoriti,
               pa v vsej razpravi, ki je v matičnem delovnem telesu tekla o tem vprašanju, ni bilo
               nikoli rečeno, da je nujno treba zapisati točno in samo 80 kvadratov, ker je to
               pisalo v zakonu, to pa ni bilo referendumsko vprašanje. Želim to na glas povedati iz
               razloga, ker če je res v želji za formalno spoštovanje referenduma, potem je to
               sprejemljivo in razumljivo. Če pa gre za to, da se želi še nekoliko otežiti
               poslovanje nekaterim prodajalnam zato, da bi se prikazalo, da je bil referendum slab
               in nepotreben, potem tu mislim, da ni dobra pot, ker bo povzročila težave trgovcem,
               kar najbrž ne želimo.</p>
               <p>Na koncu naj rečem še to, da je tudi ta primer referenduma pokazal, da so predhodni
               zakonodajni referendumi težavna stvar, da iz njih vedno ostaja nekaj repa, nekaj
               odprtih in nejasnih vprašanj, nekaj mogočih različnih razlag, da ne govorim o tem, da
               vplivajo na izredno dolgotrajen zakonodajni postopek in na slabo voljo mnogih. Zato
               se mi zdi, da bi tudi ta primer lahko pokazal, da bi bilo boljše in potrebno, da našo
               referendumsko zakonodajo dopolnimo da dopolnimo tudi pripravljeno ustavno dikcijo in
               da zagotovimo, da bi referendumi ostali, tudi pobudniki enaki bi lahko bili, vendar
               da bi se osredotočili predvsem na naknadni zakonodajni referendum, ki bi potrjeval
               ali zavračal zakone, ne pa, da med zakonodajno proceduro vstavljamo, bi rekel, polena
               pod noge zakonodajalcu in mu otežujemo delo. Hvala lepa.</p>
            </sp>
            <sp xml:id="SDZ3-Redna-34-2004-02-25.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Stanislav Brenčič. Izvolite.</p>
            </sp>
            <sp xml:id="SDZ3-Redna-34-2004-02-25.sp149">

               <speaker>STANISLAV BRENČIČ:</speaker>

               <p>Hvala lepa. Mi bomo seveda uskladitvene amandmaje podprli, ker si tudi želimo, da se
               ta zgodba konča. Ta zgodba je pač utrujala tako ta parlament kot širše okolje. Ta
               zgodba naj se odvije tako, kot so se odločili tisti ljudje, ki so se čutili poklicane
               ali se jim je zdelo vredno, da so s svojim glasom vplivali na to zgodbo. Čas pa bo
               prej ko slej povedal, ali je dozorel partnerski dialog med ključnima akterjema v tej
               zgodbi, to je predstavnikom lastnikov oziroma delodajalcev in pa delojemalcev, da
               morda to zgodbo rešimo v obojestransko korist tudi drugače. Mi bomo seveda veseli, da
               se ta zakon spravi pod streho. Hvala.</p>
            </sp>
            <sp xml:id="SDZ3-Redna-34-2004-02-25.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke naj bi
               predstavil gospod Kelemina, je bil prijavljen. Ne želi. Stališče poslanskega kluba
               Liberalne demokracije Slovenije bo predstavil mag. Blaž Kavčič. Izvolite.</p>
            </sp>
            <sp xml:id="SDZ3-Redna-34-2004-02-25.sp151">

               <speaker>MAG. BLAŽ KAVČIČ:</speaker>

               <p>Člani poslanskega kluba Liberalne demokracije Slovenije bomo predlagane uskladitvene
               amandmaje pretežno podprli ali vsaj jim ne bomo nasprotovali. Imamo nelagoden
               občutek, ker s tem sicer po eni strani izpolnjujemo svojo dolžnost, ki jo moramo
               izpolniti, to pomeni uzakoniti odločitve, ki so bile sprejete na referendumu, po
               drugi strani pa se zavedamo, da sprejemamo odločitev, ki za udeležence ne bo dobra.
               Pod udeležence moramo razumeti zaposlene v trgovini, vodstva, lastnike, kupce, vse
               državljane. V konkretnem primeru je seveda prišlo najbolj plastično do izraza
               dejstvo, da imamo v obstoječi ureditvi zakona o referendumu in ljudski iniciativi
               probleme. Prišlo je do situacije, kjer se je 12% Slovencev odločilo, da je trgovine
               potrebno v nedeljo zapreti. Ta odločitev je po našem mnenju seveda tudi v nasprotju s
               trendom, ki je prisoten v Evropi, ponekod že povsem z urejeno zakonodajo, drugod pa z
               neko lokalno legalizirano prakso. Ampak to je trend, ki je pogojen s trendi v sodobni
               trgovini na drobno.</p>
               <p>Po našem mnenju bi bilo mnogo bolje ostati pri sedanji ureditvi, ki seveda ne
               predpisuje, da bi trgovine morale biti odprte ob nedeljah, ampak dopušča to možnost
               pod določenimi pogoji. Temeljni pogoj, sedaj veljaven pogoj pa je vsakodnevno
               glasovanje oziroma glasovanje vsako nedeljo, ko se kupci pojavijo v neki trgovini ali
               pa ne. V trgovini kjer se ne pojavi interes, tam niso izpolnjeni temeljni pogoji, da
               bi trgovina bila izpolnjena. In potem naslednji filter, ki smo ga lansko leto
               vgradili, je soodločanje zaposlenih pri teh zadevi. Veliko je razlogov za trditev, da
               je dosedanja rešitev, ki bo ugasnila 15. septembra letošnjega leta, boljša. Tudi nam
               se je zdelo, da je 15. september tisti najkrajši rok, ki ga kot zakonodajalec moramo
               dati na razpolago trgovski branži, da se prilagodi na nove uzakonjene razmere, pa
               tudi minimalni rok, v katerem bo vlada morala pripraviti podzakonske akte. V ta zakon
               bosta namreč vgrajeni dve pomembni rešitvi in le na zgolj kvalitativen način. Prva
               rešitev je opredelitev, kaj sploh nujni življenjski proizvodi so oziroma nujne
               življenjske potrebščine. Že ta kategorija je nekako skregana s sodobnim pojmovanjem
               življenja in dela, vendar je bila pač pripeljana skozi referendum v naš prostor in
               zakonodajalec je našel nek približek s tisto kategorijo, ki se ji v stroki reči FNCG,
               to pomeni, hitro obračajoče se potrošno blago.</p>
               <p>Druga zadeva, ki je v zakonu zgolj kvalitativno opredeljena, je kriterij za določitev
               trgovin, ki bodo tretirane kot trgovine za nujne življenjske potrebščine. To je kar
               obsežna naloga za vlado, da pripravi ustrezne podzakonske akte. Bojimo pa se, da s
               takim zakonom, kot ga bomo pač sedaj sprejeli, odpiramo zelo utemeljena vprašanja po
               ustavnosti rešitev predvsem z zornega kota svobodne gospodarske pobude in še
               nekaterih drugih ustavnih kategorij. Kot rečeno v poslanski skupini Liberalne
               demokracije Slovenije ne bomo nasprotovali sprejetju uskladitvenih amandmajev.</p>
            </sp>
            <sp xml:id="SDZ3-Redna-34-2004-02-25.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sedaj dajem besedo poslankam in poslancem. Gospa Širca, izvolite.</p>
            </sp>
            <sp xml:id="SDZ3-Redna-34-2004-02-25.sp153">

               <speaker>MAJDA ŠIRCA:</speaker>

               <p>Hvala lepa. Zagotovo je uskladitveni amandma, ki je danes na mizi, stvar načelnosti.
               Mislim pa, da tudi higiene, ne glede na to, da moj predgovornik gospod Potrč pravi,
               da mogoče gre tudi za metanje polen pod noge določenim, ki bi lahko v okviru tega
               pogojno v okviru te odločitve imeli tudi nekoliko večji prostorski bivalni prodajni
               prostor.</p>
               <p>V kontekstu celotne zakonske rešitve, ki je konec koncev podprta tudi s tem
               amandmajem, vendarle gre po mojem mišljenju prej za metanje polen pod noge povsem
               drugim aspektom. In v tem smislu mislim, da so pobudniki tega referenduma na nek
               način vrgli polena pod noge vsemu tistemu delu gospodarstva, ki bo recimo sredi
               poletja moral zapreti svoje prodajalne na najbolj konjukturnih mestih, zato da bi
               potrošnike usmeril v druge trgovine, mogoče čez mejo, ne glede na to, da takrat
               recimo meje več ne bo, bo zagotovo nekdo drug, ki bo gostil tiste, ki bodo tega
               potrebni.</p>
               <p>Zagotovo so pobudniki referenduma po mojem razumevanju, ne samo, kot je bilo rečeno,
               posegli v svobodne gospodarske pobude in menda zaščitili nas potrošnike v tem, da ne
               bi imeli prevelikih potrošniških apetitov in s tem tudi zanemarili mogoče katere
               druge človeške plati življenja, vseeno mislim, da pobudniki referenduma so na nek
               način vrgli polena pod noge tudi samemu ministrstvu, ki se bo zelo, zelo težko z
               izdelavo kategorij o tem, kaj so to nujni življenjski artikli, da ne govorim tudi o
               tem, kako jih opredeliti, imelo ogromno težav. Poleg tega mislim, da smo dobili na
               nek način, seveda po mojem razumevanju te rešitve, polena pod noge tudi sami. Še
               posebej tisti, ki lahko sredi polnega delovnega tedna ne bomo mogli mimo teh desetih
               dni v letu po nujne življenjske, tudi po nujne življenjske artikle, kaj šele druge,
               če jih med tednom in v normalnem delovnem možnem času ne bomo mogli nabaviti.</p>
               <p>Mislim, da so polena pod noge dobili tudi zaposleni z možno omejitvijo dodatnega
               zaslužka, ne glede na to, da bi njihov zaslužek bil pridobljen v okviru pooblastil in
               v okviru norm, ki jih zagotavlja zakon o delovnem razmerju, ki ne računa in ne dovoli
               eksploatacije, o kateri je bilo toliko govora med samim potekom priprave tega zakona
               oziroma same referendumske pobude.</p>
               <p>Tudi meni je žal, da je bil na nek način zaradi še vedno nedorečenih vprašanj okrog
               referendumskih pobud na nek način in v bodoče bo omejen svobodni pretok naši potreb
               in želja na način, kot se je izglasoval. Nedvomno pa tudi je, da se moramo soočiti
               tudi s takim zakonom, kot je. Na odboru, vidim, da je bil definitivno proglašen za
               slabega. Mislim pač, da je samo dober znotraj tega, kar mu je bilo usojeno, da
               nastane. Hvala.</p>
            </sp>
            <sp xml:id="SDZ3-Redna-34-2004-02-25.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite gospod Potrč.</p>
            </sp>
            <sp xml:id="SDZ3-Redna-34-2004-02-25.sp155">

               <speaker>MIRAN POTRČ:</speaker>

               <p>Jaz verjamem, da kolegica Majda Širca ni tako narobe razumela mojo izjavo, ampak naj
               jo kljub temu pojasnim, ker sem bil imenovan in ker je sintagma "polena pod noge"
               bila tolikokrat uporabljena in vedno v napačnem smislu, naj pojasnim, kako sem jo jaz
               uporabil.</p>
               <p>Jaz je nisem uporabil v smislu predlagatelja tega referenduma. Do tega referenduma
               je prišlo zaradi mnogih poskusov urejanja vprašanj, ki niso bila uspešna. Na
               nekaterih sem bil prisoten. Vem, kako so ravnali eni in drugi. In najmanj, kar je,
               gre za zelo veliko obojestransko krivdo in krivdo tudi na strani delodajalcev,
               najmanj samo na strani sindikatov. Nisem omenjal v tem smislu, da bi predlagatelji
               teh amandmajev odboru želeli polena pod noge metati državnemu zboru, čeprav še enkrat
               povem, nisem prepričan, ali je šlo zgolj za spoštovanje formalne obveznosti ali tudi
               za oteževanje normalnega zakona. Prepričan sem pa, da je sistem, kakršnega imamo, ki
               omogoča, da sekadarkoli preko .../Opozorilni znak za konec razprave./...
               zakonodajnega postopka zahteva prekinitev, dajanje nejasnih vprašanj in oteževanje
               dela, normalnega dela zbora, da to niso dobre in tudi ne evropske rešitve. Hvala.
           </p>
            </sp>
            <sp xml:id="SDZ3-Redna-34-2004-02-25.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kavčič želite besedo? <stage>(Ne.)</stage> Zaključujem torej razpravo. Po 71.
               členu, gospod Sok izvolite, pet minut.</p>
            </sp>
            <sp xml:id="SDZ3-Redna-34-2004-02-25.sp157">

               <speaker>ALOJZ SOK:</speaker>

               <p>Hvala lepa. Ker smo v Novi Sloveniji bili med pobudniki tega zakona, mi dovolite, da
               k temu še povem nekaj besed. Sedaj smo se nekako približali dokončnemu dejanju, ko
               bomo vendarle uzakonili referendumsko voljo. Danes je pepelnica in slovenske cerkve
               molijo, spomni se človek, da si prah in da se v prah povrneš. Torej ni v duhu časa,
               da bi dejansko morali nekateri delati, in to zastonj vse dni v tednu. Zaradi tega
               razloga so se tudi, seveda na pobudo trgovcev, Slovenke in Slovenci na referendumu
               odločili in so glasovali za to, da naj bodo trgovine v nedeljo zaprte. Tudi sam sem
               tako glasoval. In z mnogimi, ki sem se srečal in sem se o tem pogovarjal, so dejansko
               povedali, da gre v primeru nedeljskega dela trgovcev za veliko izkoriščanje. Z delom
               trgovk in pa trgovcev pa so se seveda okoriščali delodajalci, kajti za nedeljsko delo
               ti ljudje niso bili primerno plačani. Govoriti o svobodni gospodarski pobudi, potem o
               tem, kaj so nujne življenjske potrebščine, vsekakor vsi in tisti, ki hočejo, vedo,
               kaj to je. O svobodni gospodarski pobudi pa mislim, da je naš poslanski kolega dr.
               Bajuk prikazal primer, ki so ga v ZDA obravnavali pred 100 leti. Pred 100 leti so
               namreč tam omejili delovni čas. Takrat so delodajalci najeli enega od advokatov,
               mislim da se je pisal Flofner, ki je potem v imenu svobodne gospodarske pobude
               odločitev kongresa hotel preklicati oziroma doseči, da bi jo sodišče preklicalo.
               Nekaj podobnega se je dogajalo tudi pri nas in na žalost po 100 letih govorite še
               vedno o istem.</p>
               <p>Referendum. Da bi zaradi tega referednuma spreminjali ustavno dopustnost
               referenduma, tega ne verjamem. Boljše bi seveda bilo, če bi se vladajoča koalicija
               začela zavedati, da nima samo moči, ampak tudi odgovornost. Odgovornost brez moči je
               farsa, tako kot je moč brez odgovornosti, lahko bi rekli, tiranija. Torej to se je
               zgodilo. Pokazali ste moč brez odgovornosti, zato je prišlo do zahteve, do zbiranja
               40 tisoč podpisov in zato je prišlo do referednuma in Slovenske in Slovenci so se
               odločili, kot so se. In to voljo je treba spoštovati. Da nismo že zadnjič sprejeli
               tega zakona,pa je seveda ponovno krivda na strani vladajoče koalicije. Jaz bom še
               bolj natančno povedal, na strani vodje poslanske skupine LDS-a, gospoda Anderliča,
               Združena lista pa mu je pri tem pritegovala, ki ni dovolil, da bi že zadnjič ta zakon
               sprejeli s površino 150-ih kvadratnih metrov. Zahteval je, da se napiše 80 kvadratnih
               metrov, kot je bilo v zakonu, čeprav vsi vemo, da se na referendumu ni glasovalo o
               zakonu. Gre in na nek način bi pritegnil gospodu Potrču, gre pač za neko obliko
               nagajanja in pa prikazovanja te arogance moči, ki se v tem državnem zboru izkaže ob
               vsaki priliki, ko je možno, ampak sedaj smo zadevo po nekih absurdih pripeljali do
               konca. In to, kar so ljudje povedali, da je potrebno, bomo naredili. Čas bo pokazal.
               Jaz in v Novi Sloveniji mislimo, da bi bilo primernejše uzakoniti, da tiste
               prodajalne, ki so po tem zakonu odprte, so lahko 150 kvadratnih metrov, ampak vi v
               LDS-u in pa ostali del vladajoče koalicije je zahteval, tako smo danes prišli do
               tega, da bi bila ta površina 80 metrov. Kakorkoli, mene zelo veseli, da bomo to
               zgodbo končali, in da boste vsi konec koncev priznali voljo, izraženo na referendumu
               in danes glasovali za zakon.</p>
            </sp>
            <sp xml:id="SDZ3-Redna-34-2004-02-25.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo. Glasovanje o amandmajih in predlogu zakona bomo v
               skladu s časovnim potekom seje zbora opravili danes v okviru glasovanj ob 21.35.</p>
               <p>Prekinjam, to točko dnevnega reda. Gospodu državnemu sekretarju, gospodu Trčku, se za
               sodelovanje lepo zahvaljujem. Ob 20.15 bomo prešli na obravnavo 15. točke dnevnega
               reda, to je na tretjo obravnavo predloga zakona o spremembah in dopolnitvah zakona o
               odlikovanjih Republike Slovenije, do takrat sejo prekinjam.</p>
               <stage>(Seja je bila prekinjena ob 19.50 uri in se je nadaljevala ob 20.16 uri.)</stage>
            </sp>
            <sp xml:id="SDZ3-Redna-34-2004-02-25.sp159">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi!</p>
               <p>Nadaljujemo z delom državnega zbora.</p>
               <p>Prehajamo na <title>15. TOČKO DNEVNEGA REDA - NA TRETJO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODLIKOVANJIH REPUBLIKE SLOVENIJE.</title>
               </p>
               <p>Besedo dajem predstavniku predlagateljev predloga zakona za dopolnilno obrazložitev
               predloga zakona, gospodu Rudolfu Mogetu. Prosim.</p>
            </sp>
            <sp xml:id="SDZ3-Redna-34-2004-02-25.sp160">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Spoštovane kolegice in kolegi!</p>
               <p>Po odločitvah državnega zbora v drugi obravnavi zakona smo predlagatelji dobili s
               sprejemom amandmajev iz SDS-a k 11. in 12.a členu dopolnjenega predloga zakona
               zakonsko skropucalo, ki še naprej onemogoča enotno politiko na področju podeljevanja
               odlikovanj. Sprejem teh amandmajev pa je predlagateljem omogočil vložitev amandmajev,
               ki odpravljajo sporne rešitve v zakonu ter omogočajo enotno vodenje politike
               odlikovanj v Republiki Sloveniji.</p>
               <p>Tako predlagatelji želimo z vložitvijo amandmaja k 11. členu doseči spremembo, da se
               bo še naprej lahko podeljevalo odlikovanje "častni znak svobode Republike Slovenije"
               kot najvišje priznanje za zasluge, povezane izključno z dejanjem osamosvojitve, za
               ostale zasluge, ki so povezane, za izjemne zasluge in dejanja posebnega pomena za
               blaginjo Slovenije, pa se bodo podeljevali redi in medalje, skladno z zakonom o
               odlikovanjih Republike Slovenije. Zato ostane zakon odlikovanja Republike Slovenije
               častni znak še vedno v veljavi in omogoča predlagateljem, ki več kot 10 let niso
               predlagali kandidata za odlikovanje za storjena dejanja osamosvojitve, da to lahko
               storijo še naprej oziroma, kar je malo verjetno, pa bi zakon lahko še naprej
               uporabljali v primeru, ko bi ponovno morali braniti svobodo Republike Slovenije.</p>
               <p>Predlagatelji smo vložili tudi amandma k 12.a členu, ki je povezan z amandmaji k 11.
               členu. Predlagana sprememba pa odpravlja dvojnost kriterija za podelitev častnega
               znaka oziroma reda ali medalje, kar je doslej bil glavni vzrok, da se zakon o
               odlikovanjih Republike Slovenije od 25.01.1995 ni uporabljal. Torej ni bila podeljena
               ne nobena medalja, ne noben red. Potrditev, da je šlo za očitno dvojnostnost pri
               podeljevanju odlikovanj, najomenim le primer, na podlagi tretje alinee 3. člena
               zakona o odlikovanju "častni znak svobode Republike Slovenije" je lahko kandidat
               dobil to odlikovanje, citiram: "za osebno hrabrost in požrtvovalnost pri reševanju in
               varovanju človeških življenj in materialnih dobrin". Na podlagi 6. točke 7. člena
               zakona o odlikovanjih Republike Slovenije je lahko kandidat dobil medaljo za
               hrabrost, citiram: "za osebno hrabrost in požrtvovalnost pri reševanju človeških
               življenj in materialnih dobrin". Identičen tekst je omogočal podelitev častnega znaka
               ali pa medalje za hrabrost. Pa razumi, kdor more.</p>
               <p>Zato predlagamo črtanje te alinee v zakonu o odlikovanju "častni znak Republike
               Slovenije", tudi črtanje četrte alinee 3. člena za podelitev odlikovanja častni znak
               Republike Slovenije za zasluge pri vzpostavljanju in krepitvi mednarodnih odnosov in
               prenos tega področja v zakon o odlikovanjih Republike Slovenija in statut odlikovanj
               Republike Slovenije prinaša evropsko prakso na to polje. Tako bo sedaj mogoče po
               točno določenih kriterijih podeliti odlikovanja oziroma medaljo na podlagi tega,
               kakšnega ranga je diplomat, ki prihaja k nam, ker imajo podobno stvar urejeno tudi v
               drugih zakonih.</p>
               <p>Črtanje pete alinee 3. člena zakona o odlikovanju častni znak svobode Republike
               Slovenije pa je pripomoglo k zmanjšanju inflacije podeljenih znakov, saj je alinea za
               zasluge na drugih področjih življenja in dela, ki so pomembna za suverenost in
               svobodo Republike Slovenije, omogočala preširoko polje podeljevanj in s tem inflacijo
               teh častnih znakov.</p>
               <p>V zakonu o odlikovanju pa je to polje precizno izdelano, saj imamo v tem področja,
               kot so kultura, gospodarstvo, znanost, sociala, politika, diplomacija, vojska,
               mednarodna organizacija in tako naprej, in za vsako področje ustrezen red oziroma
               medaljo glede na storjeno kandidata.</p>
               <p>Zato predlagatelji prosimo poslanke in poslance, da amandmaja in zakon podprejo, in s
               tem omogočijo tudi Republiki Sloveniji, da ima le-ta enotno politiko na področju
               podeljevanja odlikovanj.</p>
               <p>Rad bi vas še seznanil potem tudi s tem, da smo predlagatelji tik pred tretjo
               obravnavo predloga zakona opazili, da je v besedilu statuta odlikovanj, ki je bil
               sprejet v drugi obravnavi kot priloga predloga zakona, prišlo do tehnične napake. V
               tretjem odstavku četrte točke splošnih določb statuta je izpadla prva alinea, ki se
               glasi: "red za izredne zasluge, zlato in rdeče". To smo na odboru imeli. To je bil
               amandma odbora, ampak ko se je tiskalo, je ta stvar izpadla. Mislim, spoštovanje
               kolegice in kolegi, da je to za vse sprejemljiv zakon, da odpravlja to enotnost, in
               mislim, ko ga bomo sprejeli, da bo tudi v Sloveniji veljal nemški pregovor, ki pravi,
               da pred smrtjo in odlikovanji ni nihče varen.</p>
            </sp>
            <sp xml:id="SDZ3-Redna-34-2004-02-25.sp161">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu zakona v celoti dajem besedo predstavnikom poslanskih skupin
               za predstavitev stališč. Najprej nam bo stališče poslanske skupine Nove Slovenije
               predstavila gospa Majda Zupan. Izvolite.</p>
            </sp>
            <sp xml:id="SDZ3-Redna-34-2004-02-25.sp162">

               <speaker>MAJDA ZUPAN:</speaker>

               <p>Hvala lepa za besedo. Spoštovani! V dosedanji razpravi o predlogu zakona o
               spremembah in dopolnitvah zakona o odlikovanjih Republike Slovenije, ki ga je
               predlagala skupina poslancev, s prvopodpisanim spoštovanim kolegom Mogetom, je bilo
               največ besed namenjenih prav možnosti, kako omogočiti, da bi se odlikovanja častni
               znak svobode kot najvišje priznanje za osamosvojitvena dejanja ohranilo. Odlikovanje
               častni znak svobode je bilo naše prvo lastno odlikovanje, ki naj bi ga predsednik
               republike podeljeval za izjemne zasluge pri obrambi svobode in uveljavljenosti
               Slovenije. Odlikovanje kot simbol osamosvojitve je prav zaradi inflatornosti in
               velikega števila podeljevanja iz neosamosvojitvenih razlogov postalo predmet
               različnih občutij. Na eni strani zmanjševanja pomena osamosvojitve, po drugi strani
               pa obžalovanja, da kar nekaj ljudi, ki so imeli ključno vlogo pri osamosvojitvi, tega
               odlikovanja ni prejelo.</p>
               <p>Za dejanja in zasluge, ki pa niso neposredno vezani na osamosvojitev, pa naj bi se
               podeljevala odlikovanja po zakonu o odlikovanjih Republike Slovenije. S takšno
               rešitvijo in na takšen način naj bi se vzpostavil red in s tem odnos do dejanj in
               zaslug na različnih področjih. Odpravila naj bi se dvojna politika pri podeljevanju
               odlikovanj, ureditev enotnega organa za spremljanje problematike s področja vodenja
               politike odlikovanj in ureditev drugih razmerij pri prodaji, dedovanju in nošenju
               podeljenih odlikovanj.</p>
               <p>V naši poslanski skupini Novi Sloveniji bomo predlog, popravljaen z amandmaji v
               navedenem smislu podprli. Hvala lepa.</p>
            </sp>
            <sp xml:id="SDZ3-Redna-34-2004-02-25.sp163">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Potrata nam bo predstavila stališče Združene liste na koncu, zato
               k besedi vabim za stališče poslanske skupine Demokratične stranke upokojencev
               Slovenije gospoda Vojka Čeligoja.</p>
            </sp>
            <sp xml:id="SDZ3-Redna-34-2004-02-25.sp164">

               <speaker>VOJKO ČELIGOJ:</speaker>

               <p>Hvala za besedo. Spoštovani! V Demokratični stranki upokojencev sprejemamo zakonsko
               opredelitev, da se dodatno uredi področje podeljevanja odličij, s katerimi se država
               oddolžuje posamezniku, oddolžuje se skupini državljanov, organizacijam, ustanovam, pa
               tudi tujim državljanom za častno dejanje, pomembno življenjsko delo, podvig ali
               dejanje, pomembno za napredek, varovanje in zaščito dobrin v Republiki Sloveniji. S
               predloženimi spremembami in dopolnitvami dopolnjujemo zakon o odlikovanjih v
               Republiki Sloveniji iz leta 1995. Pomemben sestavni del zakona je vsekakor tudi
               priloga 1, tako imenovani statut odlikovanj Republike Slovenije. Le-ta natančno
               določa obliko, značilnost odlikovanja in način nošenja, pa tudi določa dokumente, ki
               odličja spremljajo. Korak naprej pa bi vsekakor bila tudi priloga številka 2 z
               ustrezno ilustracijo oziroma slikovno predstavitvijo naštetih odličij.</p>
               <p>Menimo, da je prav, da Republika Slovenija po 12 letih svoje samostojnosti dobi
               možnost podeljevanje izvirnih odličij tudi za mnoga pomembna dejanja, za katera
               potrebnih odličij ni imela in jih je pod silo prilik morala neustrezno pokriti s
               podeljevanjem osrednjega državnega odličja, ki je tako počasi izgubljalo svoj
               osrednji namen. S tem zakonom uvajamo tako nekatera nova odličja, kibodo zapolnila
               omenjeno vrzel. Podpiramo tudi amandmaje skupine poslancev: Moge, Pohorec, Jelinčič,
               Kangler, s katerimi ohranjamo dosedanjo osrednjo slovensko državno odlikovanje in
               njegov že uveljavljen sloves, ki bo tako nadaljevalo svojo tradicijo in atribut
               prvega in najvišjega državnega odličja Republike Slovenije. Verjetno bo čas prinesel
               tudi še potrebe po novih odličjih ali spremembah tega zakona. Pa naj za tedaj ostane
               pobuda, da se v zakon zapiše tudi dodatna obveznost, da se osrednji nacionalni
               muzejski ustanovi Republike Slovenije odstopi ali zaupa po en primerek vsakega
               državnega odličja, kjer bo moč na enem mestu videti in morda tudi občudovati tovrstne
               državne simbole Republike Slovenije. Zakonske spremembe bomo torej v poslanski
               skupini sprejeli. Hvala.</p>
            </sp>
            <sp xml:id="SDZ3-Redna-34-2004-02-25.sp165">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Franc Kangler. Izvolite.</p>
            </sp>
            <sp xml:id="SDZ3-Redna-34-2004-02-25.sp166">

               <speaker>FRANC KANGLER:</speaker>

               <p>Hvala za besedo. V Slovenski ljudski stranki bomo podprli predlog zakona o
               spremembah in dopolnitvah zakona o odlikovanjih Republike Slovenije. Prav tako smo
               veseli, da so predlagatelji našli skupno točko z nekaterimi pomisleki, ki so bile
               izpostavljeni v razpravi v drugem branju, s strani tako slovenskih demokratov in Nove
               Slovenije. Predvsem smo veseli, da so predlagatelji predlagali amandma k 10. členu,
               kjer ohranijo odlikovanje častni znak svobode Republike Slovenije. V Slovenski
               ljudski stranki smo mnenja, da bi na ta način, da bi ta odlikovani častni znak
               Republike Slovenije, ki je predvsem bil namenjen za uveljavitev in svobode,
               suverenosti Republike Slovenije oziroma le v zvezi z navedenimi dejanji .../Govori
               nerazločno./... dobil svoj pravi pomen, kot se spodobi kot častni znak. Mnenja smo,
               da so še ljudje, ki so upravičeni zaradi osamosvojitve in tistih časov, kjer predvsem
               govorimo o suverenosti Republike Slovenije, da dobijo takšno odlikovanje, častni
               znak, na predlog posameznika ali na predlog predsednika države.</p>
               <p>Prav tako podpiramo amandma k 12. členu in končno bomo dobili s tem zakonom eno
               celovito ureditev, kar se tiče odlikovanj, najvišjih odlikovanj v Republiki
               Sloveniji, kjer jih odlikuje predsednik države predvsem z načinom, kjer je ta
               ureditev opredeljena v statutu odlikovanj in tako v statutu redov in medalj, kot
               predlagajo predlagatelji.</p>
               <p>Zato bo poslanska skupina podprla predlog zakona v tretjem branju in tudi oba
               amandmaja k 10. in 12. členu.</p>
            </sp>
            <sp xml:id="SDZ3-Redna-34-2004-02-25.sp167">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-34-2004-02-25.sp168">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. V Slovenski nacionalni stranki bomo podprli tako
               predlog zakona o spremembah in dopolnitvah zakona o odlikovanjih Republike Slovenije
               kakor tudi oba amandmaja. Oba amandmaja urejata zadeve zelo koncizno in dobro in v
               skladu z dogovorov vseh političnih strank v državnem zboru. Mislim, da je rešitev
               izredno dobra in bo pripomogla k jasnosti dodeljevanja odlikovanj, česar danes nismo
               mogli imeti. Dejstvo je, da so odlikovanja pomemben segment človekovega življenja,
               zato na njih ne smemo gledati nekako z viška ali od strani, kajti dejstvo je, da
               odlikovanci dobijo, čeprav nekateri pravijo tisti kos kovine za neko dejanje, ki so
               ga storili za čast in za svojo domovino. Dejstvo je, da v nekaterih primerih do sedaj
               temu ni bilo tako in te spremembe, ti amandmaji in pa sprejetje tega zakona, to
               nevzdržno stanje popravljajo.</p>
               <p>Še enkrat pravim, z velikim veseljem bomo predlog zakona in pa oba amandmaja v
               Slovenski nacionalni stranki podprli. Hvala.</p>
            </sp>
            <sp xml:id="SDZ3-Redna-34-2004-02-25.sp169">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še stališče poslanske skupine Združene liste socialnih demokratov, ki ga
               bo predstavila mag. Majda Potrata. Izvolite.</p>
            </sp>
            <sp xml:id="SDZ3-Redna-34-2004-02-25.sp170">

               <speaker>MAG. MAJDA POTRATA:</speaker>

               <p>Hvala lepa, gospa podpredsednica, zlasti tudi, za razumevajoči odpustek. Spoštovane
               kolegice in kolegi.</p>
               <p>Kresanje mnenj ob sprejemanju predlogu zakona o spremembah in dopolnitvah zakona o
               odlikovanjih Republike Slovenije je mogoče primerjati z razpravami o vprašanjih,
               povezanih z državnimi simboli, saj imajo odlikovanja poleg realne vrednosti tudi
               simbolno ter reprezentativno vlogo. Zato je pomembno, da se spremembe in novosti
               vpeljujejo premišljeno, posebej še takrat, kadar zanje ni popolnega soglasja in
               posegajo v materijo, ki je bila težko rešljiva ali celo nerešljiva že daljši čas.
               Obstoj dveh zakonov o odlikovanjih ne bi bil sam po sebi moteč, če se ne bi v
               nekaterih določilih o tem, za katere zasluge se dvojerazličnih skupin odlikovanj
               podeljuje, prikrivala in ne bi bilo treba med njimi vzpostaviti hierarhije. Še bolj
               pa je bilo moteče, da se je sprejeti zakon o odlikovanjih izkazal kot neprenosljiv v
               prakso, zato so se zvrstili poskusi sprememb omenjenega zakona, ki niso bili uspešni,
               čeprav bi po mnenju nekaterih mogli o njih govoriti kot o boljših, kot sta zadnja dva
               predloga.</p>
               <p>Lani zavrnjeni predlog zakona, ki je v marsičem imel podobne cilje in namene kot
               obravnavani, to pa je, napraviti red pri podeljevanju odlikovanj, če se izrazim z
               besedami predlagateljev, je predvideval tudi nekatere druge rešitve s posledicami, ki
               jih ta ne predvideva oziroma jih je opustil, bodisi na predlog zakonodajno-pravne
               službe ali predlagateljev in članov odbora za notranjo politiko. Tudi obravnava na
               seji državnega zbora je razkrila, da poslanska skupina Združene liste socialnih
               demokratov ni edina, ki je nasprotovala stališču, da je mogoče podeljevanje častnega
               znaka svobode Republike Slovenije preprosto ustaviti, hkrati pazatrjevati, da je to
               najvišje državno odlikovanje. Posebej še zato, ker je bilo celo v zadnjem času
               podeljenih nekaj častnih znakov svobode, predvsem pa zaradi tega, ker nekatere
               zasluge, mislim na zasluge za svobodo in zasluge na drugih področjih življenja in
               dela, ki so pomembna za suverenost in svobodo Republike Slovenije, pa tudi za zasluge
               in osebni prispevek pri mednarodnem uveljavljanju Republike Slovenije, niso časovno
               minljive in enkrat za vselej ustvarjene.</p>
               <p>Razprava je tako vendar spodbudila vložitev amandmajev, ki ponujata tako rešitev, ki
               izključujočnost in dvoumnost odpravljata, predvsem pa zagotavljata nepretrganost v
               potegovanju državnih odlikovanj.</p>
               <p>Ker si v poslanski skupini Združene liste socialnih demokratov želimo, da bi
               predlagani zakon odpravil nejasnosti v zvezi s podeljevanjem odlikovanj, predvsem pa
               naj bi obudil v življenje zakon o odlikovanjih iz leta 1995, če bosta sprejeti
               dopolnili, pa podeljevanje častnega znaka svobode Republike Slovenije ne bo ukinjeno,
               bomo zakon v celotipodprli. Seveda pa se zavedamo, da bodo v nekatere dopolnitve,
               predvsem tiste, ki bodo določile promet z odlikovanji, kljub vsemu še potrebne. O
               statutu, ki je sestavni del zakona, pa kot nestrokovnjakinja za področje odlikovanj
               pač ne morem soditi. Hvala lepa.</p>
            </sp>
            <sp xml:id="SDZ3-Redna-34-2004-02-25.sp171">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Temu sledi razprava o predlogu
               zakona v celoti. Želi besedo gospa Zupan? Ne želi. Gospod Plemeniti želite besedo?
               <stage>(Ne.)</stage> Zaključujem razpravo o predlogu zakona v celoti. Kot je bilo danes napovedano,
               k besedi se je prijavilo kar nekaj poslank in poslancev, ki niso izkoristili svojega
               časa</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 24.2.2004. Najprej dajem v razpravo 10. člen ter amandma
               skupine poslancev s prvopodpisanim Rudolfom Mogetom. Želi kdo besedo? <stage>(Ne.)</stage> Razpravo
               zaključujem. V razpravo dajem 12. člen in amandma k temu členu istih predlagateljev.
               Tudi ne želi nihče razpravljati. Torej zaključujem razpravo. Glasovanje o amandmajih
               in predlogu zakona bomo v skladu s časovnim potekom seje zbora opravili danes v
               okviru glasovanj ob 21.35 uri. Prekinjam to točko dnevnega reda. Ob 21.35 uri
               prehajamo na točko glasovanja.</p>
               <stage>(Seja je bila prekinjena ob 20.37 uri in se je nadaljevala ob 21.35 uri.)</stage>
            </sp>
            <sp xml:id="SDZ3-Redna-34-2004-02-25.sp172">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi, gospe in gospodje! Prehajamo na glasovanja. Prosim,
               da preverite svoje glasovalne naprave, če je vse v redu.</p>
               <p>Prehajamo na <title>7. točko dnevnega reda,</title> ki jo nadaljujemo, to je <title>prvo
                  obravnavo predloga zakona o davku od dohodkov pravnih oseb.</title> Prosim za
               pozornost. Prehajamo na odločanje o predlogu sklepa, ki se glasi: Predlog zakona o
               davku od dohodka pravnih oseb, prva obravnava, je primeren za nadaljnjo obravnavo. Ta
               predlog sklepa bom dal na glasovanje. Glasujemo! Navzočih nas je 70, za je glasovalo
               50, proti 16.</p>
               <p><stage>(Za je glasovalo 50.)</stage> <stage>(Proti 16.)</stage></p>
               <p>Ugotavljam, da je predlog sklepa sprejet, zato bo zakon dodeljen v obravnavo
               matičnemu delovnemu telesu in s tem zaključujem to točko dnevnega reda.</p>
               <p>Prehajam na prekinjeno <title>9. točko dnevnega reda,</title> to je na <title>prvo
                  obravnavo predloga zakona o lokalni samoupravi.</title> Prehajamo na odločanje o
               predlogu sklepa, ki se glasi: Predlog zakona o lokalni samoupravi, prva obravnava, je
               primeren za nadaljnjo obravnavo. Ta predlog bom dal na glasovanje. Še prej pa
               obrazložitev glasu, kolega Franci Rokavec.</p>
            </sp>
            <sp xml:id="SDZ3-Redna-34-2004-02-25.sp173">

               <speaker>FRANCI ROKAVEC:</speaker>

               <p>Hvala za besedo. V poslanski skupini Slovenske ljudske stranke ne bomo nasprotovali
               predlogu tega sklepa, vendar ne iz razloga, da se nam zdi primerna podlaga predlog
               zakona o lokalni samoupravi, ampak iz razloga, ker smo danes v razpravi ugotovili, da
               v tem državnem zboru je priložnost, da se zgodi prava lokalna koalicija, katera lahko
               v nadaljnji fazi, seveda po opravljeni tudi javni predstavitvi mnenj, oblikuje zakon,
               ki bo primeren za nadaljnji razvoj lokalne samouprave. Hvala lepa.</p>
            </sp>
            <sp xml:id="SDZ3-Redna-34-2004-02-25.sp174">

               <speaker>PODPREDSEDNIK VALENTIN POHOREC:</speaker>

               <p>Hvala. Prosim za pozornost. Predlog sklepa bom dal na glasovanje. Glasujemo!
               Navzočih nas je 68, za je glasovalo 37, proti 25.</p>
               <p><stage>(Za je glasovalo 37.)</stage> <stage>(Proti 25.)</stage></p>
               <p>Predlog sklepa je sprejet.</p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnem telesu. S tem zaključujem 9. točko dnevnega reda.</p>
               <p>Prehajam na prekinjeno <title>10. točko dnevnega reda,</title> to je na <title>prvo
                  obravnavo predloga zakona o zaposlitveni rehabilitaciji in zaposlovanju invalidov.</title> Prosim za pozornost, prehajamo na odločanje o naslednjem predlogu sklepa.
               Predlog zakona o zaposlitveni rehabilitaciji in zaposlovanju invalidov, prva
               obravnava je primeren za nadaljnjo obravnavo. Ta predlog sklepa bom dal v odločanje.
               Glasujemo. Navzočih nas je 73 poslank in poslancev, za je glasovalo 65, proti nihče.</p>
               <p><stage>(Za je glasovalo 65. )</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Zato bo zakon dodeljen v drugo obravnavo matičnemu delovnemu telesu.</p>
               <p>S tem zaključujem 10. točko dnevnega reda.</p>
               <p>Prehajamo na <title>prekinjeno 13. točko dnevnega reda - to je na obravnavo predloga
                  zakona o spremembi zakona o trgovini, uskladitveni postopek.</title> Prehajamo na
               odločanje o uskladitvenih amandmajih odbora za gospodarstvo. S tem v zvezi želim
               opozoriti na deveti odstavek 140. člena poslovnika, ki določa, da je zakonodajni
               postopek v zakonu končan, če kateri od uskladitvenih amandmajev ne bo sprejet. Prosim
               vas za pozornost pri glasovanju. Prehajamo na glasovanje o uskladitvenem amandmaju k
               1. členu. Obrazložitev glasu Anton Anderlič.</p>
            </sp>
            <sp xml:id="SDZ3-Redna-34-2004-02-25.sp175">

               <speaker>ANTON ANDERLIČ:</speaker>

               <p>Glasoval bom za uskladitveni amandma, zato ker so gospodje Drobnič, Bajuk, Bernik,
               Mamić in Sok, ter gospe Tisovic in Zupan vložili zakon v proceduro, ki je vseboval
               omejitev prodajne površine na 80 kvadratnih metrov in ker so se volivci in volivke na
               ta način odločali o omejitvi prodajne površine, ter tudi o tem, koliko nedelj in
               praznikov, predvsem seveda nedelj, so lahko trgovine odprte v teh dneh. Glasoval bom
               zaradi tega, ker ni res, kar je izjavil gospod Sok pred dvema urama, približno ob
               19.50, ko je rekel, da bi 150 kvadratnih metrov že bilo uzakonjenih, če ne bi z menoj
               na čelu, omenil je moje ime, to spremenili. To ni res in je treba odločno zanikati,
               ker gre samo za to, da so gospodje in gospe, se očitno vmes, ko so volivcem ponujali
               eno rešitev premislili, želeli uzakonititi neko drugo rešitev, sedaj pa očitajo, da
               tisto, kar so sami ponujali na referendumu, nekdo drugi izpodbija. To je
               nesprejemljivo. In zato ker spoštujem voljo volivcev in ker spoštujem predlog, ki so
               ga gospodje in gospe dali v zakonu in po predhodnem referendumu, ki je vezan na
               rešitve v zakonu, je treba pač tisto kar kdo ponuja in če volivci izglasujejo tudi
               spoštovati. Zato bom za ta uskladitveni amandma tudi glasoval.</p>
            </sp>
            <sp xml:id="SDZ3-Redna-34-2004-02-25.sp176">

               <speaker>PODPREDSEDNIK VALENTIN POHOREC:</speaker>

               <p>Brez razprav smo, smo pred glasovanjem in je možna obrazložitev glasu. Kolega Alojz
               Sok, obrazložitev glasu.</p>
            </sp>
            <sp xml:id="SDZ3-Redna-34-2004-02-25.sp177">

               <speaker>ALOJZ SOK:</speaker>

               <p>Meni je žal, da kolega Anderlič ni poslušal oziroma ni prebral tudi magnetograma
               razprave gospoda Potrča, potem bi mu postalo jasno, če pač nam ne verjame, da se na
               referendumu ni glasovalo o zakonu, torej se ni glasovalo tudi ne o tem, ali je
               striktno to 80 m2. 80m2 je nastalo, gospod Anderlič, ponavljam, na izrecno vztrajanje
               vas. Zadnjič, če bi zakon sprejeli bi teh 80 m2 bilo v okviru 150 m2, danes pa je pač
               zadeva taka, kot je. Da bi se še bolj zapletlo, ne vem iz kakšnega razloga ste pri
               tem vztrajali in seveda pri svoji ugotovitvi ostajam. Kot sem povedal, jaz seveda bom
               glasoval za ta zakon in sem zadovoljen, da bomo to zgodbo pripeljali k koncu.</p>
            </sp>
            <sp xml:id="SDZ3-Redna-34-2004-02-25.sp178">

               <speaker>PODPREDSEDNIK VALENTIN POHOREC:</speaker>

               <p>Še enkrat vas prosim, da ne začenjamo s polemiko. Obrazložitev glasu je možna,
               najprej še Janez Drobnič nato pa Jože Avšič.</p>
            </sp>
            <sp xml:id="SDZ3-Redna-34-2004-02-25.sp179">

               <speaker>MAG. JANEZ DROBNIČ:</speaker>

               <p>Gospod Anderlič, lahko gremo še malo bolj nazaj in ugotovimo nekaj. Obrazložitev
               glasu, zakaj bom glasoval tako, kot vam bom na koncu povedal.</p>
               <p>Če bi se ta državni zbor obnašal razumno bi ne imeli ne referenduma, bi ne imeli
               vseh teh zapletov, ampak bi imeli resnično dobro rešitev v korist vseh strani -
               prodajalcev, lastnikov trgovin in kupcev. Ker tega ni bilo, potem je seveda bilo
               referendumsko vprašanje. Referendumsko vprašanje se ni nanašalo na kvadraturo, ampak
               na omejitev. Je bil pa to predhodni zakonodajni referendum. Seveda za kakršnekoli
               popravke ni bilo potem možnosti. Če bi upoštevali ta predlog, dobronameren, Nove
               Slovenije, da se to uredi, bi verjetno imeli urejeno še kakšno drugo reč v okviru
               tega zakona tudi turistične kraje in podobno. Ker pa tega razumevanja ni bilo, ne od
               gospodarske zbornice, je bil sindikat prisiljen to narediti. In to referendumsko
               voljo je treba torej potrditi.</p>
               <p>Jaz se bom vzdržal, zato ker bi morali referendumsko voljo izvršiti kar se da hitro,
               manever je pa takšen, da se to uredi v jeseni. Hvala lepa.</p>
            </sp>
            <sp xml:id="SDZ3-Redna-34-2004-02-25.sp180">

               <speaker>PODPREDSEDNIK VALENTIN POHOREC:</speaker>

               <p>Hvala. Jože Avšič.</p>
            </sp>
            <sp xml:id="SDZ3-Redna-34-2004-02-25.sp181">

               <speaker>JOŽE AVŠIČ:</speaker>

               <p>Hvala lepa. Nekako kar vesel sem, kolikim je žal, da moramo ta zakon sploh sprejeti.
               Vendar moramo ga, ker je bil pač na referendumu in moramo ga v besedilu, kakršno je
               bilo vloženo in poslano v predhodni referendum, v odločanje ljudem. Nič drugega ni,
               nobena razparava v tem parlamentu, nobena interpretacija po svoje, tekst kakršen je
               bil vložen, na osnovi katerega je bil izveden referendum, moramo uzakoniti na žalost.
               Hvala lepa.</p>
            </sp>
            <sp xml:id="SDZ3-Redna-34-2004-02-25.sp182">

               <speaker>PODPREDSEDNIK VALENTIN POHOREC:</speaker>

               <p>Prehajamo na glasovanje. Diaci obrazložitev glasu.</p>
            </sp>
            <sp xml:id="SDZ3-Redna-34-2004-02-25.sp183">

               <speaker>MARKO DIACI:</speaker>

               <p>Hvala za besedo. Jaz sem že na zadnji seji, ko smo se pogovarjali o tem
               uskladitvenem amandmaju oziroma vprašal oziroma prosil, da naj kdo preveri s svojo
               kreditno kartico, kaj to pomeni nujni življenjski artikli, ki jih potrošniki
               nakupujejo pogosto, praviloma dnevno, brez posebnega poudarka in za katere nakupe na
               porabijo veliko časa. Jaz bi želel, seveda bom glasoval za, vendar bi želel, če je
               kdo to preveril osebno s svojo kreditno kartico. Hvala.</p>
            </sp>
            <sp xml:id="SDZ3-Redna-34-2004-02-25.sp184">

               <speaker>PODPREDSEDNIK VALENTIN POHOREC:</speaker>

               <p>Ni več razprave. Obrazložitev glasu je bila možna. Prehajamo na odločanje. Prosim za
               pozornost. Glasujemo. Navzočih nas je 70, za je glasovalo 60, nihče proti.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Amandma k 1. členu je sprejet.</p>
               <p>Prehajamo na odločanje o amandmaju k 1.a členu za novi 1.a člen. Imate ga v gradivu.
               Prosim za pozornost. Glasovali bomo za amandma za novi 1.a člen. Glasujemo. Navzočih
               nas je 70, za je glasovalo 63, nihče proti.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je amandma za novi 1.a člen sprejet.</p>
               <p>Prehajamo na odločanje o amandmaju za novi 1.b člen. Prosim za pozornost. Glasujemo
               o amandmaju za novi 1.b člen. Navzočih nas je 71, za je glasovalo 62, nihče
               proti.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je amandma za novi 1.b člen sprejet.</p>
               <p>Prehajamo na odločanje o amandmaju za novi 1.c člen. Prosim za pozornost. Glasujemo.
               Navzočih nas je 65, za je glasovalo 58, nihče proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je tudi ta amandma za novi 1.c člen sprejet.</p>
               <p>Končali smo z glasovanji o amandmajih, zato lahko preidemo na glasovanje o zakonu v
               celoti. Prosim za pozornost. Glasujemo o zakonu v celoti. Navzočih nas je 69, za je
               glasovalo 63, nihče proti.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je zakon v celoti sprejet in s tem zaključujem to točko dnevnega
               reda.</p>
               <p>Prehajam na <title>prekinjeno 15. točko dnevnega reda , to je na tretjo obravnavo predloga zakona o spremembah in dopolnitvah zakona o
                  odlikovanjih Republike Slovenije.</title> Prehajamo na odločanje o vloženih dveh
               amandmajih.</p>
               <p>Najprej bomo glasovali o amandmaju k 10. členu. Prosim za pozornost. Glasujemo o
               amandmaju k 10. členu.</p>
               <p>Navzočih nas je 65. Za je glasovalo 64, nihče proti.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju k 12. členu. Prosim za pozornost. Glasujemo.</p>
               <p>Navzočih nas je 71. Za je glasovalo 68, nihče proti.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je tudi ta amandma sprejet.</p>
               <p>Končali smo z glasovanjem o amandmajih.</p>
               <p>Ker me zakonodajno-pravna služba in vlada nista opozorili, da je zaradi sprejetih
               amandmajev zakon neusklajen, prehajamo na odločanje o predlogu zakona v celoti, s
               tistim tehničnim popravkom, ki ga je predlagatelj, prvopodpisani Rudolf Moge, podal v
               pisni obliki.</p>
               <p>Prosim za pozornost. Glasujemo.</p>
               <p>Navzočih nas je 68. Za je glasovalo 59, 9 proti.</p>
               <p><stage>(Za je glasovalo 59.)</stage> <stage>(9 proti.)</stage></p>
               <p>Ugotavljam, da je zakon v celoti sprejet.</p>
               <p>S tem prekinjam 34. sejo državnega zbora Republike Slovenije, ki jo bomo nadaljevali
               jutri ob 10. uri. Vsem hvala za sodelovanje in lahko noč! <stage>(SEJA JE BILA
                  PREKINJENA 25. FEBRUARJA 2004 OB 21.53 URI.)</stage>
               </p>
            </sp>
         </div>
      </body>
   </text>
</TEI>
