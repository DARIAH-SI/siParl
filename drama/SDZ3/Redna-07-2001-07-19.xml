<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-07-2001-07-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C4EDD3BAD1B4F994C1256A94003D00F8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=C4EDD3BAD1B4F994C1256A94003D00F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-07-2001-07-19.DZ" n="07">
               <name>Redna</name>
               <date when="2001-07-19"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-07-2001-07-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 7. seje</stage>
            <stage type="date">(19. julij 2001)</stage>
            <stage type="chairman">Sejo je vodila Irma Pavlinič Krebs. </stage>
            <stage type="time">Seja se je pričela ob 10.22 uri.</stage>


            <sp xml:id="SDZ3-Redna-07-2001-07-19.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Z rahlo zamudo bomo danes pričeli. Delovni pogovor pri predsedniku državnega zbora
               še poteka, tako da bomo začeli z rahlo zamudo. Hvala lepa za razumevanje.</p>
               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 7. seje Državnega zbora Republike Slovenije. Obveščena sem, da so
               zadržani in se današnje seje ne morejo udeležiti naslednje poslanke in poslanci:
               Anton Delak, Peter Levič, Roman Jakič, Jožef Špindler in Leopold Kremžar od 16.00 ure
               dalje. Ker bomo ugotavljali navzočnost v dvorani, vas vljudno prosim, da vstavite
               kartice in s pritiskom na tipko "kvorum" ugotovimo navzočnost. Ugotavljamo
               navzočnost. Navzočih je 56 poslank in poslancev. Ugotavljam, da je državni zbor
               sklepčen in lahko odloča.</p>
               <p>Na sejo smo povabili tudi predstavnike vlade Republike Slovenije, ki jih prav lepo
               pozdravljam. Današnje nadaljevanje 7. seje državnega zbora bomo, kot je bilo
               napovedano, pričeli z obravnavo 26. točke dnevnega reda, to je predloga zakona o
               ratifikaciji sporazuma med Republiko Slovenijo in Republiko Hrvaško o obmejnem
               prometu in sodelovanju. Zbor bo nato prešel na obravnavo prekinjene 43. točke, to je
               predloga zakona o samoprispevku, in na obravnavo prekinjene 51. točke, to je
               obravnavo letnega poročila o poslovanju zavoda za pokojninsko in invalidsko
               zavarovanje za leto 2000 v delu, kjer smo včeraj prekinili zaradi posvetovanja
               poslanske skupine, ter s tem zaključil to sejo zbora.</p>
               <p>Prehajamo na <title>26. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA MED REPUBLIKO SLOVENIJO IN REPUBLIKO HRVAŠKO O OBMEJNEM PROMETU IN
                  SODELOVANJU</title> Predlog zakona je v obravnavo zboru predložila vlada Republike
               Slovenije. Želi predstavnik vlade besedo? Gospod Peterle, izvolite. Proceduralni
               predlog.</p>
            </sp>
            <sp xml:id="SDZ3-Redna-07-2001-07-19.sp2">

               <speaker>ALOJZ PETERLE:</speaker>

               <p>Hvala lepa, gospa podpredsednica. Jaz predlagam, da si najprej vzamemo toliko časa,
               da nam bodo lahko predsedniki oziroma vodje poslanskih skupin sporočili, kje ta čas
               smo. Mislim na zadeve, mislim na projekt, ki, mislim, da bi moral biti z obeh strani,
               s slovenske in hrvaške, koordiniran na tak način, da bi pripeljal do rezultatov, ki
               bi bili sprejemljivi za obe strani. Mislim, da sedaj to hitenje, do katerega lahko
               pride, in neka neusklajenost lahko ne vodi v take rezultate.</p>
               <p>Sedaj poslanske skupine preprosto nimajo nobene informacije, kaj se je na kolegiju
               dogajalo in kje vsa ta zadeva sedaj je, kaj pomenijo izjave hrvaškega predsednika
               vlade, kaj pomeni dejstvo, da hrvaški zunanjepolitični odbor nečesa ni potrdil itn.
               Jaz mislim, da bi bilo dobro, da to informacijo dobimo, da se posvetujemo in da potem
               nadaljujemo z odločanjem in se tudi odločimo, ali je danes tisti dan, ko se mora to
               zgoditi z ozirom na to, kaj se ustavlja oziroma česa ta hip še ne vemo.</p>
               <p>Jaz predlagam, da si vzamemo toliko časa, da nam bodo vodje poslanskih skupin lahko
               povedali, kje smo in kam želimo.</p>
            </sp>
            <sp xml:id="SDZ3-Redna-07-2001-07-19.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Če prav razumem, gospod Peterle, predlagate, da po uvodnem izvajanju
               gospoda ministra - očitno je, da so predstavniki poslanskih skupin delovni pogovor
               končali - zahtevate prekinitev dela državnega zbora? Proceduralni predlog gospoda
               Peterleta, da zaradi tega, ker se želijo poslanci seznaniti s stališči, ki so jih
               prinesli vodje poslanskih skupin z delovnega pogovora, prekinemo, dajem na
               glasovanje. Glasujemo. Navzočih je 67 poslank in poslancev, za je glasovalo 31, proti
               33.</p>
               <p><stage>(Za je glasovalo 31.)</stage> <stage>(Proti 33.)</stage></p>
               <p>Ugotavljam, da proceduralni predlog ni bil sprejet, zato nadaljujemo obravnavo 26.
               točke dnevnega reda.</p>
               <p>Prosim predstavnika vlade, ministra za zunanje zadeve, dr. Dimitrija Rupla, da nam
               predstavi mnenje vlade. Izvolite, dr. Dimitrij... Prosim? Proceduralni predlog?
               Izvolite!</p>
            </sp>
            <sp xml:id="SDZ3-Redna-07-2001-07-19.sp4">

               <speaker>STANISLAV BRENČIČ:</speaker>

               <p>Hvala lepa, gospa podpredsednica. Glede na to, da je vodja naše poslanske skupine bil
               udeležen na pogovoru na kolegiju, ki se je, kot izgleda, končal, z namenom, da tudi
               dobimo potrebne informacije, ki so povezane z obravnavo te točke nismo pa mogli
               opraviti pred začetkom obravnave te točke nobene konzultacije, zato zahtevamo v
               skladu s poslovnikom pol ure odmora.</p>
            </sp>
            <sp xml:id="SDZ3-Redna-07-2001-07-19.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Žal, gospod Brenčič, mi smo pred glasovanjem. Točno poznate določila poslovnika, tako
               da minister za zunanje zadeve, dr. Diminitrij Rupel, izvolite.</p>
            </sp>
            <sp xml:id="SDZ3-Redna-07-2001-07-19.sp6">

               <speaker>DR. DIMITRIJ RUPEL:</speaker>

               <p>Spoštovana gospa podpredsednica, spoštovane poslanke in spoštovani poslanci! Za uvod
               k točki, ki se imenuje ratifikacija sporazuma med Republiko Slovenijo in Republiko
               Hrvaško o obmejnem prometu in sodelovanju, bi rad povedal naslednje. Najprej nekoliko
               zgodovine.</p>
               <p>Vlada Republike Slovenije je sprejela pobudo za sklenitev sporazuma o obmejnem
               prometu in sodelovanju med Republiko Slovenijo in Republiko Hrvaško, se pravi, tako
               imenovani SOPS, dne 27. julija 1995; od tega je šest let. To pobudo je sprejela zato,
               da bi omogočila in uredila promet oseb med obmejnima območjema, da bi izboljšala
               življenjske razmereobmejnega prebivalstva in omogočila čim bolj prosto gospodarsko
               sodelovanje med subjekti obeh držav na obmejnem območju.</p>
               <p>Potem sta sporazum podpisala Zoran Thaler, ki je bil takrat minister za zunanje
               zadeve Slovenije, in dr. Mate Granić, ki je bil takrat zunanji minister Republike
               Hrvaške. To se je zgodilo 28. aprila 1997 in bilo je v Ljubljani. Nakar je hrvaški
               sabor sporazum ratificiral dne 16. septembra 1997. V Sloveniji je sporazum na predlog
               tretjine poslancev državnega zbora bil posredovan v presojo ustavnemu sodišču
               Republike Slovenije, ki je potem na svoji seji 19. aprila 2001 presodilo, da sporazum
               o obmejnem prometu in sodelovanju ni v neskladju - ponavljam in podčrtujem, ni v
               neskladju z ustavo Republike Slovenije.</p>
               <p>Sporazum, o katerem je danes govora, temelji na vzajemnosti in se nanaša na območje
               v širini približno 10 kilometrov na obeh straneh skupne državne meje. Obmejni pas se
               razteza od tromeje z Madžarsko pa vse do Piranskega zaliva. Pri določanju obmejnega
               pasu oziroma naselij so bile v največji možni meri upoštevane tradicionalne povezave
               na področju gospodarstva, kulture, šolstva, zaposlovanja, infrastrukturne povezave in
               sam zemljepisni položaj naselij. Med večjimi naselji so - da vas spomnim, kolikor ni
               to že splošno znano - denimoLendava, Ljutomer, Rogaška Slatina, Brežice, Šentjernej,
               Črnomelj, Ilirska Bistrica in vsa tri obalna mesta. Na hrvaški strani pa mesta kot na
               primer Čakovec, Varaždin, Krapina, Buzet.</p>
               <p>Sporazum uvaja obmejno območje na morju, ki zajema morski prostor obeh pogodbenic
               severno od 45 stopinj in 10 minut severne zemljepisne širine, torej poteka meja
               območja na jugu pri Vrsarju v Istri. Površina hrvaškega dela morskega akvatorija kot
               maloobmejnega območja je 2,5- do 3-krat večja od slovenskega.</p>
               <p>Sporazum bo sedanje ugodnosti glede prehajanje meje državljanov na obmejnem območju,
               ki so dogovorjene samo zapisniško doslej med notranjima ministrstvoma Slovenije in
               Hrvaške, ohranil in uredil na pravno ustrezen in zavezujoč način, kajti gre za
               meddržavni sporazum. Sporazum predvideva odprtje 27 maloobmejnih prehodov, kjer bo
               prestop možen z maloobmejno prepustnico. Poleg tega pa lastnikom posestev, ki jih
               deli mejna črta, omogoča z namenom obdelave posestev prestop državne meje kjerkoli na
               posestvu.</p>
               <p>Poleg tega sporazum poglablja in razširja sodelovanje na obmejnem območju na
               naslednja področja. Bom naštel: področje deviznih in carinskih olajšav za imetnike
               maloobmejnih prepustnic in kmetijskih vložkov, potem področje širšega in bolj
               načrtovanega gospodarskega sodelovanja na obmejnem področju, nato varstva okolja. Gre
               za izogibanje vseh ekološko spornih posegov v obmejnem območju, obveščanje o
               načrtovanih posegih v okolje, gre za sodelovanje pri odpravi posledic onesnaževanja
               okolja in pri obravnavi naravnih vrednot oziroma kulturne dediščine. To področje
               infrastrukture - gre konkretno za vzajemno omogočanje nemotene oskrbe obmejnega
               prebivalstva s pitno vodo, plinom, elektriko in vzajemno omogočanje nemotenega
               vzdrževanja infrastrukturnih objektov. In nazadnje, gre za liberalizacijo morskega in
               kopnega prometa, turizma ter obmejnega morskega in sladkovodnega ribištva.</p>
               <p>Spoštovane poslanke, poslanci! Na podlagi sporazuma bo ustanovljena stalna mešana
               komisija z namenom razvijanja obmejnega prometa in pravilne uporabe sporazuma. Stalna
               mešana komisija lahko ustanavlja specializirana delovna telesa za uskladitev
               interesov na posameznih področjih sodelovanja. Komisijo sestavljata delegaciji
               pogodbenic. Vsaka delegacija ima lahko do šest članov, vsak član svojega namestnika
               in vsako delegacijo vodi predsednik. Način dela komisije bo določal poslovnik, ki ga
               komisija sprejme na svojem prvem zasedanju. Sklepi komisije se sprejemajo s soglasjem
               obeh delegacij in začnejo veljati, ko jih odobrita vladi obeh pogodbenic. To ne
               veljaza sklepe, ki vsebujejo predloge za spremembo ali za dopolnitev sporazuma
               seveda. Sporazum je sklenjen za tri leta in se molče, kot se reče, podaljšuje za
               vsako naslednje leto. Vsaka pogodbenica lahko izvajanje tega sporazuma začasno, delno
               ali v celoti zadrži. Tu moram opomniti, da gre izjemoma, da izjemoma to ne drži za
               57. člen, po katerem sta pogodbenici dolžni vedno in brez formalnosti sprejeti tisto
               osebo, ki je prišla na ozemlje druge pogodbenice na temelju tega sporazuma. Določbe
               sporazuma v ničemer ne prejudicirajo določitve in označitve državne meje med
               pogodbenicama. To je jasno zapisano v 59. členu.</p>
               <p>Mislim, to bi rad na koncu posebej podčrtal, da bi ratifikacija sporazuma tu v
               državnem zboru ugodno vplivala na krepitev, čemur se reče dobrih sosedskih odnosov in
               zaupanja, medsebojnega zaupanja med državama, med Slovenijo in Hrvaško. Takšno
               zaupanje je posebej pomembno v tem trenutku, ko se državi pogovarjata in dogovarjata
               in prav danes sklepata sporazum o državni meji in o nuklearki Krško.</p>
               <p>O tem dogajanju bo seveda parlament na ustrezen način obveščen, in sicer tako, da bo
               najprej odbor za zunanjo politiko razpravljal o pobudi za sklenitev tega sporazuma.
               Govorim zdaj o sporazumu o državni meji. Jaz upam, da bo mogoče celo zadevo
               pripeljati do konca še v tem mesecu, tako da bomo pred počitnicami dejansko prišli
               velik korak naprej v odnosih med Slovenijo in Hrvaško. Hvala lepa.</p>
            </sp>
            <sp xml:id="SDZ3-Redna-07-2001-07-19.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Janez Podobnik je pisno napovedal proceduralni predlog, ki bi ga
               želel podati po nastopu ministra dr. Rupla. Izvolite, gospod Podobnik.</p>
            </sp>
            <sp xml:id="SDZ3-Redna-07-2001-07-19.sp8">

               <speaker>JANEZ PODOBNIK:</speaker>

               <p>Hvala, gospa podpredsednica. Po nastopu gospoda ministra bi v imenu poslanske
               skupine izrazil željo za kratek odmor, da bi lahko svojim poslanskim kolegom
               predstavil stališča in nekatere informacije, o katerih smo se pogovarjali pred
               srečanjem se je končalo pred nekaj minutami. Seveda po tej kratki pavzi bi potem
               lahko tudi kot poslanska skupina in predstavniki nastopili s stališči. Obveščen sem
               tudi, neformalno, da je gospod minister tudi poročevalec za nekatere točke dnevnega
               reda na seji vlade, pa bo morda lahko v tej kratki pavzi tudi to svojo dolžnost v
               vladi opravil in se nam potem čimprej nazaj pridružil. Torej prosim za pavzo, morda
               30 minut. Hvala lepa.</p>
            </sp>
            <sp xml:id="SDZ3-Redna-07-2001-07-19.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker je v tej smeri bil tudi dogovor na delovnem pogovoru pri predsedniku
               državnega zbora, prekinjam zasedanje. Nadaljujemo ob 11.00 uri. Hvala lepa.</p>
               <stage>(Seja je bila prekinjena ob 10.38 uri in se je nadaljevala ob 11.05 uri.)</stage>
            </sp>
            <sp xml:id="SDZ3-Redna-07-2001-07-19.sp10">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice, spoštovani kolegi! Ker že za štiri minute zamujamo z delom, vas
               vljudno prosim, da zasedemo svoja mesta. Ugotavljamo navzočnost. Navzočih je 56
               poslank in poslancev. Državni zbor je sklepčen in lahko odloča.</p>
               <p>Predlog zakona je obravnaval odbor za mednarodne odnose, zunanjo politiko, kot
               matično delovno telo. Prosim poročevalca odbora, predsednika. Gospod Jelko Kacin,
               izvolite.</p>
               <p>Se opravičujem, gospod Podobnik, razumela sem, da želite odmor, da se posvetujete v
               poslanski skupini in da boste potem lahko, ko imajo besedo poslanske skupine,
               predstavili svoje mnenje, usklajeno s poslanci v poslanski skupini. Hvala lepa.
               Gospod Jelko Kacin, predsednik odbora, izvolite.</p>
            </sp>
            <sp xml:id="SDZ3-Redna-07-2001-07-19.sp11">

               <speaker>JELKO KACIN:</speaker>

               <p>Podpredsednica, kolegice in kolegi! Odbor državnega zbora Republike Slovenije za
               zunanjo politiko je na svoji 11. izredni seji, ki je bila 19. junija letos, in na
               tretjem nadaljevanju 12. izredne seje, ki je bila 17. julija, se pravi
               predvčerajšnjim, obravnaval predlog zakona o ratifikaciji sporazuma med Republiko
               Slovenijo in Republiko Hrvaško o obmejnem prometu in sodelovanju. Ob koncu je
               glasoval in s trinajstimi glasovi za in z dvema glasovoma proti podprl ratifikacijo
               sporazuma.</p>
               <p>19. junija smo razpravljali o predlogu tega zakona. Člane in članice odbora sem
               uvodoma seznanil z dejstvom, da je odbor za mednarodne odnose v prejšnjem mandatu že
               obravnaval predlog omenjenega zakona in ga podprl, s čimer so tudi izpolnjeni pogoji
               za njegovo obravnavo na seji državnega zbora. Menil pa sem, da bi o predlogu zakona
               morali ponovno razpravljati in se do njega opredeliti tudi v odboru za zunanjo
               politiko - pristojnosti odbora so nekoliko drugačne, sestav je drugačen, zato je
               prav, da smo se do tega opredelili tudi v tem mandatu. Ob tem pa sem posebej poudaril
               dejstvo, da je bilo v besedilu sporazuma ugotovljenih nekaj pisnih in tehničnih
               napak, ki so bile potem z izmenjavo diplomatskih not odpravljene. Člani in članice
               odbora so omenjeni noti tudi prejeli na klop.</p>
               <p>Minister za zunanje zadeve dr. Dimitrij Rupel je na kratko kronološko predstavil
               potek dogodkov, ki so si sledili od podpisa sporazuma do odločitve ustavnega sodišča
               Republike Slovenije v zvezi z njim. Poudaril je, da ratifikacija SOPS-a v državnem
               zboru poteka v času intenzivnih pogajanj med obema državama o določitvi državne meje,
               vendar je menil, da bi ratifikacija SOPS-a olajšala življenje prebivalcev ob meji in
               ugodno vplivala na gospodarsko sodelovanje, zagotavljanje večje ekološke varnosti,
               sodelovanje na področju infrastrukture in turizma, na liberalizacijo obmorskega in
               kopenskega prometa in na mnoge druge dejavnosti. Navedel je novosti, ki jih v
               primerjavi s podobnima sporazumoma, ki ju je Republika Slovenija sklenila z Republiko
               Italijo in Republiko Avstrijo, ureja ta sporazum, in sicer so to skupna turistična
               območja, dobava elektrike, vode in plina v obmejnem območju, delovanje stalne mešane
               komisije za določitev državne meje in odprtje 27 maloobmejnih prehodov. Pri tem pa je
               izpostavil dejstvo, da določbe sporazuma v ničemer ne prejudicirajo določitve državne
               meje med državama ter da bo sporazum veljaven tudi po uvedbi schengenskega režima na
               slovensko-hrvaški meji. Dodal je še, da kolikor državni zbor SOPS-a ne bi
               ratificiral, bi verjetno prišlo do zaostritve odnosov med Slovenijo in Hrvaško.</p>
               <p>Na koncu je v zvezi z ugotovljenimi napakami v slovenskem in hrvaškem besedilu
               sporazuma opozoril na 11. člen, kjer je pomotoma izpadel zadnji stavek tretjega
               odstavka, ki se glasi: "Ta pravica mora biti navedena v kmetijskemu vložku." Ta
               navedek je zdaj vključen v sporazum in sporazum je v obeh verzijah enak in
               enakovreden.</p>
               <p>Člani odbora so se strinjali, da je ratifikacija sporazuma potrebna, saj bi olajšala
               življenje prebivalcev na obeh straneh meje. Nekateri pa so dodali, da bi se izognili
               mnogim neljubim zapletom ob meji, če bi sporazum že ratificirali, pa ga žal do danes
               nismo.</p>
               <p>Izpostavili so odločbo ustavnega sodišča, ki je v svojem mnenju odprlo vrsto novih
               vprašanj, vendar so kot ključno označili njegovo ugotovitev, da sporazum ne
               prejudicira državne meje. Strinjali so se v oceni, da bo odločitev o ratifikaciji
               sporazuma politična odločitev, na kar je v svoji odločbi opozorilo tudi ustavno
               sodišče. Nekateri člani odbora so menili, da je ustavno sodišče presojalo le
               skladnost 1. člena sporazuma z ustavo Republike Slovenije in da bi ratifikacija
               sporazuma lahko poslabšala položaj Slovenije v pogajanjih s Hrvaško, predvsem ko gre
               za določitev državne meje. Menili so, da bi potrebovali tudi pravno mnenje neodvisnih
               strokovnjakov o navedenem vprašanju. Ob tem so izpostavili vprašanje, ali bi bila
               ratifikacija SOPS-a v primeru mednarodne arbitraže pri določanju državne meje v škodo
               Slovenije ter ali bi zmanjšala pripravljenost Hrvaške, da bi državi z enako
               intenzivnostjo nadaljevali pogajanja o določitvi državne meje. Zato so menili, da bi
               bilo modro ratificirati sporazum po doseženem kompromisu o določitvi državne meje.
               Drugi člani odbora pa so glede slednjega menili ravno obratno. In sicer, da bi bilo
               smotrno doseči načelen dogovor o določitvi državne meje še pred ratifikacijo
               sporazuma v državnem zboru.</p>
               <p>V razpravi je bilo izraženo tudi začudenje, da so bile redakcijske napake v besedilu
               sporazuma odkrite šele štiri leta po njegovem podpisu. Izpostavljeno pa je bilo še
               vprašanje, ali so bile omenjene napake odkrite po branju odločbe ustavnega sodišča.</p>
               <p>Na koncu velja poudariti še enkrat sklepe. Glasovali smo o predlogu sklepa, ki se
               dobesedno glasi: Odbor podpira sklepe, ki jih je sprejel odbor za mednarodne odnose
               na svoji 32. seji, ki je bila že 6. in 12. novembra 1997, in 50. seji, ki je bila 13.
               maja 1998. Ti sklepi pa so naslednji. Najprej sklepi 32. seje. Glasijo se: Odbor je
               pri obravnavi upošteval mnenje sekretariata za zakonodajo in pravne zadeve, ki na
               predlog zakona ni imel pripomb. Odbor je soglašal z navedenim predlogom zakona in
               zato predlagal državnemu zboru Republike Slovenije, naj predlog obravnava na svoji
               seji in ga sprejme. Odbor za mednarodne odnose je sklenil, da bo problematiko odnosov
               med Republiko Slovenijo in Republiko Hrvaško obravnaval na posebni seji, kar je tudi
               storil. Na 50. seji, ki pa je bila 13. maja 1998, pa je odbor obravnaval popravek
               omenjenega predloga zakona in se z njim strinjal. Ta popravek se nanaša na prilogo A
               k sporazumu, ki našteva kraje v obmejnem pasu. Tako imamo zdaj novo prilogo A, ki
               sporne zaselke navaja tako v prilogi A, se pravi v slovenski prilogi, kot tudi v
               prilogi B, se pravi hrvaški prilogi.</p>
               <p>Ob tem sem dolžan reči še nekaj besed o nekem vmesnem obdobju, ko se je odbor
               ukvarjal tudi s predlogom interpretativne deklaracije k predlogu zakona, ki jo je 26.
               maja 1998 vložila takratna poslanska skupina SLS. Dr. Franc Zagožen je takrat dejal,
               da jesporen 1. člen sporazuma, saj naj bi bil v nasprotju z ustavo, zato bi moralo
               omenjeni sporazum presojati ustavno sodišče Republike Slovenije. Glede na to, da
               interpretativna deklaracija ne pomeni rešitve tega problema, je predlog
               interpretativne deklaracije k predlogu omenjenega zakona umaknil. Člani odbora zato o
               predlogu interpretativne deklaracije niso odločali, ker je postala brezpredmetna.</p>
               <p>Ob tem pa bi želel izkoristiti to priložnost, da povem tudi svojo namero, da, brž ko
               bo mogoče... pridobimo predlog sporazuma o meji in predlog sporazuma o jedrski
               elektrarni, začnemo tudi razpravo v odboru za zunanjo politiko zato, da bi se odbor
               do teh dokumentov opredelil. Odbor je v okviru zadnje seje razpravljal o dosedanjem
               poročilu o napredku pri pogajanjih o sporazumu o jedrski elektrarni in se z njim
               seznanil. Rad pa bi vas opozoril, da je pobudo že obravnaval, jo podprl, od vlade pa
               zahteval, da ga sproti seznanja z napredkom. Tako, da pričakujemo, da bo vlada po
               današnji seji lahko odbor za zunanjo politiko seznanila tudi s končnim besedilom
               sporazuma.</p>
               <p>Moja namera je, da prvi možni dan v prihodnjem tednu izkoristimo za sejo odbora za
               zunanjo politiko, na kateri bi razpravljali o teh dveh sporazumih. Sporazum o meji pa
               še sploh ni v proceduri, zato pričakujemo, da bo vlada danes ta sporazum obravnavala
               in ga posredovala v parlamentarno razpravo.</p>
               <p>Za konec, dolgo je trajalo, velikokrat smo se pogovarjali, mnogo stvari smo si
               pripovedovali, a nič kaj dosti novega si nismo povedali. Zdaj je čas, da odločimo. In
               veselilo bi me, če bi danes odločili s tako udobno večino, kot smo to storili na
               zadnji končani seji odbora za zunanjo politiko. Naj povem, 13 za in 2 proti. Hvala
               lepa.</p>
            </sp>
            <sp xml:id="SDZ3-Redna-07-2001-07-19.sp12">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališča poslanskih skupin bodo predstavili: najprej se je prijavil v
               imenu poslanske skupine Liberalne demokracije Slovenije gospod Jože Avšič.
               Izvolite.</p>
            </sp>
            <sp xml:id="SDZ3-Redna-07-2001-07-19.sp13">

               <speaker>JOŽE AVŠIČ:</speaker>

               <p>Hvala, gospa podpredsednica. Spoštovani predstavniki vlade, spoštovane kolegice in
               kolegi!</p>
               <p>Potem ko sta vladi Republike Slovenije in Republike Hrvaške podpisali sporazum o
               obmejnem prometu in sodelovanju, že aprila 1997 in ga je vlada Republike Slovenije
               potrdila in poslala v državni zbor konec istega leta, se je poslanska skupina
               Liberalne demokracije Slovenije vseskozi prizadevala, da bi ga v našem parlamentu
               tudi ratificirali. Predlog zakona o ratifikaciji sporazuma je državni zbor prvič
               obravnaval maja 1998. Tedaj je bil z večino opredeljenih glasov sprejet sklep, da
               državni zbor obravnavo prekine, sledilo pa je še pet neuspešnih poskusov, da bi
               državni zbor na svojih rednih ali izrednih sejah obravnaval in sprejel predlog
               zakona. Glavni razlog za nesprejem in vse umike z dnevnih redov sej državnega zbora
               je bil strah dela poslancev državnega zbora, da bi z ratifikacijo prišlo do prejudica
               določitve poteka meje med Republiko Slovenijo in Republiko Hrvaško. Zadnji tak
               poizkus je bil 14. decembra 1999, in to na 17. seji državnega zbora, ko je bil
               sprejet sklep, da se obravnava preloži na eno prihodnjih sej državnega zbora.
               Sporazum se je tako znašel v slepi ulici, ki jo bomo skušali danes, upam da,
               razsvetliti.</p>
               <p>Poslanska skupina LDS je vseskozi podpirala sprejem sporazuma v prepričanju, da le
               ta ne prejudicira poteka državne meje, da ne škodi interesom države Slovenije in da
               sta ga vladi podpisali iz razlogov, opredeljenih v preambuli, in sicer v želji, da
               omogočita in uredita promet oseb med obmejnima območjema in izboljšata življenjske
               razmere obmejnega prebivalstva pogodbenic, z namenom, da se omogoči čim bolj prosto
               gospodarsko sodelovanje med subjekti pogodbenic v obmejnem območju, zavedajoč se
               dejstva, da so obmejne lokalne skupnosti temelj dobrega sodelovanja med sosednjima
               državama. In vsa ta področja sporazum dejansko tudi ureja in samo škoda je, da
               sporazum še ni udejanjen, saj zaskrbljuje dejstvo, da v desetih letih samostojnosti
               dveh držav ne moremo govoriti o gospodarskem razcvetu slovenskih pokrajin ob meji, o
               urejeni infrastrukturi, o urejenih turističnih poteh, o dobrih življenjskih razmerah
               in o dobrem sodelovanju obmejnih lokalnih skupnosti, ki v resnici potekajo, pa nimajo
               ustrezne zakonske podlage.</p>
               <p>V poslanski skupini liberalne demokracije smo se tudi vseskozi zavedali, da bo
               prihodnji shengenski mejni režim še zaostril in poslabšal razmere za obmejno
               prebivalstvo. Zato smo se, seveda, in se tudi danes trudimo in ta sporazum podpiramo.
               Ne moremo, seveda, tudi mimo dejstva, da se je od zadnje obravnave pa do danes
               zvrstilo nekaj dogodkov, ki vplivajo na to, da lahko državni zbor na današnji seji
               potrdi brezpravih in realnih zadržkov ta sporazum.</p>
               <p>Predvsem pa naj opozorim, da je ustavno sodišče 19. aprila 2001 izreklo mnenje o
               sporazumu, in sicer, da 1. člen sporazuma med Republiko Slovenijo in Republiko
               Hrvaško o obmejnem prometu in sodelovanju ni v neskladju z drugim razdelkom temeljne
               ustavne listine o samostojnosti in neodvisnosti Republike Slovenije in da 2. člen
               prvega sporazuma ni v neskladju z 2. členom ustave. To mnenje, ki je bilo vročeno 22.
               maja 2001, je bilo izdano na podlagi pobude 30-ih poslancev državnega zbora Republike
               Slovenije prejšnjega mandata. Sama pobuda in tudi večina vseh podpisov pa je bila
               oblikovana v poslanski skupini LDS, zaradi razblinitve pomislekov, ki so bili razlog
               za zastoj pri postopku ratifikacije.</p>
               <p>Naslednje dejstvo je, da je sporazum tudi predmet koalicijske pogodbe. Podporo
               sporazumu v koalicijski pogodbi pa partnerji pogojujejo z mnenjem ustavnega sodišča,
               ki sem ga že predstavil. Tudi tretje, da je v zadnjih mesecih opazen premik pri
               razreševanju drugih odprtih vprašanj med obema državama, vključno z določitvijo
               kopenske in morske meje.</p>
               <p>V poslanskem klubu LDS smo se zavedali, da tudi pri razreševanju še odprtih vprašanj
               ne bo šlo brez ovir, in te v resnici že nastajajo. Ocenjujemo pa, da bo današnja
               ratifikacija sporazuma o obmejnem sodelovanju in prometu pripomogla k naporom
               slovenske vlade pri nadaljnjih pogajanjih, hkrati pa bo tudi sporočilo sosedom, da je
               pot poštenega sporazumevanja, brez egoizmov in z veliko mero razumevanja edina pot,
               ki pelje tako nas kot tudi sosede v Evropo.</p>
               <p>Poslanska skupina LDS bo enotno podprla sporazum in poziva tudi vse kolegice in
               kolege državnega zbora, da ga podpremo s čimveč glasovi "za" ter tako sporočimo
               predvsem državljankam in državljanom ob slovensko-hrvaški meji, da zmoremo, znamo in
               tudi hočemo prisluhniti njihovim sedanjim in tudi bodočim težavam. Hvala lepa.</p>
            </sp>
            <sp xml:id="SDZ3-Redna-07-2001-07-19.sp14">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev Slovenije bo
               predstavil gospod Anton Delak. Izvolite!</p>
            </sp>
            <sp xml:id="SDZ3-Redna-07-2001-07-19.sp15">

               <speaker>ANTON DELAK:</speaker>

               <p>Hvala za besedo, gospa podpredsednica. Spoštovani državni zbor! Moram iskreno
               povedati, da bi raje obravnavali vsa nerešena vprašanja o odnosih med Slovenijo in
               Hrvaško, tako recimo o mejah, nuklearki, deviznih vlogah, premoženjsko-pravnih
               zadevah in, seveda, še drugih nerešenih zadevah, pa vendar imamo pred seboj sporazum
               o obmejnem prometu in sodelovanju in zaradi tega, seveda, se bom omejil samo na ta
               sporazum.</p>
               <p>Vse meje so ovira, med Slovenijo in Hrvaško pa je meja še posebna ovira. Namreč,
               ljudje so desetletja, stoletja nemoteno hodili prek teh tako imenovanih mej, ljudje
               so v sorodstvenem in prijateljskem odnosu, premoženje teh ljudi je na obeh straneh
               meje in da ne govorim, seveda, o gospodarskih stikih, ki so bili med ljudmi na obeh
               straneh meje. Sporazum, ki ga imamo pred seboj, bo te zadeve olajšal.</p>
               <p>Rad bi omenil, da imamo že bogate izkušnje še iz prejšnje države, ki je bila bolj
               zaprta, kaj so pomenili ti odnosi, recimo, v odnosu do Italije, v odnosu do Avstrije
               oziroma za našo manjšino in za naše ljudi, ki so takrat lahko prehajali mejo. Rad bi
               opozoril tudi na veliko število pisem, raznih pozivov, ki smo jih poslanske skupine
               dobivale in jih dobivamo še danes, da naj, za božjo voljo, že enkrat sprejmemo ta
               sporazum in olajšamo te zadeve.</p>
               <p>Jasno je, da sporazum kot tak ne prejudicira bodoče meje. Na drugi strani bo
               sporazum predvidoma sklenjen za tri leta in, seveda, v primeru slabih izkušenj ni
               potrebe, da ga ponovno podaljšamo, kar sem pa prepričan, da se ne bo zgodilo.</p>
               <p>Ustavno sodišče se je pozitivno izjasnilo o tem sporazumu.</p>
               <p>Glede na vse to bo naša poslanska skupina DeSUS podprla ta sporazum. O vseh ostalih
               stvareh, ki sem jih v začetku omenil, pa se bomo oglasili takrat, ko bodo te točke
               oziroma ta vprašanja na dnevnem redu. Hvala lepa.</p>
            </sp>
            <sp xml:id="SDZ3-Redna-07-2001-07-19.sp16">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Združene liste socialnih demokratov bo
               predstavil gospod Aurelio Juri. Izvolite.</p>
            </sp>
            <sp xml:id="SDZ3-Redna-07-2001-07-19.sp17">

               <speaker>AURELIO JURI:</speaker>

               <p>Hvala, podpredsednica. Spoštovane kolegice in kolegi! Sporazumi o mejnih vprašanjih
               morajo vsebovati kakovostne odgovore in standarde, ki bodo omogočali enostaven prehod
               ter pretok ljudi, blaga, uslug, neovirano razpolago in obdelovanje imetij
               dvolastnikov, oskrbo z vodo in elektriko na območjih, povezanih z enotnimi
               komunalnimi in energetskimi sistemi, lokalno komunikacijo na območjih, kjer ni mejnih
               prehodov, in podobno.</p>
               <p>Citat je iz nekega dokumenta o spodbujanju sodelovanja med občinami ob
               slovensko-hrvaški meji, iz že daljnega 17. aprila 1992. Že takrat, tako rekoč takoj
               po osamosvojitvi, je bilo torej zaznati potrebo obmejnih krajev po dogovoru med
               Slovenijo in Hrvaško, ki bi naj odpravil ali vsaj omilil težave, ki jih je bila
               vzpostavitev meddržavne meje povzročila, predvsem v smislu pretrganih tudi
               sorodstvenih vezi ter pregrajenega prostora.</p>
               <p>Podobni pozivi vladama v Ljubljani in Zagrebu so prihajali tako rekoč z vseh koncev
               meje. Pozivali so na rešitve, podobne tistim, ki sta jih vsebovala maloobmejna
               sporazuma, ki ju je bila nekaj desetletij prej Jugoslavija sklenila z Italijo in z
               Avstrijo in ki sta v marsičem olajševala pogoje življenja in dela ob meji. In končno,
               sporazum o obmejnem prometu in sodelovanju med Slovenijo in Hrvaško je bil 1997. leta
               pripravljen in podpisan. Zgodbo o tem, zakaj še danes obmejni ljudje nimajo od njega
               nobene koristi, zakaj njegova ratifikacija in uveljavitev čaka v naših predalih že
               skoraj štiri leta, poznamo dobro vsi. Nekateri izmed kolegov in kolegic so smatrali,
               da bi bilo pomembno, pametno, da bi se o njem izrekli tudi ustavni sodniki. In
               končno, pred približno 2 mesecema so nam slednji sporočili, da sporazum v delu, ki je
               bil postavljen pod vprašanje, ni v nasprotju z ustavo oziroma s temeljno ustavno
               listino o neodvisnosti in samostojnosti. Ker torej ni v nasprotju z ustavo in tudi ne
               s temeljno ustavno listino o neodvisnosti in samostojnosti države, ker ne prejudicira
               dokončnega dogovora s Hrvaško o ugotovitvi in označitvi meje na kopnem ter določitvi
               meje na morju, ker ni v nasprotju s Schengenom in tudi ne škoduje našemu evropskemu
               projektu - obratno, če znamo brati redna poročila evropske komisije o našem napredku
               k EU, ugotovimo, da nam neurejenost mejnega vprašanja z južno sosedo prej škodi kot
               koristi. Ker SOPS koristi ljudem, vsem tistim, ki živijo ali letujejo na območju, na
               katerem se bo izvajal, ker se konec koncev koalicija zavezala k njegovi takojšnji
               ratifikaciji ob pozitivnem mnenju ustavnega sodišča, izrekamo zakonu o ratifikaciji
               sporazuma o obmejnem prometu in sodelovanju s Hrvaško polno podporo. Hvala.</p>
            </sp>
            <sp xml:id="SDZ3-Redna-07-2001-07-19.sp18">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-07-2001-07-19.sp19">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Spoštovane kolegice in kolegi, predstavniki vlade, medijev!
               Danes je za Slovenijo črn dan. To je začetek črnih dni, ki se bodo nadaljevali s
               podpisi še dveh sporazumov, o meji in pa o nuklearki. To je triperesna deteljica, ki
               bo Slovenijo po eni strani potisnila nazaj v balkanske okvire, po drugi strani pa bo
               državi škodovala tako, kot ji do zdaj ni škodoval še noben sporazum.</p>
               <p>Neumnost, ki jo je pred leti podpisal gospod Zoran Thaler, ko niti ni vedel, za kaj
               gre, in ni razumel kompleksnosti vprašanja, je sedaj pred nami. Izsiljevanje gospoda
               Drnovška, da koalicijski partnerji morajo podpisati ta sporazum, je pripeljalo celo
               tako daleč, da je recimo Slovenska ljudska stranka bila pripravljena izdati voljo
               svojih volivcev in se obrniti, in kot so se izrekli, bodo danes podprli ta sporazum.</p>
               <p>Besede, ki smo jih slišali in ki jih poslušamo ves čas, kako bo slovenski živelj
               zaživel na obmejnih področjih, so neumnost. Če ni gospodarskega razcveta ob meji, če
               niso urejena infrastrukturna vprašanja, če niso urejene voda, elektrika, ceste, tega
               sporazum ne bo rešil, tega je kriva sedanja vlada, ki ne zna in noče urediti teh
               razmer. Če mislijo ljudje ob meji - pa saj ne mislijo tako vsi, tako mislijo v
               glavnem člani združene liste in pa LDS-a, ostali so proti temu - če mislijo ti
               ljudje, da jim bo sporazum prinesel blagostanje, se zelo motijo.</p>
               <p>Res je, da imamo bogate izkušnje iz bivše Socialistične federativne Republike
               Jugoslavije, ko je tista država imela podpisana dva maloobmejna sporazuma, z Italijo
               in z Avstrijo. Oba sporazuma sta pravzaprav nastala kot naslednika prejšnjih aktov,
               nekako od konca 2. svetovne vojne naprej. Oba maloobmejna sporazuma sta prinašala
               korist slovenskemu življu, o čemer, mislim, da se strinjamo vsi. Vendar zakaj? Zaradi
               tega, ker je bila takratna Jugoslavija bistveno manj razvita in bistvenodrugače
               urejena, kot obe zahodni sosedi. Na strani Avstrije in Italije so bili ves čas močni
               glasovi, da se ta dva sporazuma naj ne bi podpisala oziroma da bi se ukinila.</p>
               <p>Dejstvo je, da s takimi sporazumi profitira vedno država, ki je v slabšem
               gospodarskem položaju. Država, ki je v boljšem gospodarskem položaju, profitira od
               tega zelo malo. Da je to res, govori dejstvo, da takratna Jugoslavija ni podpisala
               maloobmejnih sporazumov z Madžarsko, z Romunijo, z Bolgarijo in z Albanijo, kajti te
               države so bile še v slabšem gospodarskem položaju kot Jugoslavija. Jugoslavija je
               profitirala takrat in naš živelj je takrat profitiral.</p>
               <p>Danes, če se logika pač ni spremenila in povsod po svetu se ni spremenila, razen
               morda v slovenskem državnem zboru, kjer se je spremenila, v slovenski vladi je že
               dolgo ni več, potem bo od sporazuma imela korist sosednja Hrvaška. In ne samo obmejni
               prebivalci, ampak vsa sosednja Hrvaška.</p>
               <p>Nihče ni govoril o zemljevidu, ki je del tega sporazuma. Nihče, pravzaprav vlada ga
               je skrivala. In zemljevid z vrisanim maloobmejnim pasom je slovenska vlada prinesla
               na sejo odbora za mednarodne odnose v prejšnjem mandatu šele po petih ostrih zahtevah
               slovenske nacionalne stranke. Do takrat je vse skrivala? In zakaj je skrivala. Zaradi
               tega, ker maloobmejni pas, ki ga bodo lahko koristili Hrvatje, sega vse do
               italijanske meje, tako na morju kot na kopnem in na kopnem v tisto globino, ki zajema
               dva mejna prehoda, Lazaret in Škofije. Kaj to pomeni? To pomeni, da bomo tako morje
               kakor tudi del obalnega pasu prepustili Hrvatom.</p>
               <p>Slovenski obmejni organi, slovenska policija in tudi kdo drug ne bo mogel kaj dosti
               tistim, ki bodo z maloobmejno listino lahko pravzaprav direktno potovali v Italijo.
               Ne bo jim potrebno urejati nobenih carinskih formalnosti, slovenske organe bodo
               gledali od strani in se iz njih norčevali, tako kot se pravzaprav norčujejo že danes,
               ko hrvaški patruljni čolni zaplujejo v slovensko morje, parkirajo v Piranu in gredo
               na kopno na kavo, obenem se pa norčujejo, "šta če nam Slovenci, ne mogu nam ništa" in
               se norčujejo še iz tistih čolničkov, ki jih naša vojska ali policija v takem primeru
               ne upa niti pustiti v bližino hrvaških plovil. Žalostno.</p>
               <p>Sprašujem se, ali res mora politični interes vladajoče koalicije prevladati nad
               nacionalnim interesom. Slovenija je v zgodovini vedno, pravzaprav po vsaki dobljeni
               vojni, izgubila del ozemlja. Izgubili smo ga zaradi liberalov, ki so glasovali za
               priključitev k Italiji, Garibaldijevi Italiji leta 1860, smo izgubili Furlanijo -
               Julijsko Krajino in Rezijo. Izgubili smo Koroško, zaradi komunistov smo izgubili
               Štrigovsko področje, občino Radatoviči, kompletno Istro in danes današnja vlada daje
               Hrvatom tudi s tem sporazumom in z naslednjim seveda, o meji, daje zopet določena
               slovenska ozemlja. Slovenska ozemlja in pa del slovenskega morja, ki je vedno bilo
               slovensko.</p>
               <p>Ne vem, kako je možno, da premier slovenske vlade tako z lahkoto deli slovensko
               imovino in se tako z lahkoto uklanja Hrvatom. Ne bom se spuščal v njegove razloge, ki
               so zelo verjetno zelo privatni, kar pa, seveda, še toliko bolj boli, in da mu je
               toliko malo mar za slovenski narod pa za tisti slovenski živelj, ki bi rad dobro
               živel, ne tako, kot mislijo nekateri, da bodo obmejni kraji živeli - ne bodo. Res pa
               je, da bodo tudi nekateri kolegi,ki sedijo v tem okroglem prostoru, da bodo tudi
               nekateri od teh kolegov bistveno bolje živeli zdaj, ko se bodo lahko povezovali s
               svojim sorodstvom oziroma s svojimi koreninami na hrvaški strani.</p>
               <p>Bistveno pri vsakem sporazumu, ki ga sklepata dve državi, je to, da vsaka od držav
               poskuša pridobiti nekaj dobrega zase, za svojo državo in za svoj narod. Ta sporazum
               to ni; ta sporazum prinaša pozitivne točke zgolj in samo hrvaški strani. Zato so ga
               Hrvatje tudi ratificirali tako rekoč takoj, v nekaj dneh po podpisu. In šele zdaj je
               koalicija tistih, ki želijo podpisati protislovenski sporazum, tako močna, da bodo
               lahko zrinili to sramotno listino skozi slovenski parlament.</p>
               <p>Govora je bilo o ustavnem sodišču in o odločitvi ustavnega sodišča in vendar je bilo
               vprašanje ustavnemu sodišču s strani združene liste in LDS-a postavljeno nemarno
               zvito, nemarno zvito in zavajajoče. Zato sta obe stranki vprašanje tudi skrivali in
               nista dali vprašanja v javnost. Vprašanje je bilo nekako takšno, da je treba
               ugotoviti oziroma naj ustavno sodišče ugotovi, ali 1. člen sporazuma med Republiko
               Slovenijo in Republiko Hrvaško o obmejnem prometu in sodelovanju ni v neskladju z
               drugim razdelkom temeljne ustavne listine o samostojnosti in neodvisnosti Republike
               Slovenije in ali 1. člen sporazuma iz prejšnje točke - to se pravi, v zvezi s
               temeljno listino - ni v neskladju z 2. členom slovenske ustave. Gre za perfidno
               zavajanje. Seveda ob tem, da so v ustavnem sodišču računali, po eni strani na
               legalistični pristop nekaterih sodnikov in pa na strankarski naboj nekaterih drugih
               sodnikov. Tako je bilo tistih, ki so razmišljali v dobrobit slovenske države,
               bistveno premalo, da bi ta dokument bil zavržen. Obe stranki sta pravzaprav z
               goljufijo prišli do mnenja ustavnega sodišča in sta ga tudiz goljufijo zlorabljali za
               utemeljevanje, kako je ta sporazum za državo dober. Sporazum ni dober za državo. To
               je ravno tako, kot če bi nekdo drug postavil vprašanje, da naj ustavno sodišče
               odloči, ali v 1. točki 3. člena, ki govori o obmejnih propustnicah, ali je ustavno
               pravilno, da se napiše "propustnica" ali "propusnica". In ko bi ustavno sodišče o tem
               odločilo, da je napisano prav, bi potem lahko kakšna stranka v tem primeru, obe
               stranki pač zlorabljali to odločitev, da je ustavno sodišče reklo, da to ni nič v
               nasprotju z ustavo. To sta naredili stranki združene liste in pa LDS ob vložitvi tega
               dokumenta na ustavno sodišče.</p>
               <p>Ko je Slovenska nacionalna stranka 2. junija leta 2000 dala ponovno zahtevo po
               ustavni presoji sporazuma med Republiko Slovenijo in Republiko Hrvaško o obmejnem
               prometu in sodelovanju, kjer je decidirano zahtevala odločitev o nečem drugem, to se
               pravi res o ustavnosti določenih členov, je seveda moč koalicije prišla na plano in
               se je pokazala v tem, da je ustavno sodišče dobilo navodilo, da naj to pritožbo
               enostavno zavrže in naj je ne obravnava. O tako pomembnih zadevah je ustavno sodišče
               moralo odločiti. Ker ni v skladu s koalicijskimi usmeritvami, se o tem ne bo
               govorilo.</p>
               <p>Le kaj nas lahko še čaka? Čaka nas tudi sporazum o meji, ki naj bi ga danes obe vladi
               parafirali. Ali bomo takrat zopet pokleknili? Dejstvo je, da tam izgubljamo ogromno.
               Še več, kot smo si mislili, izgubljamo s tistim sporazumom. S sporazumom o nuklearki
               se bomo odpovedali vsem našim vložkom, ki gredo v desetine milijonov dolarjev in bomo
               Hrvatom to podarili. Obenem bomo pa za darilo si dovolili zadržati nuklearne odpadke
               na Slovenskem. Mislim, da je skrajni čas, da bi morale koalicijske stranke pretehtati
               znotraj sebe odločitve nekaterih vodilnih, predvsem pa najti slovenski nacionalni
               interes v svojih odločitvah. Tega pač ni, vsaj mi v Slovenski nacionalni stranki ga
               ne vidimo. Večina Slovencev bo "post festum", prepozno, tako kot vedno, ugotovila,
               kaj se je zgodilo. To je slovenska zgodovinska bolečina, ki pačtakšna je. Zgodovinska
               dejstva, iz katerih se pač naš narod nič ne nauči, so kruta. In eno od teh dejstev se
               bo v vsej svoji krutosti pokazalo v zelo kratkem času.</p>
               <p>Sporazum, ki ga imamo pred seboj, je pravzaprav eno veliko "skropucalo". To
               "skropucalo", ki ga je pripravil gospod Thaler po navodilu gospoda Drnovška, verjetno
               v kakšnem stanju neprištevnosti,...</p>
            </sp>
            <sp xml:id="SDZ3-Redna-07-2001-07-19.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jelinčič, vljudno prosim, da se pri svojih imenovanjih ljudi držite dostojnih
               izrazov. Hvala lepa.</p>
            </sp>
            <sp xml:id="SDZ3-Redna-07-2001-07-19.sp21">

               <speaker>ZMAGO JELINČIČ PLEMENITI:</speaker>

               <p>Gospa predsednica, jaz nisem rekel, da je bil kdo neprišteven, jaz sem samo
               upošteval možnost, da je kdo bil neprišteven. Upoštevati možnost je pa vendarle
               pravno legalno in kakorkoli drugače, tudi demokratično, dopustno. Hvala lepa, gospa
               predsednica.</p>
               <p>Vidim, da neka dama iz LDS hudo stoka, saj ni potrebno poslušati.</p>
               <p>Koalicija, pa tudi opozicijske stranke govorijo o nujnosti vstopanja v
               zahodnoevropsko unijo. Vprašljivo je, kaj se bo zgodilo ob tem, ko bo Slovenija
               odprla 27 novih maloobmejnih prehodov in ko sprostila oziroma omogočila popolno
               lahkotnost prehajanja meje s Hrvaško. To namreč ta sporazum določa. Le kako bodo
               gospodje iz koalicije lahko zagovarjali dejstvo, da sicer mi gremo v Evropo in da
               sicer mi smo za schengenskisporazum in da mi smo za to, da se meje kontrolirajo,
               medtem ko bodo prepuščali vse, vsakogar in z čimerkoli čez mejo. Gospodje, mislim da
               se niste znali dogovoriti s komerkoli v bivši Jugoslaviji, še takrat ko ste bili na
               tistih pozicijah. Ne znate se dogovarjati danes s komerkoli iz bivše Jugoslavije, kar
               kažejo naša pogajanja na Dunaju o sukcesiji. Ko je zdaj vse tiho, ker smo pojedli
               prevelik cmok in se nam je zataknil v grlu zaradi nesposobnosti vaših pogajalcev,
               gospodje iz koalicijskih strank, in zdaj naj bi mi napram Evropi bili tako pametni,
               da bomo imeli in teleta in denar. To pač ne gre, gospoda. Ne gre. Tako kot se ne da
               in seksat in biti pošten. Oziroma biti nedolžen. Verjamem sicer, da nekateri iz
               koalicijskih strank zagotavljajo, da so še nedolžni. In nekaterim bi celo verjel,
               glede na njihovo nedoraslost. Dejstvo je, da se ne znamo pogajati, in dejstvo je, da
               izgubljamo in da smo izgubili tudi tukaj - in da bomo izgubili še bolj. Zagotovo bomo
               v tem primeru pristali tam, kamor po prepričanjuslovenske nacionalne stranke nas
               vladajoča slovenska struktura vedno bolj pošilja in odriva ter pozicionira - nazaj na
               Balkan. Zadeva je že bila v obravnavi v Evropi, da bi pravzaprav vse bivše
               jugoslovanske republike, vključno z Bolgarijo, Romunijo, Albanijo, vtaknili v
               nekakšen balkanski kotel drugorazredne Evrope. In potem je ta zadeva potihnila. Danes
               se ti glasovi v zahodni Evropi zopet slišijo. Kaj pa, če je morda kdo od največjih
               predstavnikov vladajočih strank oziroma vlade dobil namig ali pa mordakar naročilo od
               svojih prijateljev, za katere pač on misli, da so prijatelji v Evropi, da mora to
               izpeljati? In potem, če se bo to zgodilo in ko se bo to zgodilo, bo, seveda,
               vladajoča koalicija našla milijon izgovorov, da tega pravzaprav ne bi bilo potrebno
               sprejeti, in krivdo preložila na ramena državnega zbora. In potem bo gospod Drnovšek
               rekel, "ja, jaz vas nisem prisilil, jaz nisem stal pri vsakem, pa vam pritiskal gor,
               kako morate pritisniti za", ampak bo rekel, "sami ste se odločili, gospodje
               dragi,zdaj pa imate, kar ste naredili". To ne bi bilo prvič, zagotovo pa tudi ne bo
               zadnjič, vsaj dokler bo še gospod Drnovšek premier te vlade. Mislim pa, da so
               nekateri koalicijski partnerji to že spregledali, nekateri partnerji pa še bodo
               spregledali, ali pa morda tudi ne.</p>
               <p>Sporazum med obema državama je bil napisan že v samem izhodišču zelo "šlampasto",
               nedodelano, neprecizno, kajti slovensko ministrstvo je potem zahtevalo v letošnjem
               letu, 18. junija 2001, od Hrvatov, da naj v njihovem tekstu popravijo nekatere
               navedke, nekatere besede in podobno. Med drugim so zahtevali - Slovenci, seveda - da
               se v tretjem odstavku 11. člena dopiše stavek, "ta pravica mora biti navedena v
               kmetijskem vložku". Le kako je bilo to mogoče, da se je to smelo, ko pa je vendar
               jasno, da se sporazum, ki je ratificiran s strani določene države <stage>(na Hrvaškem je bil
               ratificiran)</stage>, ne sme spreminjati v ničemer? Le kako je to mogoče, ko nam pa vendarle
               naši pravni strokovnjaki, veliki pravni strokovnjaki zagotavljajo, nič ni mogoče,
               prepovedano je karkoli spreminjati. Kdo pravi, da morda slovenska vlada ni namerno
               izpustila tega? Kdo pravi? Dikcija, da je tukaj s zaradi tehničnih razlogov pomotoma
               izpadel zadnji stavek tega odstavka, je nesprejemljiva in se je pač ne da pogoltniti.
               Konec koncev je bilo od leta, ne vem od katerega leta vse, pa do danes dovolj časa,
               da bi ugotovili, kar več let časa je bilo, da bi ugotovili in uredili zadevo. Zdaj so
               jo na vrat, na nos. 18. junija je bil dopis s slovenske strani. In kako zanimivo!
               Hrvatje so že istega dne odgovorili. Seveda. Ker jim je v interesu, da se sporazum
               sprejme. Ker bodo ogromno profitirali na račun Slovencev, ki bomo ogromno izgubili.
               Vendar pa, dejstvo je, da si vladajoče stranke ne belijo glave s tem, kaj bo
               slovenski narod izgubil Konec koncev vsak dan lahko vidimo razna čudna lastninjenja,
               pretovarjanje denarja sem ter tja, gor in dol. Vendar zanimivo, več ali manj vedno in
               povsod v iste žepe. Upam, da bo slovenski narod tudi to enkrat spregledal in bo
               poklical koga na odgovornost zaradi tistega in zaradi tega.</p>
               <p>V osamosvojitveni vojni smo, hvala bogu, dali malo življenja na oltar domovine.
               Vendar eno samo življenje je preveč, da bi podpisali in ratificirali tak sporazum.
               Tak sporazum lahko pripravijo samo tisti, ki jih ob osamosvojitveni vojni ni bilo
               zraven. In kot mi je znano, teh gospodov ni bilo zraven. Zelo dobro so bili varovani
               ali so bili nekateri celo v tujini. Nekateri sami, nekateri z družinami in tako
               naprej. Zato jim lastna domovina tudi ne pomeni kaj dosti. In če bi že samo slovensko
               kulturno dediščino spoštovali ali pa že vsaj poznali, če bi jo, bi vedeli, da dobri
               sosedski odnosi pravzaprav ne pomenijo kaj dosti. Dobri sosedski odnosi so lahko pri
               kakšnih takšnih, ki jim je vseeno, ko njihov sosed obiskuje njihovo ženo. To so lahko
               dobrososedski odnosi. Drugače pa se jaz raje držim tistega slovenskega pregovora, ki
               pravi "čisti računi - dobri prijatelji". Ker edino čisti računi so lahko temelj
               sodelovanju. Zagotovo v tem sporazumu ni čistih računov. So pa računice nekaterih.
               Verjetno pa tudi kakšni računi, sporočeni na kakšna mesta. Slovenska nacionalna
               stranka, ki ne pristaja na ta sporazum, je zaradi tega vložila tudi amandma. In sicer
               amandma k predlogu zakona o ratifikaciji sporazuma med Republiko Slovenijo in
               Republiko Hrvaško o obmejnem prometu in sodelovanju. Amandma je bil vložen že 28.
               junija, vendar smo ga dobili na mizo šele danes, kar je zelo zanimivo. O amandmaju
               odbor za mednarodne odnose ni razpravljal, kajti naša slovenska nacionalna stranka je
               opozicijska stranka in ni dovolj močna, da bi jo lahko sploh jemali v obzir. To je
               pojmovanje demokracije s strani vladajoče koalicije. Na ta način se v slovenskem
               parlamentu demokratično odloča.</p>
               <p>Ne vem, zakaj ste, gospodje, tako hitro bezljali iz bivše Jugoslavije, če pa jemljete
               njene metode, in to metode, tiste, ki so se jih ostale republike nastale iz bivše
               Jugoslavije, v veliki meri in v večini že otresle. Verjetno je pa to zaradi tega, ker
               vam je v glavah ostala kaseta iz tistih časov, takrat ste bili na položajih, danes
               ste na položajih. Drugega si ne morem misliti.</p>
               <p>Slovenska nacionalna stranka je vložila v skladu s poslovnikom državnega zbora, in
               sicer v skladu z 213. členom, ki pravi v poglavju: Ratifikacija mednarodnih pogodb, v
               prvem odstavku takole: "Državni zbor ratificira mednarodne pogodbe z zakonom. Glede
               obravnave, predloga zakona o ratifikaciji in amandmajev k členom zakona, o
               ratifikaciji se uporabljajo določbe tega poslovnika o hitrem postopku."</p>
               <p>Amandma je bil vložen. To se pravi, da ga je treba obravnavati. Ko pogledamo malo
               nazaj, najdemo v poslovniku poglavje: Skrajšani postopek za sprejem zakona oziroma še
               malo pred tem: Hitri postopek za sprejem zakona. V 204. členu piše takole: "Pri
               hitrem zakonodajnem postopku je mogoče predlagati amandmaje v ustni obliki. Pred
               glasovanjem je treba ustno vloženi amandma" v pisni obliki predložiti predsedujočemu
               državnega zbora. Amandmaji so bili vloženi oziroma je bil vložen. In o tem amandmaju
               se mora izreči matično delovno telo, kajti drugi odstavek 204.člena govori takole:
               "Na seji lahko amandma predloži posamezen poslanec, matično delovno telo,
               predlagatelj zakona ali vlada, kadar ni sama predlagateljica zakona. Državni zbor
               lahko zahteva, da se o predloženem amandmaju takoj izreče matično delovno telo,
               sekretariat za zakonodajo in pravne zadeve, predlagatelj in vlada."</p>
               <p>To se pravi, priložnost je, da se lahko takoj sestane matično delovno telo, o tem
               razpravlja in sprejme ali zavrže amandma, vendar razpravljati mora. Lahko pa to v
               skladu ravno tako s tem poslovnikom o tem skliče sejo kakšen drug dan, s tem da se ta
               razprava preloži na naslednji čas, kasnejši čas.</p>
               <p>Mi smo vložili amandma k 2. členu, ki pravi takole:</p>
               <p>"K 59. členu se doda nov drugi odstavek, ki se glasi: 'Določitev bodoče meje med
               Republiko Slovenijo in Republiko Hrvaško se bo izvedla v okviru razmejitvene črte, ki
               poteka na liniji Tarski zaliv-Rogovići-Vranje selo-Vižinada-Kaldir-Sovinjska
               Brda-Sovinjak-Blatna vas-Ročko polje-Dolenja
               vas-Gomila-Brežca-Klana-Trstenik-Belica-Ruča-Gerovo-Hrib-Podgora v Istri in Gorskem
               Kotaru, na liniji Kašt-Magovci-Donji Badovinci-Gornji
               Badovinci-Jezernica-Osovlje-Ravna gora v žumberškem območju ter na liniji Mursko
               Središče-Hlapičina-Sveti Martin na
               Muri-Cigajnščak-Štrigovščak-Strmec-Presika-Verigion v Slovenskih goricah."</p>
               <p>Amandma je vložen pravilno. O amandmaju je treba razpravljati, kajti mora se
               razpravljati. Če je vlada Republike Slovenije oziroma zunanje ministrstvo doseglo
               spremembo sporazuma, ko je že bil ratificiran na hrvaški strani, potem se moramo mi
               držati vsaj procedure v lastnem državnem zboru. Potem, gospodje, lahko zavržete ta
               amandma, vendar o njem je treba razpravljati in o njem je treba glasovati.</p>
               <p>Na začetku sem že povedal, da bo Slovenija marsikaj izgubila. Zagotovo se večina
               ljudi tega ne zaveda. Žal pa mi je in boli me, da se tega ne zavedajo poslanci in
               poslanke, kajti tu notri naj bi sedeli ljudje, ki bi z razumom in s srcem varovali
               slovenske nacionalne interese. Konec koncev tu si lahko vzamete za vzor Hrvaško, ki
               zelo brani lastne interese; brani jih celo tako daleč, da je pripravljena iti v
               škodo, v laž, v goljufijo, zato da dobi tisto, kar si je zastavila. Pri nekaj tisoč
               kilometrih obale Hrvati zahtevajo del Piranskega zaliva. Vzeli nam bodo del
               sečoveljskih solin, vzeli nambodo vse ob reki Dragonji na levi strani, navkljub temu
               da je meja ob Dragonji samo nekaj časa, tako imenovana meja seveda, samo nekaj časa
               na rečici Dragonji ampak da je v velikem delu na oni strani, to se pravi na levem
               bregu rečice Dragonje, tudi tistedele bomo prepustili Hrvatom. Le kaj so dobili naši
               pogajalci za to, da so pristali na tak zločinski akt? Zagotovo bo prišlo na plano in
               na dan, kaj se je dogajalo. In potem bo eden od naslednjih državnih zborov pljuval po
               tem trenutku, tako kot nekateri iz upravičenih razlogov pljuvajo po trenutkih, ko smo
               Slovenijo tudi že prodajali. V bivšem režimu, ko je bilo slovenskim komunistom čisto
               malo mar, kam gre slovenska zemlja. Češ, saj je tako ali tako vse naše. Hrvaški
               komunisti niso bili takega razmišljanja. In gospod Bakarič je dobro vedel, kaj je
               potrebno narediti. Kajti on je rekel "komunizem je eno, tisto, kar imam v žepu, je
               drugo". Naša teleta so se klanjala v Beogradu, so se klanjala v Zagrebu in povsod.
               Zato ni čudno, da smo tako izgubili. Zato ni čudno, da smo izgubili kompletno Istro,
               ki je prišla v Jugoslavijo na račun slovenskega življa, ki ga je danes vsak dan manj
               na italijanski strani.</p>
            </sp>
            <sp xml:id="SDZ3-Redna-07-2001-07-19.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Zmago Jelinčič, dovolite, samo da vas opomnim. Preden smo začeli s tem
               zasedanjem, sem vas opozorila, da je amandma, ki ste ga vložili, brezpredmeten iz
               razlogov, ki jih bom pojasnila, ko boste, spoštovani, končali s predstavitvijo mnenja
               poslanske skupine. Razprava o meji ni stvar točke predloga zakona o
               ratifikacijisporazuma o obmejnem prometu. Zato vas vljudno prosim in vas opominjam,
               da se držite točke dnevnega reda. Pojasnilo glede amandmaja pa bomo razčistili po
               vašem izvajanju. Hvala lepa. Izvolite.</p>
            </sp>
            <sp xml:id="SDZ3-Redna-07-2001-07-19.sp23">

               <speaker>ZMAGO JELINČIČ PLEMENITI:</speaker>

               <p>Gospa predsednica! Najprej glede tega, da se ne sme uporabljati, zgleda, beseda
               "meja". 59. člen sporazuma pravi: "Določbe tega sporazuma v ničemer ne prejudicirajo
               določitve in označitve državne meje med pogodbenicama." V prilogi B imamo seznam
               naselij na obmejnem območju v Republiki Sloveniji. V prilogi B imamo seznam naselij
               na obmejnem območju v Republiki Hrvaški. V prilogi C imamo seznam mejnim prehodov za
               obmejni promet.</p>
               <p>Gospa predsednica, jaz razumem, da lahko odvzamete tudi besedo, kajti koalicijska
               pogodba, če že ne vaša večina, vam daje nesporno in pravzaprav neomejeno moč nad
               žitjem in bitjem tega državnega zbora in tudi vse Slovenije. Moram reči, da jo s
               pridom izkoriščate. Zato tudi nisem pričakoval kaj drugega, kot to, da boste
               poskušali amandma enostavno zavreči kot neveljaven ali kako boste to deklarirali,
               kajti ker ste se dogovorili s hrvaško stranjo, da danes boste to sprejeli in boste
               ratificirali ta sporazum, morate pač narediti vse, da bo do tega prišlo danes. V tem
               primeru lahko kršite poslovnik, lahko kršite ustavo, kajti tudi pri vas vedno bolj
               prihaja v ospredje tista vaša oziroma tista JLA maksima, "najprej izvrši, pa se
               žali". Povedati vam moram, da to ni demokracija, to ni demokratično ravnanje in niso
               demokratična načela in tako se pač ne dela. Kar me pa skrbi, jepa to, le kaj vas tako
               silno sili, da morate Hrvatom poklekniti. Kaj ste dobili za to? Ne mislim vi osebno,
               gospa podpredsednica. Lahko se pa obrnem na slovensko vlado, pa vprašam, kaj ste
               dobili, kaj ste dobili za Slovenijo, če ste kaj dobili za Slovenijo. Zagotovo nič.
               Morda ste pa dobili kaj za sebe. Ali je tukaj razlog tega na vrat na nos sprejemanja
               takšnih sporazumov?</p>
               <p>Človeka spreletava srh, ko se vladajoča koalicija na tak način obnaša do lastnega
               naroda. Kajti če to izvaja, pri tako pomembnih zadevah, kaj vse še lahko se dela pri
               manj pomembnih zadevah. Kaj vse si lahko dovoli potem ta vladajoča koalicija pri
               navadnih ljudeh, ki nimajo možnosti, vsaj včasih dvigniti glasu, takole kot poslanci
               slovenske nacionalne stranke v državnem zboru. Ali bomo res prišli do tega, da bomo
               šli nazaj v tiste čase, iz katerih smo šli ven? Jaz vem, spoštovana gospoda iz
               koalicijskih strank, da bi radi bili v tistih časih. Da bi radi sedeli, uživali in
               imeli vse bonitete. Vendar to pač ne gre. Morda je pa tukaj razlog zakaj hočete s
               Hrvati sporazum. Zato, ker na naslednjih volitvah bo prišel HDZ v pozicijo vladanja,
               pa boste takrat se z njimi zmenili, pa skupaj udarili po slovenskem narodu. Vse mi
               lahko pride na um. Prav vse, gospoda žlahtna. Ja, prav vse.</p>
               <p>Moram reči, da me je tega strah. Pa nisem ravno človek, ki bi se bal, ne za sebe,
               bojim se pa za slovenski narod in za slovensko državo. Res se bojim. Mislim, da ni
               daleč čas, ko boste videli, kaj ste naredili slovenskemu narodu. Hvala lepa.</p>
            </sp>
            <sp xml:id="SDZ3-Redna-07-2001-07-19.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine SLS + SKD - Slovenske ljudske stranke bo
               predstavil gospod Janez Podobnik. Izvolite.</p>
            </sp>
            <sp xml:id="SDZ3-Redna-07-2001-07-19.sp25">

               <speaker>JANEZ PODOBNIK:</speaker>

               <p>Hvala za besedo, gospa podpredsednica. Spoštovane poslanske kolegice in kolegi,
               spoštovani predstavniki vlade! Republika Slovenija in Republika Hrvaška sta bili pred
               dobrimi desetimi leti še sestavni del prejšnje države. Po osamosvojitvi je
               razumljivo, da so ostala še nekatera vprašanja odprta, ki so vezana na večdesetletno
               skupno življenje v prejšnji državi. Eno takih vprašanj je, razumljivo, tudi meja,
               kajti meja, državna meja je eden pomembnih atributov državnosti. Druga odprta
               vprašanja so vezana na gospodarsko sodelovanje, na lastnino, na finance.</p>
               <p>V naši poslanski skupini, v naši stranki smo prepričani, da je v interesu Republike
               Slovenije, da s prijateljsko sosednjo Republiko Hrvaško v dialogu in pogajanjih v
               načelih mednarodnega prava najde take rešitve, ki bodo za obe strani sprejemljive in
               bodo dobile podporo v meddržavnih sporazumih.</p>
               <p>Danes državni zbor ratificira predlog zakona o ratifikaciji sporazuma med Republiko
               Slovenijo in Republiko Hrvaško o obmejnem prometu in sodelovanju. Tak sporazum je
               dokaz, da lahko meja pomeni tudi bariero, čeprav moderni trendi, še posebej v Evropi,
               gredo v smer,da meje niso več bariere. Pri tem sporazumu je bila od vsega začetka v
               osnovi vanj vgrajena nelogičnost, vrstni red. Žal smo ga podpisali in ratificirali
               prej, preden nam je uspelo dogovoriti odprta vprašanja glede meje.</p>
               <p>Poslanska skupina Slovenske ljudske stranke - to je ena od poslanskih skupin, ki je
               sedaj sokreator in korenina nove poslanske skupine SLS + SKD - Slovenske ljudske
               stranke, in še posebej njen vodja poslanske skupine dr. Franc Zagožen je v preteklih
               treh oziroma štirih letih imel zelo aktivno vlogo, ko je tudi kot član vladne
               koalicije razpravljal o vsebini in rešitvah tega sporazuma. Tako on kot naši
               predstavniki v vladi in člani poslanske skupine v preteklih letih smo bili pri teh
               stališčih odgovorni, aktivni in prepričljivi. Odgovorni zato, ker smo se zavedali
               težave oziroma dejstva, da je pri vsebini tega sporazuma prišlo do nekakšne kolizije
               dveh legitimnih interesov - poudarjam, dveh povsem legitimnih interesov. Prvi je ta,
               da je Republika Slovenija dolžna, da v skladu z ustavo omogoči, da bodo naši
               državljani in državljanke ob meji živeli na način, ki se mu reče urejen in
               kvaliteten. V naši poslanski skupini tudi danes imamo dva poslanska kolega, kolega
               Fabjana in kolega Trofenika, ki sta cenjena župana dveh občin, ki živita ob meji in
               sama zelo dobro poznata ta vprašanja. Nikoli jih nismo minimalizirali. Nikoli. Toda
               istočasno smo vedno v naši zavesti, naših nastopih izpostavljali tudi drugi interes.
               Recimo temu mednarodnopravni politični vidik vsebine tega sporazuma. Nismo poudarjali
               zgolj morda nekatere ustavnopravne pomisleke o sami vsebini tega sporazuma. O tej
               ustavnopravni dilemi se je po svojem mnenju ustavno sodišče zelo jasno izreklo in ga
               spoštujemo. Podali smo tudi ta mednarodnopravni politični vidik. To smo storili iz
               nacionalnih interesov oziroma želeli smo zagovarjati nacionalni interes. Dodajam,
               tisti, ki ste poudarjali interese in pričakovanja naših državljank in državljanov ob
               meji, ste jih tudi zagovarjali. In to ni očitek. Toda dejstvo je bilo, da smo bili
               včasih tisti, ki smo zelo odkrito in javno o tem spregovorili. Tudi politično to ni
               neslo. Na zadnjih volitvah zaradi teh stališč nismo bili čisto nič nagrajeni. Morda
               bo pa politična zgodovina pokazala, da je bilo to stališče v celoti državotvorno. V
               celoti državotvorno.</p>
               <p>Drug način naše vloge je bil aktiven. Mi nismo samo nasprotovali nekaterim rešitvam
               zakona o ratifikaciji, ampak smo predlagali možne načine rešitve. Vedno smo
               poudarjali predvsem eno, da je potrebno povečati napor za pogajanja, da pride med
               Republiko Slovenijo in Republiko Hrvaško do dogovora o meji, še posebej na morju.
               Vedno smo to poudarjali in z veseljem lahko tukaj ugotovimo, da se je zadnjega pol
               leta, morda še posebej v zadnjih nekaj mesecih, ta intenzivnost zelo povečala.
               Povečala se je do te mere, da je danes v kratkem uvodu, predstavitvi tega
               mednarodnega sporazuma, zunanji minister slovenske vlade dr. Rupel že obvestil
               državni zbor, da bo slovenska vlada danes parafirala sporazum o meji. Ugotavljam, da
               je bila ta naša drža v preteklih letih pravilna in da bo prava informacija,
               pričakujemo jo še pred zaključkom glasovanja, to se pravi pred zaključeno razpravo o
               tem, ali se je to zgodilo in na kakšen način, tista, ki bo omogočila, da bo danes
               državni zbor z veliko večino ratificiral maloobmejni sporazum. V naših argumentacijah
               v preteklih letih smo bili tudi prepričljivi. Najprej smo bili osamljeni pri svojih
               stališčih, tako v prejšnji vladni koaliciji, pa tudi v državnem zboru, nato pa smo z
               vztrajnostjo in umirjenostjo prepričali večino poslanskih kolegov v državnem zboru,
               tako da prejšnji mandat državnega zbora tega sporazuma ni ratificiral. Ko se danes
               poslanska skupina SLS+SKD Slovenske ljudske stranke odloča o svojem glasovanju glede
               predloga zakona o ratifikaciji maloobmejnega sporazuma nas bo pri naši odločitvi
               vodila naslednja usmeritev. V mnenju ustavnega sodišča, ki smo ga detajljno proučili,
               je za nas zelo pomembno tudi naslednje poglavje: točki 30 in 35. Ker sta kratki, ju
               bom prebral.</p>
               <p>Točka 30: Vprašanje, ali bo izvajanje sporazuma v praksi dejansko pripeljalo na
               določenih delih meje na kopnem do označitve mejne črte, pa čeprav le za potrebe
               izvajanja sporazuma oziroma, ali bo takšno izvrševanje dejanske oblasti utegnilo
               poslabšati položaj Slovenije v morebitnih kasnejših pogajalskih postopkih, ni ustavno
               pravno, temveč politično vprašanje, katerega težo mora nase prevzeti državni zbor pri
               odločanju o ratifikaciji sporazuma. Kot da bi ustavno sodišče v svojem mnenju bilo
               jasnovidno, kajti prav danes smo se znašli v taki situaciji ampak situacija ni slaba.
               Danes pred dokončnim odločanjem o tem sporazumu ima slovenska vlada vso možnost, da
               nas lahko zelo kompetentno obvesti o tem političnem vprašanju.</p>
               <p>In točka 35: Tako določen način izvajanja sporazuma lahko privede tudi do vprašanja,
               ali ne bo izvajanje 1. člena sporazuma poslabšalo morebitnega položaja Slovenije v
               pogajanjih s Hrvaško. Vendar pri ocenjevanju skladnosti 1. člena sporazuma z 2.
               členom ustave ni možno izhajati iz predpostavke, da bosta slovenski del stalne mešane
               komisije in vlada pri izvrševanju sporazuma sprejemala odločitve, ki bi bile v škodo
               Sloveniji. Takšen pomislek seveda lahko obstoji, toda to ne predstavlja vprašanja
               ustavnosti oziroma skladnosti z 2. členom ustave, pač pa vprašanja zaupanja v izvršno
               vejooblasti in političnega tveganja, ki ga ocenjuje državni zbor kot zakondajalec in
               torej ne gre za vprašanje ustavnopravne ocene, ki bi bilo v pristojnosti ustavnega
               sodišča.</p>
               <p>Kot rečeno, v celoti sprejemamo mnenje ustavnega sodišča glede ustavnopravne
               korektnosti sporazuma in o tem ne razpravljamo. Imamo pa v mnenju podlago, da danes
               spoštovane poslanske kolege povabimo, da se pred dokončno odločitvijo, da izkoristimo
               možnost, ki jo imamo, tudi v smislu večjega zaupanja v to odločitev in soodgovornost
               zanjo, da pred dokončno odločitvijo oziroma pred glasovanjem povabimo v državni zbor
               predsednika vlade. Prepričan sem, da si državni zbor to zasluži, da o tako pomembnem
               vprašanju s tega mesta spregovori predsednik vlade. Jaz sem prepričan, da če bo
               povabljen,da bo to tudi storil in nas obvestil o današnji odločitvi slovenske vlade
               glede parafiranja obeh sporazumov. Ko bo in če bo taka informacija potrjena, bo
               velika večina naše poslanske skupine maloobmejni sporazum tudi potrdila. Hvala
               lepa.</p>
            </sp>
            <sp xml:id="SDZ3-Redna-07-2001-07-19.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Stranke mladih Slovenije bo predstavil gospod
               Igor Štemberger. Izvolite.</p>
            </sp>
            <sp xml:id="SDZ3-Redna-07-2001-07-19.sp27">

               <speaker>IGOR ŠTEMBERGER:</speaker>

               <p>Hvala za besedo. Z osamosvojitvijo Slovenije je nova državna meja med Slovenijo in
               Hrvaško ostro posegla v življenje in delo kar lepega števila naših državljanov. Tako
               rekoč čez noč so se nam spremenile življenjske razmere ob meji. Omejilo se nam je
               prosto gibanje po določenih področjih, otežilo se nam je gospodarsko sodelovanje z
               najbližjimi sosedi, prekinile so se nam mnoge prometne povezave. V neposredni bližini
               smo izgubili tradicionalne trge za naše izdelke. V turistični sezoni po ure in ure
               stojimo v vrstah na mednarodnih mejnih prehodih samo zato, da bi obiskali sorodnika
               čez mejo ali pa šli na pokopališče, ki je mogoče na drugi strani meje. In še in še je
               problemov, s katerimi se obmejni prebivalci vsakodnevno srečujemo. Ta sporazum
               obmejno prebivalstvo potrebuje, potrebujemo ga ravno toliko mi na naši strani meje,
               kakor tudi oni na hrvaški strani. Od njega bomo imeli enake koristi tako mi, na naši
               strani meje, kot tudi oni na hrvaški strani. Zavedamo se, da nam maloobmejni sporazum
               vseh problemov čez noč ne bo odpravil. Daleč od tega. Bo pa izboljšal življenjske
               razmere obmejnega prebivalstva in pripomogel k ponovni oživitvi gospodarskega
               sodelovanja ob meji.</p>
               <p>V Stranki mladih Slovenije bomo ratifikacijo sporazuma o obmejnem prometu in
               sodelovanju z Republiko Hrvaško podprli. Podprli ga bomo zaradi 250.000 naših
               državljanov, ki bodo od njega imeli direktne koristi. Podprli ga bomo, ker bodo od
               njega imele direktne koristi obmejne lokalne skupnosti, ki so temelj dobrega
               medsosedskega sodelovanja, podprli ga bomo, ker ocenjujemo, da je to dober korak k
               ustvarjanju pozitivne klime za hitrejše reševanje ostalih odprtih vprašanj med
               Slovenijo in Hrvaško, podprli ga bomo tudi zaradi tega, ker je ustavno sodišče
               razsodilo, da ni v neskladju z ustavo in ne prejudicira državne meje. In končno,
               podprli ga bomo, ker bo ne le olajšal življenja ljudi ob meji, pač pa boizboljšal
               tudi odnose med Slovenijo in Hrvaško. In ravno za to gre. Pri glasovanju o
               ratifikaciji sporazuma o obmejnem prometu in sodelovanju z Republiko Hrvaško bomo
               poslanci Državnega zbora Republike Slovenije pokazali, ali si resnično iskreno želimo
               dobrih odnosov s sosednjo državo ali pa o tem le govorimo s figo v žepu. Hvala.</p>
            </sp>
            <sp xml:id="SDZ3-Redna-07-2001-07-19.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Socialdemokratske stranke Slovenije bo
               predstavil gospod Janez Janša. Izvolite.</p>
            </sp>
            <sp xml:id="SDZ3-Redna-07-2001-07-19.sp29">

               <speaker>IVAN (JANEZ) JANŠA:</speaker>

               <p>Spoštovani zbor, spoštovani predstavniki vlade! Običajno se v mednarodnih odnosih
               zgodi tako, da države ali pa državi skleneta najprej sporazum o meji, potem pa tudi
               sporazum o maloobmejnem sodelovanju. Velikokrat se zgodi, da se ta dva sporazuma
               sklenetaistočasno ali pa, da je to celo isti sporazum. To je normalna pot. Pri nas
               takšna normalna pot ni bila ubrana. Iz tega je v zadnjih letih izhajale vrsta težav.</p>
               <p>Izvirni greh tega problema, o katerem tudi danes veliko govorimo, ratificirati ali ne
               ratificirti tale sporazum, temelji ali pa leži ravno v tem dejstvu, da smo mi najprej
               sklenili sporazum o zadevi B, potem pa smo se pogajali ali pa ne pogajali o zadevi A.
               Najprej drugi korak, potem prvi.</p>
               <p>Zdaj se ne bom spuščal v tej razpravi v razmere, ki so vodile takratno oblast, da je
               tako ravnala. Dejstvo pa je, da v tem konkretnem primeru obstajata dva zelo različna
               interesa, ko gre za urejanje teh mejnih vprašanj in tudi za urejanje maloobmejnih
               vprašanj med Slovenijo in Hrvaško. Tu seveda interes Slovenijein interes Hrvaške ni
               enak, preprosto zato, ker je Hrvaška s tem, ko je podpisala, ratificirala in čakala
               na ratifikacijo maloobmejnega sporazuma s Slovenijo, rešila v bistvu večino ali pa
               pretežni del odprtih vprašanj, ki izhajajo iz dejstva, da sta na tem področju nastali
               dve samostojni državi. S Slovenijo pa seveda ni bilo tako, ker je ključno vprašanje
               vprašanje statusa države, ali smo tudi ali bomo pomorska država ali ne, ali se bo iz
               naših teritorialnih voda prišlo neposredno v mednarodne vode ali ne Tega vprašanja mi
               ne rešujemo z maloobmejnim sporazumom. Se pravi, interesa obeh držav sta bila tu
               različna in naši pogajalci, ki tega niso videli ali pa ki se tega dejstva niso
               zavedali, so naredili veliko napako takrat. In mislim, da je to danes vsem jasno in
               nima smisla izgubljati besed o tem. Ta napaka v obrnjeni dinamiki, o stvareh, ki so
               bile postavljene na glavo, je bila bistveno večja kot pa pomanjkljivosti, ki so tudi
               v tem sporazumu in o katerih je bilo že vse povedano na številnih sejah odbora za
               mednarodne odnose.</p>
               <p>To je ključna stvar, to dejstvo je ključno, ključni razlog, zaradi katerega se je
               toliko časa razpravljalo o tem sporazumu. Ni šlo tu za kakšne notranje politične
               igrice, različne interese, konflikt interesov in tako naprej, ampak je šlo za realen
               problem, ki je obstajal. Tisti, ki se ne želijo poglabljati v samo vsebino, naj si
               prikličejo v spomin hitrost, s katero je Hrvaška ratificirala maloobmejni sporazum.
               Tisto je vse povedalo, takoj so to ratificirali. Slučajno sem bil v hrvaškem saboru
               tisti dan oziroma dan pozneje, ko slovenski parlament prvič, ko smo imeli na dnevnem
               redu ta sporazum, ni opravil ratifikacije, in sem videl razburjenje v hrvaškem
               saboru, zakaj se to ni zgodilo, in bilo mi je jasno, za kaj gre.</p>
               <p>Jasno je bilo tudi, da je na hrvaški strani vnema za to, da se reši tudi vprašanje
               meje med Slovenijo in Hrvaško, še posebej meja na morju, popustila potem, ko je
               prišlo do ratifikacije maloobmejnega sporazuma v njihovem saboru oziroma do podpisa
               tega sporazuma, ker enostavno ni bilo nobenega pritiska več, ki bi izhajal iz neke
               realne situacije in ki bi narekoval hrvaški politiki, da se tega dela loti. Mi smo
               sami sebe s tem dejstvom postavili v podrejen oziroma v slabši položaj in ta položaj
               je trajal kar nekaj časa.</p>
               <p>Hvala bogu, so se zdaj, kot kaže, razmere spremenile. Mi pozdravljamo to novo
               dinamiko, ne samo odnosov med Slovenijo in Hrvaško, ampak predvsem energijo, ki se je
               v zadnjem času vlagala v to, da se reši tudi vprašanje meje. Deset let po
               osamosvojitvi obehdržav je najbrž že čas, da se to zgodi.</p>
               <p>Ne nazadnje se je treba tudi zavedati, da schengenska meja, ko bo enkrat Slovenija v
               Evropski zvezi, ne more biti približno določena. Verjetno mora biti kar natančno. To
               je vprašanje, ki ni bilo še poudarjeno, ampak po logiki stvari bi se morali tega
               problema vendarle zavedati.</p>
               <p>Tisto, kar je najvažnejše - v te času je prišlo tudi do spremembe na Hrvaškem, do
               spremembe v notranji politiki na Hrvaškem, do spremembe v zunanjepolitični
               orientaciji Hrvaške. To je tista samozadostnost in zavest, da so s tem, ko so
               sklenili maloobmejni sporazum, že rešili vse probleme, ki se njih tičejo v zvezi z
               mejo s Slovenijo. Ta zavest se je začela majati, ker neko nerešeno vprašanje v
               zunanjepolitični strategiji držav, ki želijo v Evropsko zvezo, pomeni ali pa dobi
               drugačno dimenzijo, kot pa v primeru, če je država na nekih drugačnih pozicijah ali
               pa če tega cilja ali možnosti nima.</p>
               <p>V teh spremenjenih razmerah neratifikacija, poleg tega, da predstavlja nadaljevanje
               teh težav, ki jih imajo ljudje na obeh straneh meje, rodi tudi drugačne, recimo temu,
               posledice za slovenske nacionalne interese. V tem trenutku po mojem mnenju
               neratifikacija tega sporazuma predstavlja - če ste kaj spremljali poročanje hrvaških
               medijev v zadnjih dneh, ste to lahko sami opazili - argument tistim, ki so proti
               temu, da se sklene tudi sporazum o meji na Hrvaškem. Ti glasovi so močni.</p>
               <p>Jaz osebno, to sem že večkrat javno dejal, ne verjamem, da bo v zelo kratkem času v
               hrvaškem saboru v tej politični situaciji prišlo do ratifikacije sporazuma o meji.
               Eden od najbolj prikladnih razgovorov je ravno neratifikacija maloobmejnega sporazuma
               v našem parlamentu. Kljub temu pa vsak korak naprej, tudi dogovor, podpisan na vladni
               ravni za Slovenijo, po mojem mnenju predstavlja korak naprej.</p>
               <p>Druga stvar v zvezi z maloobmejnim sporazumom, ki se jo je tudi treba zavedati, je
               pač past procedure, v katero smo sami vstopili s podpisom. Dejstvo je, da podpisan
               mednarodni sporazum, ki ga je nasprotna stran oziroma druga stran celo že
               ratificirala vparlamentu, ni možno spreminjati v nobeni besedi, črki ali vejici - to
               vsi vemo - ni možno vlagati amandmajev. Edina pot, ki ostane, je, da se po
               ratifikaciji začnejo nova pogajanja o stvareh, ki so tukaj dejansko bile spregledane
               in kjer gre za pomanjkljivosti. Nobene garancije ni, da bo druga stran tukaj
               benevolentna in da bo v to takoj privolila, ampak druge poti ni. Druge poti ni.
               Tisti, ki imajo te pomanjkljivosti v sporazumu za argument za neratifikacijo, morajo
               povedati, kakšna je alternativa. Alternative praktično na žalost ni.</p>
               <p>Iz teh razlogov, ki sem jih zdaj omenil, sledi tudi stališče naše poslanske skupine.
               Mi smo se o teh stvareh v stranki veliko pogovarjali in zadeve analizirali, tudi naš
               svet je o tem razpravljal na zadnji seji in odločil. Tako bo naša poslanska skupina
               ratifikacijo podprla oziroma ji ne bo nasprotovala. Vladajoča koalicija ima itak sama
               dovolj glasov, da ta zakon sprejme. In to iz dveh razlogov. Prvi je jasen in očiten
               in ste ga že vsi ostali omenjali, to je reševanje teh konkretnih problemov, ki jih
               imajo 10.000, ki živijo na obeh straneh meje, tudi lokalne skupnosti. Drugi razlog za
               podporo pa leži v dejstvu, da ocenjujemo, da o teh spremenjenih političnih razmerah
               po teh letih ratifikacija tega sporazuma v tem trenutku zaradi razmerja sil na
               Hrvaškem pomaga pri argumentaciji tistim, ki se zavzemajo za to, da se sklene tudi
               sporazum o meji med Slovenijo in Hrvaško. In to sporazum, ki ne bo šel na škodo
               Slovenije. Hvala.</p>
            </sp>
            <sp xml:id="SDZ3-Redna-07-2001-07-19.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavil gospod Alojz
               Peterle. Izvolite.</p>
            </sp>
            <sp xml:id="SDZ3-Redna-07-2001-07-19.sp31">

               <speaker>ALOJZ PETERLE:</speaker>

               <p>Spoštovana gospa podpredsednica, spoštovane kolegice in kolegi! Spoštovani
               predstavniki vlade! Dobri sosedski odnosi z vsemi našimi sosedami so od začetkov
               slovenske zunanjepolitične strategije eden od prvih treh temeljnih ciljev naše
               zunanje politike. Odnosi med Slovenijo in Hrvaško so v tem okviru in so v interesu
               celotne države oziroma obeh držav, ne samo obmejnih prebivalcev, ki jih posebej
               zadeva sporazum o obmejnem prometu in sodelovaju.</p>
               <p>To naše urejanje odnosov še posebej vidimo tudi z oziroma na našo željo oziroma na
               željo obeh držav, da vstopita v Evropsko zvezo in v Nato. Sporazum o obmejnem prometu
               in sodelovanju v bistvu ni odprto vprašanje, kar se vsebine tiče. Odprto vprašanje
               je... Oziroma ni vprašanje v rangu, kakor so neka druga odprta vprašanja. Odprto
               vprašanje je prišlo zaradi načina odločanja, zaradi določenih napak v sami proceduri,
               napak tudi v samem besedilu, kar je na nek način neodpustljivo, se pa očitno zgodi.
               To vprašanje je po nepotrebnem postalo vprašanje. Marsikaj v tej zvezi je bilo danes
               za tem pultom že povedanega.</p>
               <p>Nova Slovenija ni nikoli postavljala pod vprašaj temeljnega namena tega sporazuma in
               ta namen tudi danes podpira in v komunikaciji z ljudmi in njihovimi predstavniki za
               mejo, lahko bi rekel na obeh straneh, ker srečujemo tudi hrvaške župane oziroma
               hrvaške prebivalce, natančno vemo, kako pomemben je ta sporazum za ljudi na obeh
               straneh meje, ki bo vsaj nekaj časa še trajala.</p>
               <p>Vprašljivo se nam zdi dvoje. Prvič, način odločanja o tem in zaporedje dogodkov.
               Glede načina mislim najprej na tisto nesoglasje in neenotnost znotraj prejšnje
               vladajoče koalicije, potem ko je bilo v vladi že sprejeto, padlo v parlamentu, če
               tako rečem in se je do neke mere ta zadeva kasneje tudi še nadaljevala. V situaciji,
               kakršna je bila, je predsednik vlade, ki je že podpisal ta sporazum, želel dobiti
               pomoč opozicije, kar je sicer z njegove strani povsem razumljivo, za normalno
               delovanje demokratičnih držav in njihovih koalicij in odnosov med koalicijo in
               opozicijo pa nenavadno. In seveda opozicijske stranke niso šle po tej poti, da bi
               preglasovale enega od koalicijskih partnerjev, če tako rečem, s pomočjo tistih, ki so
               v vladi za to in bi tako prišli do tega sporazuma.</p>
               <p>Druga stvar je seveda zaporedje dogodkov. Temeljna napaka je bila narejena, ko je
               prišlo do odločitve, da se gre s to zadevo naprej brez določitve meje. Tako ni povsem
               nič nenavadnega, da je do tolikih zapletov na to temo prišlo. Dejstvo, da je ustavno
               sodišče razsodilo, kakor je, seveda rešuje en del tega vprašanja oziroma odgovarja na
               nekatere od vprašanj, ki so bila v tej hiši zastavljena, ne rešuje pa politične
               dimenzije tega vprašanja. Jasno je, da sodišče ni moglo razpravljati in odločati o
               možnih oziroma hipotetičnih posledicah, ki bi se lahko zgodile zaradi ravno takega
               sporazuma o obmejnem prometu in sodelovanju.</p>
               <p>Nova Slovenija, kot sem rekel, je za sporazum, ni pa za tako zaporedje. Torej,
               najprej meja, potem sporazum in to smo povedali ob različnih formalnih in neformalnih
               prilikah. Sedaj smo pravzaprav v fazi, ko bi lahko zadeve postavili v pravo
               zaporedje, čeprav so se nekatera dejstva že zgodila. Se pravi, se je zgodil že
               podpis, se je zgodila na eni strani ratifikacija, se pravi na hrvaški strani. Vendar
               naj povem, da to dejstvo ni nujno, da bi povzročalo kakšne posebne težave. Če smo
               malo pravični in imamo nekaj zgodovinskega spomina, pa se spomnimo, da smo sporazum o
               gospodarskem sodelovanju, če se prav spomnim, je imel tak naslov, nekoč pri nas
               ratificirali, tam pa ne, pa iz tega ni bilo kakšne posebne burje. Jaz sem za to, da
               ta trenutek, ko je prišlo do premikov, vsaj tako upam, ker nobenega osnutka sporazuma
               še nismo videli na mizah nobenega odbora, ampak imamo samo poročila o vmesnih fazah
               pri pogajanjih, torej mislim, da v tej fazi lahko kot parlamentarci pričakujemo, da
               nas bo predsednik vlade seznanil s celoto zadev, nam natočil čistega vina, če je
               potrebno na zaprti seji, in nam povedal natančno in odgovorno, kje sedaj smo. Gospod
               minister Rupel nam je povedal, da bi ratifikacija sporazuma ugodno vplivala na
               krepitev dobrososedskih odnosov in medsebojnega zaupanja. V Novi Sloveniji imamo k
               temu neko načelno pripombo. Namreč, da bi bilo treba v izgrajevanju zaupanja delati
               dogovorjene korake v zelo dobri in natančni koordinaciji obeh strani, ki želita
               doseči skupen uspeh, kajti pri teh zadevah morata zmagati obe strani, ne pa
               proglašati, kot se sedaj to dogaja, kaj je ugodno za eno stran ali kaj je ugodno za
               drugo stran. Morali bi vzajemno delati korake, ki bi ugodno vplivali na krepitev
               dobrososedskih odnosov in zaupanja. V tem smislu, mislim, da bi bilo dobro, da bi se
               določene zadeve dogajale po dogovoru hkrati, ne da prihaja do debat, kaj pomeni ta
               ali onaodločitev za ali proti. Jasno je, da je ves ta projekt take narave, da ne bo
               pripeljal do konca, četudi se nekaterim mudi na dopust oziroma se bližamo mesecu, ko
               se običajno v parlamentih ne dela, torej, samo pobiranje ocvirkov iz te potice ali
               tako imenovanih ugodnih kosov nas ne bo pripeljalo do zaključka tega projekta, ki ni
               v interesu samo obeh držav, mislim, da je v interesu tudi tistih, s katerimi želimo v
               bodoče tesneje sodelovati, zlasti z ozirom na to, kar se dogaja jugovzhodneje od nas.</p>
               <p>Moram reči, da nas moti metoda v tem smislu, da se dogaja zadeva spet v značilni,
               moram reči, Drnovškovi politiki časovne stiske; tako smo delali ustavne spremembe,
               tako smo sprejemali tako imenovani španski kompromis, tako je bila tako rekoč na
               božični večer sprejeta pokojninska reforma in tako se bo zdaj reklo, "zdaj imamo pa
               še tri dni, zdaj pa, če ste za to, ste, če ne, pa prevzemite vso odgovornost, mi smo
               pripeljali do tu; če glasujete za, v redu, če ne, pa si pripišite zadevo". Torej,
               spet gre za politiko časovne stiske, tik pred koncem parlamentarne dobe prve polovice
               leta. Mislim, da to ni dobro, da imamo vtis, da je ta zadeva pač zato tako
               nastavljena, ker je očitno na nek način sitna. Mislim, da bi morala vlada poskrbeti
               za pravo ozračje, za pravo klimo navzven in navznoter, in da tu ne bi smelo biti prav
               velikih razlik v odnosu vlade do parlamenta pri nas in na Hrvaškem. Seveda si
               predstavljam, da če tvega ali pa če želi predsednik hrvaške vlade k svojemu
               zunanjepolitičnemu odboru, da bi to lahko storil tudi predsednik vlade - očitno sta
               se oba predsednika odločila, da dasta zunanje ministre malce na dopust in da sama
               uredita te zadeve <stage>(to je posebno vprašanje, ki ga ne bom tu poglabljal)</stage>. Torej, jaz
               pričakujem, naša poslanska skupina pričakuje, da bo naš predsednik vlade po seji
               vladi, ki menda sedaj poteka, našel čas popoldne. Pravim, pričakujem, ker če bi
               kazalo, da tega ne bi želel storiti, bi naša poslanska skupina zahtevala, da to
               naredi, da bo torej prišel sem in nam povedal, kako je sedaj z zadevami, kako je s
               celoto. V tem ustvarjanju ozračja še vedno pričakujem, da bo koalicija enotna in da
               bo s pomočjo te enotnosti skušala prepričati opozicijske stranke v širše politično
               soglasje, čeprav tako rekoč razpolaga z dvema tretjinama. Mi to prizadevanje čutimo,
               ga tudi pozdravljamo, vendar želimo, da so stvari transparentne, pravočasne in da ne
               gre za nikakršno prevaro. Kajti, kot sem rekel, tukaj ne gre samo za maloobmejni
               sporazum, gre za stvari, ki bodo imele dolgoročne posledice, in ne bi želel, da
               kogarkoli od nas ali pa na oni strani meje boli glava zato, ker bi lahko kdo očital,
               da je kdo kakšne državotvorne interese pozabil.</p>
               <p>Rad bi še enkrat omenil dejstvo oziroma dve dejstvi. Ko spremljam to debato in
               spremljam medije na tej in na oni strani, poslušam stavke, ki ne najavljajo
               najboljšega konca. S hrvaške strani slišim izraze političnih faktorjev, da je za
               Hrvaško sporazum za nuklearko ugoden. Ko sliši druga stran tako izjavo, si lahko
               misli, da verjetno za obe strani ne more biti ugoden; ali paponavadi je tako, če ena
               stran proglaša veliko ugodnost nekega sporazuma, je vtis pri ljudeh, da je druga
               stran potegnila krajši konec. Na naši strani pa predsednik ene od koalicijskih strank
               o delu mejne problematike izrazi, da je rešitev, kot jo on pozna, za Slovenijo
               ugodna. Tak stavek mora naleteti na vsaj vprašanja na drugi strani, kaj se je sedaj
               zgodilo, da ena od koalicijskih strank razlaga domu in svetu, da je Slovenija nekaj
               dosegla.</p>
               <p>Jaz bi pričakoval neko politično in diplomatsko kulturo, predvsem pa pogajalsko
               kulturo in nobenega "kikirikanja", dokler rezultatov ni na mizi in dokler niso
               potrjeni vsaj na vladi. To "petje" nam nič ne koristi, ne tukaj ne na Hrvaškem. Bi
               pričakoval, da vlada posluje drugače in da se ne opredeljuje na tak način vjavnosti
               o, bi rekel, za enkrat menda doseženih rezultatih. Kajti nič od tega še ni
               potrjenega.</p>
               <p>Vsekakor bi rad še nekaj, da je ta hiša, ki bo pred odgovornostjo, da potrdi nekaj
               sporazumov, bi rekel, da je o tem obveščena prej, preden bomo izvedeli, da je nekaj
               potrdila hrvaška vlada ali hrvaški parlament. Mislim, da je treba za neko kulturo in
               pravo zaporedje dogodkov skrbeti tudi v tem smislu. Mislim, da je še zmeraj čas, da
               vlada, ki vodi te zadeve, poskrbi za pravo zaporedje dogovorjenih dogodkov, vkaterih
               se ne bomo pozivali k enostranskim korakom, ki naj bi vodili k zaupanju, ali pa
               kritizirali korakov, ki ne bodo vodili v to smer, in bi lahko prišli na tak način
               spet do trših pozicij. Jaz mislim, da je, ne bom rekel, da je boljši čas, ampak da
               jeskrajni čas, da se zadeve uredijo. Naša poslanska skupina bo to, kar bo prinesla
               vlada v to hišo, presojala s tega vidika, ali je mogoče doseči več, ali se s temi
               sporazumi presega stanje, kakršno je in stanje ni najboljše, ali to bistvene
               slovenske interese zadovoljuje in ali je to seveda za nas sprejemljivo. Jaz se
               izogibam besede ugodno. Sporazum, njegove rešitve morajo biti take, da bodo
               sprejemljive za obe strani in da bodo zato tudi seveda sprejete na obeh straneh.</p>
               <p>Mi samemu sporazumu ne bomo nasprotovali. Želimo pa, da čimprej dobimo pred
               odločanjem o tem jasen vpogled v celoto urejanja zadev s Hrvaško, ker menimo, da je
               to normalno, da je to koristno in da utegne biti to tudi učinkovito. Skratka, zadeve
               je treba pred javnostjo ali brez nje predočiti, oceniti. Jaz bi rad videl oceno
               vlade, kaj meni, kaj je kje dosegla, kaj je zanjo še sprejemljivo, česa ne misli
               sprejemati. In seveda se bo treba ob tej priliki tudi spomniti, kakšna so bila glede
               različnih vprašanj že tu sprejeta izhodišča. Teh ni bilo sprejetih malo oziroma so
               zdaj tudi še zavezujoča. Torej, mi bi si želeli, da bi v interesu prebivalstva, ki
               živi ob meji na obeh straneh, da bi čimprej prišlo do ureditve teh vprašanj, ki bodo
               ne samo olajšala življenje, ampak ga bodo tudi spravila na višjo kakovostno raven, in
               vidimo v tem možnost ene lepe razvojne ozmoze čez mejo v obeh smereh. Ampak, ker
               imamo zdaj priliko, da vidimo celoto, bi predlagal, da o tem zaporedju naprej
               odločamo in da si ne dajemo nobenih podlag za to, da bi se spraševali,ali smo se
               odločili prav ali ne. Prilika za pravo zaporedje je.</p>
            </sp>
            <sp xml:id="SDZ3-Redna-07-2001-07-19.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vsi predstavniki poslanskih skupin so predstavili stališča, tako da
               prehajamo na razpravo poslank in poslancev. Prejeli smo zelo veliko pisnih prijav k
               razpravi. Ker se ura bliža že popoldanskemu delu, dovolite, da v tem delu preberem
               zaporedje poslancev, ki so se priglasili k razpravi. Najprej bo razpravljal gospod
               Jože Avšič, potem gospod Bogdan Barovič, gospod Sašo Peče, gospod Stanislav Brenčič,
               gospod Dorijan Maršič, gospod Andrej Vizjak, gospod Franci Rokavec in gospod Valentin
               Pohorec. To so pisne prijave, ki omogočajo neomejeno razpravo v popoldanskem delu.</p>
               <p>Glede na to, da ob 13. uri začnemo s popoldanskim odmorom, sprašujem prvega
               razpravljavca ali bo do 13. ure uspel. Gospod Avšič ne bo uspel, tako da potem
               prekinjam dopoldansko zasedanje. Nadaljujemo ob 14.30 uri. Hvala lepa.</p>
               <stage>(Seja je bila prekinjena ob 12.55 uri in seje nadaljevala ob 14.36 uri.)</stage>
            </sp>
            <sp xml:id="SDZ3-Redna-07-2001-07-19.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani poslanci, spoštovane poslanke, spoštovani gostje. Nadaljujemo s
               popoldanskim delom zasedanja. Ugotavljali bomo navzočnost in vljudno prosim, da
               vstavimo kartice oziroma s pritiskom na tipko "kvorum" ugotovimo našo prisotnost v
               dvorani. Ugotavljamo navzočnost. Navzočih je 51 poslank in poslancev, kar pomeni, da
               je državni zbor sklepčen in lahko odloča.</p>
               <p>Preden dam besedo gospodu Avšiču, dovolite, da vam prenesem sporočilo predsednika
               državnega zbora, da se nam bo predsednik vlade, dr. Janez Drnovšek, pridružil po
               koncu seje vlade, predvidoma ob 16.30 minut. Besedo ima gospod Jože Avšič.
               Izvolite.</p>
            </sp>
            <sp xml:id="SDZ3-Redna-07-2001-07-19.sp34">

               <speaker>JOŽE AVŠIČ:</speaker>

               <p>Hvala za besedo. Kolegice in kolegi. Danes je bilo že kar nekajkrat omenjena
               odločitev ustavnega sodišča kot ena od podlag za to, da lahko obravnavamo sporazum in
               da lahko o njem tudi glasujemo. Kot prvopodpisani na to pobudo želim informirati
               zlasti tiste, ki ne poznajo predhodne zgodbe, zakaj se je to sploh zgodilo, o
               nekaterih dejstvih, ki so vplivala na to, da smo se odločili za tako nenavadno
               potezo, da je 30 poslancev tega parlamenta podpisalo pobudo in to tistih 30, ki smo
               se v bistvu strinjali in podpirali sporazum in njegovo ratifikacijo.</p>
               <p>Vseskozi in v vseh fazah, ki smo jih dali skozi proceduro v parlamentu, je viselo v
               zraku vprašanje, ali je sporazum ustaven ali ni. To je bil glavni in temeljni razlog,
               poleg morda tudi drugega razloga, da takrat dve vladni stranki nista bili usklajeni,
               vendar mislim, da je bilo to drugotnega pomena. Kajti to, da se je tako v parlamentu,
               v razpravi, kot tudi na nekaterih posvetovanjih in tudi javno v medijih spraševalo,
               ali je sporazum ustaven ali ni ustaven, zlasti pa njegov 1. člen, je narekovalo
               tovrstno akcijo.</p>
               <p>Mislim, da je bila ta akcija dobra in uspešna. Kajti skoraj si upam predvidevati, da
               bi danes zelo težko razpravljali o tem sporazumu, ne glede na to, da so aktualna
               politična situacija in razmerja drugačna kot pred letom ali dvema. Kajti ustavno
               sodišče je v svoji odločbi, poleg že nekaterih citiranih mnenj, zapisalo nedvoumno
               to, da je sporazum ustaven in da ni v nasprotju z ustavo in s temeljno ustavno
               listino.</p>
               <p>V izogib kakršnimkoli polemikam o tem, da nismo dobro vprašali sodišča in da smo
               vprašali samo za 1. člen, pa naj povem, da se je naša prvotna vloga, ki je
               opredeljevala to ustavno pobudo, glasila tako oziroma zaprosili smo takole:
               "Podpisani poslanci državnega zbora predlagamo ustavnemu sodišču, da izreče mnenje,
               da niti 1. člen sporazuma med Republiko Slovenijo in Republiko Hrvaško o obmejnem
               prometu in sodelovanju, niti sporazum v celoti nista v neskladju z ustavo." Niti
               sporazum v celoti. To je bilo januarja leta 2000. Vendar pa je kmalu zatem sodnik, ki
               mu je bila očitno ta naloga dodeljena, to je bil dr. Janez Čebulj, poslal meni kot
               prvopodpisanemu pismo za zahtevo podopolnitvi te pobude in v enem delu se je ta
               dopolnitev nanašala samo na en nečitljiv podpis poslanca. Drugem del pa se je glasil
               takole: "Zato vas kot prvopodpisanega poslanca na podlagi tretjega odstavka 28. člena
               zakona in tako dalje, pozivam, da skupaj s podpisanimi poslanci dopolnite vloženi
               predlog tako, da opredelite, katere določbe sporazuma naj bodo predmet ustavnosodne
               ocenitve in s katerimi določbami ustave naj bi bile v neskladju ter zakaj."
               Obrazložitev tega je, da ustavno sodišče samo ne bo ocenjevalo tistih členov, za
               katere mi ne bomo dali pobude. Mi smo to dopolnitev poslali hitro. In potem smo še
               enkrat dopolnjevali in razjasnjevali našo pobudo. Zato je seveda silno čudno, da
               taisti gospod sodnik, ki je tovrstno zahtevo postavil, da se moramo natančno
               opredeliti, na kateri člen se ta pobuda nanaša, se potem v nadaljevanju ni držal
               tega, pač pa je ocenjeval tudi druge člene v svojem ločenem mnenju in problematiziral
               54. člen. Danes smo o tem že govorili, zato je prav, da opozorim tudi na ločeno
               pritrdilno mnenje sodnice Škrkove, ki je tudi ocenjevala 54. člen, in tudi v odločbi
               ustavnega sodišča tako piše, da ta ni v kontekstu in v nasprotju s temeljnim
               vprašanjem, ali je prvi 1. člen in sporazum v celoti protiustaven. Torej toliko, v
               izogib kakršnimkoli vprašanjem.</p>
               <p>Seveda drugo vprašanje in druga mnenja, ki so bila negativna v tem primeru, so se
               nanašala bolj na procesno vprašanje in na to, ali je postopek še veljaven, kajti od
               30 podpisanih poslancev nas je ostalo v parlamentu takrat oziroma v tem sestavu še 20
               poslancev. Vendar moram tudi tu povedati, da smo takoj po izvolitvi in ponovni
               pridobitvi mandata v parlamentu povprašali ustavno sodišče, ali je potrebno dopolniti
               manjkajoče podpise z novimi podpisi, kar bi bilo nedvomno lahko narediti, pa je bil
               odgovor, da ni potrebno, ker je postopek v teku. Se pravi, zadeva je bila že začeta
               junija lansko leto in seveda tudi pripeljana do konca.</p>
               <p>Drugi del dilem, ki se je pojavljal v razpravah okoli sporazuma, je bila tudi
               dilema, koliko je ta sporazum v skladu s schengenskim pravnim redom, ki ga bo
               Slovenija kmalu tudi prevzela. V zvezi s tem sem tudi sam, da ne bi bilo pomot, da ne
               bi bilo kakršnih koli dvomov o tem, zaprosil za mnenje, ki sem ga tudi od strokovnih
               ljudi pridobil. Mislim, da to mnenje vsi danes že dobro poznate, da ni v nasprotju s
               schengenskim redom. Evropa in schengenski pravni red pravzaprav sprejema tovrstne
               sporazume kot del prinešenega prava, ki ga država prinaša kot nova članica v Evropsko
               unijo. Šele, če tega ne bi storili, se bi pojavil problem, kajti v takem primeru
               potem vse članice Evropske unije morajo ratificirati tovrstni sporazum, kar bi bilo
               seveda bistveno težje ali pa skorajda nemogoče. Če kdo želi to strokovno mnenje, mu
               ga lahko tudi priložim, predlagam ali papokažem.</p>
               <p>Torej osnovna dilema, ki je bila vedno prisotna, je bila, ali je sporazum v skladu z
               našo ustavo ali ne. In zaradi tega sem prepričan, da smo storili prav in da so bile
               pravzaprav tudi nekatere zlonamerne opazke medijsko producirane, da smo poslanci, ki
               smo podpisali to pobudo, dejansko zavrgli njegovo sprejemanje za nedoločen čas
               oziroma za čas do njegove odločitve, da smo celo splavili ta sporazum in podobne
               zadeve.</p>
               <p>Pa še enkrat, prepričan sem, da brez mnenja, kakršnega imamo danes od ustavnega
               sodišča, bi zelo težko danes razpravljali in o sporazumu tudi sklepali. Vesel sem
               tudi dejstva, vsaj tako je bilo razbrati iz uvodnih stališč vseh poslanskih skupin,
               da večina vseh poslanskih skupin sporazum brezpogojno podpira ali pa tudi pogojno.
               Zato upam, da bo tudi sporazum danes zaključen. Seveda pa je potrebno poudariti, da
               bi bil lahko sporazum tudi takrat, ko smo ga prvič obravnavali, že sprejet, da bi
               imeli danes na meji bistveno boljše pogoje in da bi bila infrastruktura že
               postavljena, kajtipo tem sporazumu bo sledilo še kar veliko, veliko nalog za ureditev
               infrastrukture na 27 novih mejnih prehodih. Imeli bi že mešano komisijo, ki bi
               verjetno že lahko obravnavala številne zahteve in vloge nekaterih obmejnih občin, češ
               da je teh 27 mejnih prehodov premalo. Tudi jaz poznam nekaj primerov, kjer se kažejo
               nove potrebe, vse to bi že lahko storili. Potrebno je vedeti, da so se spreminjale
               razmere v času od sklepanja tega sporazuma pa do danes in da so danes nekatere
               potrebe na nekaterih območjih, zaradi zgoščevanja prometa na mednarodnih in
               meddržavnih mejnih prehodih, še večje.</p>
               <p>Upam, da bo sporazum sprejet, da bo mešana komisija čim hitreje pričela z delom in
               da bo seveda tudi obravnavala vse tiste problematične zadeve ali pa ne dovolj dobro
               narejene, ki se bodo kot take morda v njegovi praksi pokazale. Toliko za zdaj in
               hvala lepa.</p>
            </sp>
            <sp xml:id="SDZ3-Redna-07-2001-07-19.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvajanju gospoda Avšiča, želi replicirati gospod Jelinčič.
               Izvolite.</p>
            </sp>
            <sp xml:id="SDZ3-Redna-07-2001-07-19.sp36">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospoda Avšiča bi opozoril na nekaj, ob tem ko je rekel, da če
               ratificiramo SOBS, da torej prinesemo v Evropsko unijo, to se pravi v okvir
               schengenskega sporazuma ta SOBS in ga Evropa enostavno prevzame. Dejstvo je, da dober
               gospodar za to, če nekomu nekaj da, verjetno nekaj zahteva. Zopet se je pokazalo, da
               Liberalna demokracija oziroma koalicija ni dobila nič za ogromno darilo, ki ga bo
               dala Hrvatom ali pa skratka ne bo dobila nič za državo. Prepričan pa sem, da bodo
               marsikateri posamezniki iz koalicijskih strank dobili od Hrvatov marsikaj za to
               veliko darilo.</p>
            </sp>
            <sp xml:id="SDZ3-Redna-07-2001-07-19.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji se je k razpravi prijavil gospod Bogdan Barovič. Izvolite.</p>
            </sp>
            <sp xml:id="SDZ3-Redna-07-2001-07-19.sp38">

               <speaker>BOGDAN BAROVIČ:</speaker>

               <p>Hvala lepa, gospa predsedujoča. Spoštovani poslanci, kolegice in kolegi, predstavniki
               vlade. Pozorno sem poslušal na začetku današnjega zasedanja državnega zbora gospoda
               Jelka Kacina, ki je med drugim omenil tudi to, da si želi, da bi bil tudi ob
               sprejemanju SOPS-a danes dosežen političen konsenz, kot je bil na odboru za zunanjo
               politiko, kjer je, če sem si dobro zapomnil, 13 članov glasovalo za, 2 pa sta
               nasprotovala.</p>
               <p>No, vesel pa sem tudi, ko sem prebral dodatno poročilo odbora za zunanjo politiko,
               da nista bili samo dve osebi, ki sta razmišljali nekoliko drugače, saj je iz množine
               v stavkih vidno, da jih je bilo več. Samo dva stavka bom citiral, če dovolite:
               "Nekateri člani odbora za zunanjo politiko so menili, da bi bilo modro ratificirati
               SOPS po doseženem kompromisu o določitvi državne meje, drugi pa, da bi bilo smotrno
               doseči načelen dogovor o določitvi državne meje še pred ratifikacijo sporazuma o
               obmejnem prometu in sodelovanju v državnem zboru."</p>
               <p>Zares pozorno sem se pogovarjal in poslušal poslanskega kolega, gospoda Avšiča, med
               odmorom zunaj pred tremi urami, ko mi je razložil zelo težak položaj ljudi, ki živijo
               na tako imenovanem obmejnem območju med republikama, državama Slovenijo in Hrvaško,
               in kako so ti ljudje ogorčeni in jezni, še predvsem na državni zbor, na tiste, ki
               živijo ali živimo v Ljubljani in ne vemo, kakšne težave imajo oni ob meji. Težave pa,
               kot je verjetno tako vam kot tudi meni znano, ponavadi naraščajo premosorazmerno s
               časom. In ravno te težave, ki jih imajo ljudje na obmejnem območju med Slovenijo in
               Hrvaško, so tiste, zaradi katerih se čudim, zakaj SOPS ni bil sprejet, ratificiran že
               leta 1997, zakaj ni bil ratificiran leta 1998, zakaj ni bil ratificiran leta 1999,
               zakaj ni bil ratificiran leta 2000 - šest neuspelih poskusov ratifikacije tega
               sporazuma je do sedaj že bilo. Kdo lahko jamči, da so trenutne razmere ravno prave in
               zrele za to, da bomo sporazum ratificirali tu in zdaj. Namreč, vprašam se, zakaj.
               Slišali smo obrazložitev, da zaradi strahu nekaterih poslancev v prejšnjem mandatu,
               strahu, da - nisem si ravno zapomnil - strahu pač, nekega strahu. Jaz vidim dva
               odgovora, ali je s sodstvom res nekaj narobe, da je bilo že šest neuspelih poskusov,
               ali pa je druga možnost, da ena in ista skupina ljudi zanalašč noče podpreti ali
               ratificirati sporazuma. No, ta druga opcija se mi ne zdi verjetna, kajti vsaj, ne
               vem, moja poslanska kolegica, Sonja Areh Lavrič ali pa Sašo Peče, pa tudi jaz, nismo
               bili takrat zraven in nismo mogli zanalašč nagajati.</p>
               <p>Zato se mi zdi, kar potrjuje govor vseh kolegov pred menoj, da je vrstni red
               dejansko zamenjan. Kajti težko si predstavljam, če bo dosežen sporazum o meji, in bo
               meja nekoliko drugačna, kako bomo lahko uveljavili že ratificiran sporazum o obmejnem
               prometu in sodelovanju. Ali pa obratno - ko je ta ratificiran, vemo, kje so ta
               obmejna področja. Zato se verjetno meja pač ne bo spremenila.</p>
               <p>Še eno načelno stališče je, ki pa, dovolite mi, da ga izrazim pač še enkrat, saj ga
               že dolgo nisem, po Cankarju iz njegovih Hlapcev, s stavkom, ki ga je Mežnar povedal
               gospodu Komarju, politiku, ki se je obračal pač tako, kakor je pihal veter. Rekel je:
               "Star sem in bolan, tri otroke imam, težko živim, a klečal pred človekom nisem
               nikoli." Hvala lepa za pozornost.</p>
            </sp>
            <sp xml:id="SDZ3-Redna-07-2001-07-19.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Sašo Peče. Izvolite.</p>
            </sp>
            <sp xml:id="SDZ3-Redna-07-2001-07-19.sp40">

               <speaker>SAŠO PEČE:</speaker>

               <p>Spoštovani prisotni. Verjamem v kvalitetne pravne akte, zato ne verjamem, da bo
               njegova vsebina kadarkoli dejansko zaživela navkljub njeni poanti, vsebini, češ da
               naj bi ta pravni akt omogočal lažje življenje v obmejnih občinah.</p>
               <p>Veste gospodje, vsi, ki tu sedimo, poznamo in vemo, kakšno zakonodajo v okviru
               našega državnega zbora sprejemamo. Sprejemamo tisto zakonodajo, kjer se čez mesece in
               mesece ponovno srečamo z zakonom o spremembi in dopolnitvi. Skratka, žal mi je, da
               predlagatelji zakonov, v tem primeru zakona, ki ga imamo pred sabo, torej
               ratifikacijo sporazuma o obmejnem sodelovanju, se na tak pravni akt ne pripravijo
               bolje.</p>
               <p>Toda, da gremo počasi na vsebino. Nekaj govornikov pred mano je govorilo, kako
               pomembna je ta vsebina predvsem za občane, krajane tistih okoliških, obmejnih občin,
               do katerih bo imel težnje ta sporazum, kako nestrpno pričakujejo dobrobiti tega
               sporazuma. Veste, država mora v prvi fazi preko svojih fiskalnih in monetarnih
               ukrepov skrbeti za zadovoljevanje vseh občanov. Za to ima na razpolago ogromno
               instrumentov. Žal, po mojem prepričanju, ni edini in ni osnovni instrument zunanje
               politike.</p>
               <p>Torej, za dobrobit vseh regij v Republiki Sloveniji morajo predvsem skrbeti
               selektivni, finančni in pa davčni ukrepi, ki se jih ta vlada brani. In kaj naredi na
               področju selektivne davčne politike, smo lahko razbrali iz predloga za proračunski
               memorandum 2002/2003 - še dodatno obdavči. S tem sem hotel samo povedati, da to ni
               prava pot, kako bi si lahko pridobivali poceni politično popularnost, češ da to
               moramo sprejeti zaradi tega, ker bomo s tem izboljšali življenje tistih krajanov, ki
               živijo na obmejnih občinah. To je kratko in jedrnato rečeno zelo poceni politična
               demagogija. Slovenija, gledano generalno, in pa njene lokalne skupnosti, ki mejijo
               oziroma ki so zajete v ta sporazum, s tem ne bodo dosegle ničesar. Slovenija zato
               zadevo izgublja. Pridobiva Hrvaška. In žalostno je, da se slovenska vlada in pa
               pristojno resorno ministrstvo ukvarja z vprašanjem obmejnega sodelovanja posamično in
               ne v kompletu z ostalimi odprtimi vprašanji, ki jih imamo z Republiko Hrvaško kar
               nekaj in ki kažejo potrebo po reševanju le-te od obdobja osamosvojitve dalje. Po
               prepričanju Slovenske nacionalne stranke, kakor so govorili govorniki pred mano, bi
               bilo smiselno celotno problematiko z Republiko Hrvaško, ki seveda je pomembnega
               pomena, reševati v kompletu. Hočem povedati to, da Slovenija za ceno svoje
               popularnosti in izgleda v Evropski uniji ne bi smela popuščati na enem
               najpomembnejših državotvornih vprašanj, to je ozemeljske celovitosti. Navkljub 59.
               določbi oziroma 59. členu obravnavanega sporazuma, zelo kratek je, določbe tega
               sporazuma v ničemer ne prejudicirajo določitve in označitve državne meje med
               pogodbenicama. Naj v zvezi s tem povem, da akt, ki ga sprejemamo, ima v svoji vsebini
               oziroma naslovu govor o obmejnem prometu. Govorimo o pravilih in pa o obnašanju na
               področju, ki se nahaja ob meji. Toda Slovenija še nima določene meje. Veste, to je
               približno tako, kot da bi določili pravilo obnašanja,kako se obnašati na avtobusu,
               nimamo pa še avtobusov. Gre za določeno hierarhijo oziroma pravilno terminsko
               sprejemanje določene zakonodaje. V Slovenski nacionalni stranki smo prvi za to, da se
               določi poštena meja na morju in na kopnem. Toda, da se določita meja, ki ne bo v
               sramoto državi Sloveniji, ne državljanom Republike Slovenije in ne vsem ostalim, ki
               spremljajo naše aktivnosti. In po našem prepričanju ravno zaradi tega, ker tale zakon
               oziroma ratifikacija oziroma SOBS po našem mnenju posega v mejo Republike Slovenije,
               kajti s tem se določa, da v nekem okviru se bodo morala odvijati pravila, ki so
               določena v tem SOBS-u, bomo s tem popustili pri vprašanju naše ozemeljske
               celovitosti. In na račun česa? Na račun sposobnosti oziroma lažnega prikazovanja
               sposobnosti slovenske diplomacije v tujini. Se vam zdi to vredno, gospodje in gospe,
               ki ste predlagali omenjeni akt oziroma, ki ste danes nasledniki, predlagatelji tega
               akta? In vsi tisti, ki ta akt podpirate? V Slovenski nacionalni stranki ga seveda ne
               bomo podprli, ker se nam zdi vprašanje enovitosti slovenskega ozemlja prepomembno.
               Približno enako dejstvo je omenjeno tudi v odločbi ustavnega sodišča, kjer je, tako
               kot je bilo iznešeno v mnenju poslanske skupine, bilo praviloma povprašano za mnenje
               o ustreznosti 1. člena SOPS-a <stage>(SOPS ima, mislim, da približno 60 členov)</stage>, in temu
               primeren je tudi odgovor ustavnega sodišča, ki v svojih prvih dveh alineah govori
               konkretno o 1. členu sporazuma. Vsi, ki danes zagovarjate SOPS, na čelu s slovenskim
               zunanjim ministrstvom, ki je na eni izmed sej odbora za mednarodne zadeve prikazoval
               kot odločbo ustavnega sodišča v pozitivni veji celotne vsebine odločbe oziroma
               SOPS-a, je, kratko malo rečeno, laž. S tem ste poskušali vi, vas 30 oziroma danes vas
               samo še 20 sedi, medpodpisniki zahteve po presoji ustavnosti zavajati slovensko
               javnost in pa tisti del slovenske politike, ki naivno sledi prepričanjem, ki jih
               iznašate vsakodnevno in na vseh matičnih odborih oziroma zainteresiranih delovnih
               telesih.</p>
               <p>Nevarnost se nam zdi ravno v 30. točki, čeprav je že bila izpostavljena, kjer nas
               ravno ustavni sodniki opozarjajo, da bodo posledice sprejema SOPS-a tudi ozemeljske
               in da je to izključno politična odločitev. Torej, ne govoriti, da so nam ustavni
               sodniki rekli, in da je 59. člen samega sporazuma v smislu, da ne posegamo v
               določitev meje. Ustavni sodniki nas opozarjajo.</p>
               <p>Pravilna pot in pot, za katero smo si prizadevali v okviru slovenske nacionalne
               stranke že ob sprejemu dnevnega reda, ko smo predlagali, da se obravnavanega akta ne
               uvrsti na dnevni red je, da se z njim najprej temeljito, recimo temu, seznanimo vsi
               poslanci, da se z njim seznani strokovna javnost in šele potem ustrezno ukrepamo.
               Kajti to bi bil primeren način, glede na to, da danes govorimo o ozemeljski
               celovitosti in da danes ozemlje Republike Slovenije, ki je še nedavno spadalo pod
               piransko občino, ki je bilo slovensko, ga dajemo Hrvatom - tega ne bi smeli sprejeti.</p>
               <p>V slovenski nacionalni stranki smo prav tako poskušali na različne načine, v obliki
               komuniciranja znotraj poslanske skupine, doseči tisti način odločitve, ki bi
               izkazoval resnično voljo vsakega posameznega poslanca. V poslovniških določbah smo
               gledali možnost tajnega glasovanja, kajti prepričani smo, da če bi danes glasovali
               tajno o SOPS-u, le-ta ne bi bil sprejet. V kolikor politični veljaki, vodje
               poslanskih skupin ne bi imeli vpogleda v glasovanje posameznih poslancev, bi se
               rezultat izkazal drugače. Kajti prepričan sem, da tako kot jaz vsi vi veste, da bomo
               s tem aktom danes, žal, dali Hrvaški zeleno luč za naše ozemlje. Mislim, da je to
               škoda, ki se je ne da označiti z besedami, kot jih je povedal vodja poslanskega kluba
               Slovenske nacionalne stranke Zmago Jelinčič, da gre za črn dan. Dejansko bomo s tem
               posegli v prihodnost, v prihodnost Republike Slovenije, ki bo vedno manjša.</p>
               <p>Pred odločitvijo o vaši podpori ali ne podpori temu aktu, vas resnično prosim, da se
               ob temu zamislite in sami pri sebi premislite, ali je za ceno popularnosti nekega
               vrhovnega voditelja neke države primerno izgubljati kvadraturo Republike Slovenije in
               pa s tem, kar je po našem mnenju, tudi izhod na odprto morje. Praviloma bi moral
               državni zbor potrditi mejo med Republiko Slovenijo in Republiko Hrvaško in ko bi bila
               ta fiksno določena, šele takrat, določiti pravila igre, ki se odvijajo na tem
               področju. To je pa našem mnenju edino logična in edina pravilna pot za neko pravno
               državo, ki temelji k ohranitvi svoje ozemeljske celovitosti. Hvala.</p>
            </sp>
            <sp xml:id="SDZ3-Redna-07-2001-07-19.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Stanislav Brenčič. Izvolite.</p>
            </sp>
            <sp xml:id="SDZ3-Redna-07-2001-07-19.sp42">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. Spoštovane kolegice in kolegi,
               spoštovani predstavniki vlade.</p>
               <p>Namen tega sporazuma, o katerem teče danes ponovno beseda, vsaj tako kot ga
               sprejemam in razumem jaz, naj bi bil za večino dobro mislečih državljank in
               državljanov Slovenije pozitiven in dobronameren. Čeravno je treba tukaj povsem jasno
               povedati, da bi ljudje, ki živijo ob meji, z malo več dobre volje upravnih organov
               ene ali druge države, ne imeli težav, ki so danes prisotne.</p>
               <p>Vendar pa je ta sporazum, predvsem v veliko večji meri koristen za Republiko
               Hrvaško, ki pa po mojem prepričanju, po njegovem sprejetju ali ratifikaciji, če temu
               tako rečemo, še posebno iz dosedanjih ukrepov Republike Hrvaške, ne bo kazala niti
               najmanjše potrebe več po tem, da se vnaprej uzorpirana mejna črta v delu Istre in na
               morju kakorkoli spreminja. To uzorpirano mejno črto je ena od pogodbenic tako rekoč z
               deklaracijo sabora leta 1999 tudi dejansko določila in ni se potrebno vprašati, ali
               so prizadevanja hrvaškega premiera Račana prizadevanja ali je to igra z naprej znanim
               rezultatom. Ta rezultat je seveda že bil tako rekoč včeraj potrjen v odboru sabora za
               mednarodne odnose.</p>
               <p>Sprejemanje oziroma ratifikacija tega sporazuma ima vsled tega dejstva nepravi
               vrstni red. V vsakem primeru bi bilo potrebno najprej določiti mejno črto, šele potem
               ob njej sprejeti sporazum o sodelovanju ob tej meji. Posebno še, če to gledamo iz
               izhodišča ali ustroja slovenske države, ki svoj ustroj navsezadnje temelji tudi na
               temeljni ustavni listini in se tako tudi obnaša. Posledično bo ta sporazum, katerega
               namen je za našo stran povsem nekaj drugega kot pa vzpostavitev uzorpirane mejne črte
               v Istri na morju, katero sem že omenil, s strani Republike Hrvaške,omogočil prav to.
               S tem bomo kot država Slovenija izgubili del avtohtonega ozemlja, na katerem so
               stoletja živeli Slovenci in živijo Slovenci, in tako izgubili nov košček svojega
               ozemlja.</p>
               <p>Zgodovina je tako hotela, da so ljudje v tem okolju - govorim o slovenski Istri - v
               Istri in ob morju skozi stoletja živeli v sožitju brez občutka meje, ker je nikdar ni
               bilo. Tudi niso imeli izdelanega izrazitega čuta ali pripadnosti tej ali oni državi,
               ker tega ni bilo potrebno. Vendar mi smo se odločili, da bomo imeli samostojno
               državo, imamo jo 10 let, in s tem potrebujemo tudi v tem delu mejo. Ta meja ali mejna
               črta pa naj bo taka, da je ljudje ob njej ne bodo čutili, da ne bo bolela. Tako kot
               je vzpostavljena sedaj, bo ta meja bolela in jo bo ta sporazum lahko samo nekoliko
               lajšal.</p>
               <p>To, kar lahko razberem iz poročanja medijev v zvezi s sporazumom o meji v Istri na
               morju, pomeni, vsaj kar se tiče mene, in predvsem meja na kopnem, neodgovorno dejanje
               naših pogajalcev, kar je močno nasprotno z duhom primorskih partizanov in še bolj z
               duhom vsega spoštovanja vrednega Rudolfa Maistra. Dragonja nikoli in nikdar ni bila
               ločnica, ne upravno, ne katastrsko in še manj narodnostno. Če bo Dragonja postala
               ločnica sedaj, bo bolela.</p>
               <p>Nekaj poslancev nas je prav zaradi zgodovinskega dejstva, povezanega z bivanjem
               ljudi na tem območju, želelo zaščititi nacionalni interes države Slovenije s tem, da
               smo s proceduro v državni zbor vložili resolucijo o meji v Istri na morju, s katero
               bi državi omogočili trdna izhodišča za določanje mejne črte tudi po sprejemu tega
               sporazuma in tudi v primeru arbitraže, za katero sem jaz pri sebi povsem siguren, da
               bo morda kot ukrep potrebena. Žal se te resolucijo ni hotelo oziroma se je ni
               omogočilo, da bi se jo obravnavalo pred sprejemanjem in obravnavo sodstva.</p>
               <p>Za državo Slovenijo pomeni, ne glede na namen resolucije oziroma sporazuma, njegov
               sprejem pred določitvijo mejne črte med državama pogodbenicama žalosten dogodek, vsaj
               tako ga vidim jaz. Predvsem žalosten dogodek v tem, da ta država v 10-ih letih svoje
               samostojnosti ni uspela vzpostaviti po svoje suverenosti na avtohtonih slovenskih
               ozemljih, ne le v Istri in na morju, ampak vključno tudi s Hotizo in Razkrižjem. Mene
               ob tem početju, ne glede na to, če me kdo zasmehljivo gleda in če se nekdo poskuša
               vključevati iz klopi, ne veže noben dogovor ali sporazum med določenimi partnerji in
               tudi ne koalicijski sporazum. S tem ne želim škodovati ne koaliciji, ne svoji
               stranki, še najmanj pa želim škodovati državi kot celoti in našim zanamcem. Zato bom
               z vso zavestjo glasoval proti resoluciji. Hvala.</p>
            </sp>
            <sp xml:id="SDZ3-Redna-07-2001-07-19.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Dorijan Maršič. Izvolite.</p>
            </sp>
            <sp xml:id="SDZ3-Redna-07-2001-07-19.sp44">

               <speaker>DORIJAN MARŠIČ:</speaker>

               <p>Hvala za besedo, gospa podpredsednica. Spoštovane kolegice in kolegi. Prihajam iz
               okolja, ki že nekaj let pričakuje sprejem ratifikacije tega sporazuma, iz občine
               Koper, ki ima, kar se tiče teh sporazumov, že izkušnje, še posebej s sosednjo
               Italijo. Zaradi tega se toliko bolj, seveda, zavedamo pomena, ki ga ima ta sporazum
               za ljudi, ki živijo ob meji. Ne gre samo, seveda, za krajane posameznih krajevnih
               skupnosti v mestni občini Koper, gre za približno 250 tisoč ljudi, ki tako ali
               drugače živijo in delajo na območju meje med Republiko Slovenijo in Hrvaško.</p>
               <p>Tudi mi smo se spraševali, zakaj toliko let in toliko časa, za to, da parlament
               končno razpravlja o ratifikaciji. Tudi nam se je od zunaj, posebej, ker nismo bili v
               parlamentu, zdelo, da politične volje v parlamentu tedaj ni bilo, danes pa je, in
               smo, seveda, zadovoljni, da je to tako. Mislim, da so tudi vsi pomisleki, ki so bili
               v teh letih v parlamentu tako ali drugače predstavljeni, tudi z odločbo ustavnega
               sodišča odpravljeni.</p>
               <p>Če se bolj osredotočimo na to, kaj SOBS pravzaprav omogoča, je to promet oseb med
               obmejnima območjema. Izboljšal naj bi razmerje obmejnega prebivalstva, prosto
               gospodarsko sodelovanje, sodelovanje obmejnih lokalnih skupnosti. Za nas iz obale je
               še posebej pomemben tisti del, ki govori o ureditvi obmejnega morskega ribolova in
               pomorskega prometa in marikulture, prav tako pa, seveda, vse tiste težave, dnevne, ki
               se tako ali drugače dotikajo zdravstva, veterine itn.</p>
               <p>Uvedba mejnih prehodov za mejni promet, seveda, ta ukrep je nujen. Marsikje, ne samo
               na našem koncu, imamo tako imenovane mrtve žepe, ki so nastali z nastankom meje, in
               glej slučaj, to so prav najbolj nerazvita območja, tako naše občine kot tudi verjetno
               drugod po Sloveniji. Ti mrtvi žepi postajajo vedno večji problem in če se v kratkem
               ne bodo rešili, bo, seveda, nezadovoljstvo na meji toliko večje. Prav tako seveda,
               ker izhajam iz turističnega območja, me veseli, da bo ta sporazum omogočil izdajanje
               turističnih dovolilnic in omogočil kreiranje turističnih con, predvsem pa razvoj
               navtičnega turizma. In pa tisto, kar je morda včasih nelogično, da se to pravzaprav
               dogaja, nemotena oskrba prebivalstva z vodo, plinom, elektriko in
               telekomunikacijskimi storitvami. Vse to mimogrede zaradi tudi omahovanja države
               poskušajo lokalne skupnosti ob meji reševati bodisi z medsebojnimi sporazumi o
               čezmejnem sodelovanju ali pa tudi z nastavitvami projektov o euroregijah. Hitimo v
               Evropo, želimo si tudi v druge vojaško- politične integracije. In dobri in urejeni,
               ne bom rekel medsebojni, medsoseski odnosi, kot je Jelinčič prej usporaval, vendar
               dobre jih naredijo eni odnosi med državami, seveda od pogojev za hitrejši vstop v te
               gospodarske in vojaško - politične integracije. Pokazati moramo, da smo zreli za
               reševanje skupnih problemov ob medsebojnem spoštovanju temeljnih nacionalnih
               interesov. Pri tem pa ne pozabiti na teljudi, ki sem jih prej omenil, ki trpijo
               zaradi meje in to na območjih, ki so velikokrat pozabljena, in ki svoje tegobe
               velikokrat prenašajo tiho, brez velikega politiziranja, ti ljudje od nas pričakujejo,
               da bomo te probleme in težave odpravili. Predvsem zaradi njih ta sporazum podpiram in
               bom glasoval za. Mislim, da bi ta parlament tudi zaradi zunanje dignitete našega
               parlamenta ta sporazum moral ratificirati.</p>
            </sp>
            <sp xml:id="SDZ3-Redna-07-2001-07-19.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Andrej Vizjak. Izvolite.</p>
            </sp>
            <sp xml:id="SDZ3-Redna-07-2001-07-19.sp46">

               <speaker>MAG. ANDREJ VIZJAK:</speaker>

               <p>Hvala lepa, spoštovana podpredsednica državnega zbora. Predstavniki vlade, kolegice
               in kolegi. Sam bi izpostavil predvsem dva vidika tega sporazuma. In sicer, prvi vidik
               je tako imenovan državotvorni vidik, ki gleda na ta sporazum s fokusa države kot
               celote. Drug vidik je pa čisto lokalen vidik, vidik ljudi, ki živijo ob meji in
               seveda, vidik, ki nekako tangira posameznika malega, človeka. Če gledamo to zadevo
               skozi prizmo države, se nam dejansko tu poraja dvom oziroma poraja neka relacija tega
               sporazuma do sporazuma o določitvi meje. In tu se popolnoma strinjam z vsemi mojimi
               predhodniki, ki so govorili, da je nekoliko nenavadno, da govorimo o sporazumu pred
               tem, preden smo se dogovorili o meji. To ni običajno in zato se tudi odpirajo
               številne dileme s tega naslova. Vendar ne bi govoril toliko o tem, kajti o tem je
               bilo že dosti povedanega. Sam osebno prihajam z občine in pravzaprav sem tudi
               podžupan te občine, ki ima približno 10% vse slovensko-hrvaške meje. V bodoče bo ta
               občina imela tudi dve mejni kontrolni točki z Republiko Hrvaško izmed šestih
               slovenskih. To je občina Brežice. Dobro poznam ljudi in seveda tudi probleme teh
               ljudi, ki živijo neposredno ob meji. V preteklosti, to se pravi pred več kot 10 leti,
               meje med tema dvema takratnima republikama, Slovenijo in Hrvaško pravzaprav ni bilo
               čutiti. Ljudje so se prosto gibali, zaposlovali so se tu, živeli so na Hrvaškem,
               delali so v Sloveniji, kopico je dvolastnikov, celo takšni primeri so, da praktično
               slovenski državljan ne more v Slovenijo, če ne gre preko hrvaškega ozemlja. In s tem
               seveda mu je nastanek državne meje med tema dvema državama, med tema dvema
               potencialnima državama za vstop v Evropsko unijo, tudi precej zagrenil in otežil
               vsakdanje življenje.</p>
               <p>In tu je bistvo tega, da je na območju, na teh območjih ogromno nekih dvolastnikov,
               ogromno ljudi, ki jih veže vsakodnevni prehod te meje, bodisi živijo na Hrvaškem,
               delajo v Sloveniji, bodisi obratno, nenazadnje je v naši občini močno razvit turizem
               in trgovina, zelo odvisni smo kot občina in seveda tudi ljudje s svojo kupno močjo od
               hrvaških kupcev in seveda smo nekako gospodarsko in s tem tudi eksistenčno dosti
               povezani.</p>
               <p>Prepričan sem, da bo vstop Slovenije v Evropsko unijo pred Hrvaško, ki se bo zgodil,
               dejansko pozicijo teh obmejnih občin, bistveno, bistveno poslabšal, prav glede,
               možnosti prehajanja meje in seveda tudi ohranjanja in navezave novih gospodarskih
               stikov, tako na področju turizma in trgovine. Prav v tem vidim osnovno in bistveno
               poanto tega maloobmejnega sporazuma, katerega misel in cilj je, da tem ljudem olajša
               vsakodnevno življenje in da seveda tem ljudem tudi omogoča normalno življenje. Kajti
               marsikdo z resno državno mejo ima popolnoma onemogočeno življenje. Poznam ljudi, ki
               morajo danes iz svojega doma, stopijo na hrvaško stran in se morajo seveda zopet
               nazaj vrniti v Slovenijo.</p>
               <p>Ko analiziram ta sporazum s strani nekih prednosti, slabosti, nekih potencialnih
               nevarnosti in nekih potencialnih priložnosti, ocenjujem, da je ta sporazum za te
               ljudi, da tem ljudem ob meji olajša življenje. In zato je tudi moja odločitev v
               celoti na strani teh ljudi, s katerimi vsakodnevno tudi živim. In zato bom z veseljem
               ta sporazum tudi podprl.</p>
               <p>Nenazadnje pa ocenjujem tudi sam, da je v teh zapletenih časih, ko se slovenska
               vlada in hrvaška vlada pogajata o meji v tem ključnem strateškem slovenskem
               vprašanju, sploh v luči približevanja Evropski uniji, zelo pomembno, da storimo to
               gesto sodelovanja in pripravljenosti reševanja nastalih problemov in težav. In v tem
               vidim tudi neko simbolično noto današnje ratifikacije maloobmejnega sporazuma.
               Hvala.</p>
            </sp>
            <sp xml:id="SDZ3-Redna-07-2001-07-19.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Franci Rokavec. Izvolite.</p>
            </sp>
            <sp xml:id="SDZ3-Redna-07-2001-07-19.sp48">

               <speaker>FRANCI ROKAVEC:</speaker>

               <p>Hvala za besedo, gospa podpredsednica. Spoštovane poslanke in poslanci. Mislim, da je
               državni zbor danes pred eno zelo pomembnih odločitev, eno od ključnih odločitev
               države Slovenije od njene samostojnosti dalje.</p>
               <p>Namreč dejstvo je, da je ratifikacija maloobmejnega sporazuma to državo in tudi ta
               državni zbor na nek način že zaposlovala zadnja štiri leta. Ob tem pa mi dovolite, da
               dam majhno pripombo, da sedanji parlament oziroma tudi predsednik parlamenta ni
               izkoristil tiste ključne vloge parlamenta pri tako pomembnih odločitvah. Prepričan
               sem, da parlament vtej fazi kot v fazi časovne dinamike, kdaj sprejemati, kdaj je
               najboljši trenutek za ratifikacijo SOPS-a, seveda tudi v povezavi z dogovarjanjem o
               meji kot tudi pri dogovarjanju o nuklearki Krško, ni izpolnil svoje vloge, da bi bil
               v polnem sopartner pomenu vladi. Tu se na nek način moramo zgledovati po hrvaškem
               saboru, kjer je na nek način bistveno boljša usklajenost, ki daje pogajalski skupini
               tudi boljšo pozicijo. Ne nazadnje mi dovolite, marsikaj bi s kompletnim informiranjem
               na odboru in medsebojnim informiranjem bilo prihranjenega, da ne bi bilo treba tudi
               nasprotni pogajalski strani izročati vseh naših stališč. Mislim, da tu dejansko
               parlament ni opravil celotne vloge.</p>
               <p>Glede tega me veseli napoved, da se nam bo predsednik vlade le pridružil ob 16.30
               uri in da bomo na nek način iz prve roke slišali, kakšna so dejansko trenutna
               pogajalska izhodišča in kakšna je tudi dinamika sprejemanja na naši ravni paketa
               dokumentov kot tudi na drugi strani, na strani Republike Hrvaške.</p>
               <p>Ureditev maloobmejnega sodelovanja med obema državama je sigurno nujno potrebna. Tu
               obžalujem, da je bil vrstni red napačen, tako kot je bilo danes že večkrat omenjeno.
               Najprej bi se morali državi dogovoriti o meji, šele temu bi sledil dogovor o
               maloobmejnem sodelovanju in prometu.Predvsem pa ključ vseh zapletov v vsem dosedanjem
               obdobju vidim prav v tem napačnem vrstnem redu, ki se je dogajal ves ta čas.</p>
               <p>Namreč, prepričan sem, da tudi država Slovenija ni zagotovila maksimalno vseh
               potrebnih pogojev ljudem brez ratifikacije maloobmejnega sporazuma za boljše
               življenjske pogoje ob meji. Tudi tu so sosedje odigrali boljšo vlogo do prebivalcev v
               obmejnih območjih. Namreč, prepričan sem, da ni ključno vprašanje o vseh zapletih
               ratifikacije maloobmejnega sporazuma, ali je bila bojazen ustavnosti oziroma
               neustavnosti tega sporazuma, ampak predvsem vprašanje, ali bo zaradi napačnega
               vrstnega reda ratifikacija, kar je možno, prejudicirala dogovor o meji.</p>
               <p>Če beremo, in ne samo to, namreč, v ločenih mnenjih ustavnih sodnikov, in če se
               sklicuje - samo citiram - na mnenje dr. Janeza Čebulja in Lojzeta Janka, ki v prvi
               točki svojega ločenega mnenja govori - da citiram: "Vendar po mojem prepričanju
               sporazum k temu na območju, kjer ni soglasja o tem, kjer poteka meja, ne bo prispeval
               v delu, v katerem se nanaša na morje, ker meja ni bila določena, pa je koristnost
               njegove sklenitve z vidika nacionalnih interesov Republike Slovenije, če resno
               mislimo z izhodom na odprto morje, lahko celo vprašljiva." Namreč, o tem mnenju, tudi
               ločenem mnenju dveh ustavnih sodnikov je jasno zaznati, da ne bo, tudi v smislu
               reševanja, sodelovanja in prometa v maloobmejnem območju, če ne pride tudi do rešitve
               meje, prispeval na celotnem območju. Se pravi tistem območju, kjer je vprašanje,
               seveda, vprašanje meje, bodo ostajala vprašanja.</p>
               <p>Drugo. Tudi drugi ustavni sodniki, ki so glasovali, da sporazum ni neustaven, pa se
               sklicujejo na to, da dejansko obstajajo tudi možnosti, da se z ratifikacijo,
               predhodno ratifikacijo maloobmejnega sporazuma, preden bo tudi dogovor o meji,
               obstaja možnost tudi prejudiciranja določitve meje. Tukaj mi dovolite, da na kratko
               samo citiram izjavo oziroma stališče ustavne sodnice dr. Lukičeve, ki pravi: "Ustavno
               sodišče je presojalo le skladno s sporazumom, z ustavo in se ni spuščalo na presojo,
               kakšen vpliv bo sprejetje sporazuma imelo na pogajalska izhodišča." To je čisto
               normalno, saj ustavno sodišče je bilo vprašano za ustavnost sporazuma. Seveda pa
               potem v nadaljevanju trdi, da bi lahko na tak način sporazum vplival na pogajalska
               izhodišča z Republiko Hrvaško, tako na kopnem kakor tudi na morju. Če potem citiram
               še ločeno mnenje ustavnega sodnika dr. Odeta, ki prav tako pravi, predvsem pa
               poudarjam svoje stališče, da mnenje ustavnega sodišča o skladnosti sporazuma z ustavo
               in temeljno ustavno listino ne razbremenjuje zakonodajalca, da ocenjuje sporni
               sporazum s političnega stališča, torej stališča ali in v kolikšnem obsegu bi utegnil
               sporazum škodovati naši državi pri kasnejšem določanju oziroma ugotavljanju sporne
               meje. Se pravi, v celoti oziroma večinsko so ustavni sodniki, ki ni njihova naloga,
               da se spuščajo na politično raven, ampak na neki način sporočili parlamentu, da to je
               politična odločitev, ki lahko prejudicira tudi določitev bodoče meje. Tukaj bi na
               neki način dejansko oporekal vsem tistim, ki so danes že razpravljali, da je bila
               bistvena pripomba vseh, ki smo imeli, tudi v preteklosti pomisleke, ustavnost tega
               sporazuma. Ne. Bistven pomislek je bil ta, da lahko ta sporazum prejudicira dogovor o
               bodoči ureditvi meje. In kakor smo slišali včeraj s saborskih soban, v tem trenutku,
               za ta možen kompromis hrvaška vlada ni dobila pozitivnega mnenja. In tukaj se
               sprašujem, spoštovane poslanke in poslanci, ali ni mogoče v tem parlamentu
               pomanjkanja modrosti za časovno dinamiko sprejemanja ključnih odločitev na tem
               področju. Prepričan sem, da bi bila najbolj pravilna odločitev paketno sprejemanje
               odločitev, kakor na strani Slovenije, tako na strani Hrvaške. Kdorkoli se bo izločil
               s tega paketnega odločanja, v tem primeru, če se izloči sosednja stran, mi pa
               ratificiramo maloobmejni sporazum brez drugih odločitev tega parlamenta. Namreč, že
               kolega Brenčič je povedal, hrvaški sabor je jasno pred dvema letoma sprejel omenjeno
               deklaracijo o meji v piranskem zalivu. Tudi naša poslanska skupina je dala možnost,
               da bi zelo podobna odločitev in pa opredelitev našega državnega zbora bila ena od
               podlag tega državnega zbora in pa odločitev, politična odločitev in zaveza v primeru,
               če bi kdorkoli izigraval možen dogovor o rešitvi vprašanj meje med Republiko
               Slovenijo in pa Republiko Hrvaško. Za konec mi dovolite, da še enkrat apeliram, da bi
               parlament imel toliko moči, da bi se odločil za paketno sprejemanje dokumentov,
               seveda v dogovoru obeh strani, tako slovenske kot hrvaške. V nasprotnem primeru se
               bojim, da bo ratifikacija maloobmejnega sporazuma lahko naši državi pri določanju
               meje prej škodovala kot koristila. Hvala lepa.</p>
            </sp>
            <sp xml:id="SDZ3-Redna-07-2001-07-19.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvajanje gospoda Rokavca je sprožilo dve repliki, najprej gospod Kacin,
               potem gospod Avšič. Izvolite.</p>
            </sp>
            <sp xml:id="SDZ3-Redna-07-2001-07-19.sp50">

               <speaker>JELKO KACIN:</speaker>

               <p>Hvala lepa, gospa predsedujoča, podpredsednica državnega zbora. Želim ugovarjati delu
               razprave spoštovanega kolega Rokavca, zlasti v tistem delu, ko govori, da se državni
               zbor ni ukvarjal z odnosi s Hrvaško. To je izrazita neresnica in ta izjava je
               nekorektna.</p>
               <p>Razumem, da poslanci, ki prihajajo iz osrednjega dela Slovenije oziroma celo iz
               geometrijskega središča, niso zainteresirani za obmejna vprašanja, ampak kolega
               Rokavec sedi med dvema županoma, ki sta na sami meji, pred njim pa sedita dva člana
               odbora za zunanjo politiko iz slovenske ljudske stranke, se opravičujem, SLS + SKD -
               Slovenske ljudske stranke. Odbor se je ničkolikokrat še kako resno ukvarjal z odnosi
               z Republiko Hrvaško. In če je kdo skrbel za to, da smo se tu resno ukvarjali z
               bilateralnimi odnosi, je bil to dr. Franc Zagožen v prejšnjem sklicu, ne samo v
               državnem zboru, ampak tudi v vladi, in njegova stališča so bila načelna in so
               prispevala k oblikovanju našega odnosa do teh vprašanj.</p>
               <p>Zato se mi zdi, da je na nek način nekorektno po tolikih mesecih razpravljanja o
               ratifikaciji govoriti o tem, da se nismo ukvarjali z odnosi s Hrvaško. Še kako resno
               smo se ukvarjali z odnosi z Republiko Hrvaško.</p>
               <p>Zato mi dovolite, da kot predsednik odbora za zunanjo politiko pa prejšnji
               predsednik odbora za mednarodne odnose resnično ugovarjam lahkotnosti tovrstnih
               razprav v državnem zboru. To, oprostite, preprosto ni res! Vam se to lahko dozdeva,
               vam se to lahko zdi zanimivo tu razpravljati, ampak to je vendarle tudi odslikava
               razmisleka v državnem zboru. In za to vašo izjavo, oprostite, kolega Rokavec, ne
               stoji razmislek niti zgodovinska resnica, ampak kar preprosto domislek - in to ni
               dobro. Hvala lepa.</p>
            </sp>
            <sp xml:id="SDZ3-Redna-07-2001-07-19.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič, izvolite.</p>
            </sp>
            <sp xml:id="SDZ3-Redna-07-2001-07-19.sp52">

               <speaker>JOŽE AVŠIČ:</speaker>

               <p>Hvala lepa. V svoji repliki želim protestirati nad načinom interpretacije odločbe
               ustavnega sodišča in tudi ločenih pritrdilnih ali negativnih mnenj.</p>
               <p>Namreč, ne gre za to. Treba je prebrati celoto in potem iz tega izluščiti, o čem ta
               celota govori. Če se posamezni stavki berejo, se berejo seveda povsem drugače, kot če
               se prebere celovitost mnenj in odločbe. In ni res tako, kot si gospod Rokavec
               tolmači, seveda dopuščam pa možnost, da si tolmači po svoje. In tudi vsak od nas ima
               to svoje pravico si tolmači; resnica pa je, da je ustavno sodišče odločilo, da ta akt
               in njegov 1. člen, ki je bil spodbijan, ni v neskladju z ustavo in temeljno ustavno
               listino. Vse ostalo je del politike, s tem se strinjam, vendar mi nismo vprašali za
               politično mnenje ustavnega sodišča. Ustavno sodišče si je pač pravico vzelo opozoriti
               nas, da bomo v končni fazi odločali politično, vendar vemo vsi, da smo politiki, da
               je državni zbor najvišji politični organ države in da so vse odločitve v tem
               parlamentu politične. To ni nič novega in to vsi vemo. In da je vsaka odločitev, pač,
               predmete presoj in refleksov "za" in "proti". Tudi to ni nič novega.</p>
               <p>Paketno obravnavanje vseh treh sporazumov bi seveda pomenilo, da tega sporazuma o
               maloobmejnem sodelovanju verjetno še dolgo ne bi bilo, kajti postopek, ki je danes,
               je postopek pred vlado. Zadeva bo sledila v parlament v obravnavo in kjer se zlahka
               lahko zgodi, da bomo obravnavali enako težko - na eni in drugi strani - oba
               sporazuma: sporazum o nuklearni elektrarniin sporazum o meji. In to se bo vleklo. V
               spominu imam, da tudi ustavno sodišče v delu odločbe ugotavlja, da smo imeli z
               videmskim sporazumom še nedoločeno morsko mejo med Jugoslavijo in Italijo, pa smo
               vendarle z videmskim sporazumom uvedli režim maloobmejnega prometa in sodelovanja med
               Italijo in Jugoslavijo, od katere smo imeli koristi oziroma so imeli koristi predvsem
               prebivalci ob meji z Italijo.</p>
               <p>Tako tu ni nobenega dvoma, da to tudi mi lahko storimo, in prepričan sem, da bomo
               tudi to storili. Hvala.</p>
            </sp>
            <sp xml:id="SDZ3-Redna-07-2001-07-19.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, replika. Izvolite.</p>
            </sp>
            <sp xml:id="SDZ3-Redna-07-2001-07-19.sp54">

               <speaker>FRANCI ROKAVEC:</speaker>

               <p>Hvala lepa. Bom repliciral obema spoštovanima kolegoma poslancema. Najprej gospodu
               Kacinu. Namreč, moje stališče je bilo v tem smislu, da je v zvezi, ker sem govoril o
               paketnem reševanju problema, bil opazek oziroma opazka v tem smislu in očitek, da kot
               odbor za zunanjo politiko, kot državni zbor, ni ne glede na novi zakon o zunanjih
               zadevah kljub vsemu povabil vlade, predstavnike vlade in predsednika vlade, tako kot
               na sosednji strani na Hrvaškem, da bi bili seznanjeni tudi z izhodišči in dogovori o
               sporazumu o meji. Mislim, da bi bilo tudi zelo pomembno zaradi tudi odločanja danes,
               ki ga imamo v parlamentu. In ne glede na to, če odbor za zunanjo politiko ni
               eksplicitno po zakonu o zunanjih zadevah za to delo - mu izrecno ne nalaga.</p>
               <p>In drugo, gospod Avšič. Glejte, ustavno sodišče je dalo mnenje, ne odločbe. In
               drugo. Paradoks vsega tega je bil že danes večkrat povedan. Namreč tisti, ki ste
               vedeli in niste nikoli nasprotovali, da je predlog zakona o ratifikaciji sporazuma
               med Republiko Slovenijo in Hrvaško o obmejnem prometu in sodelovanju neustaven, ste
               vložili to pobudo za oceno in presojo ustavnosti. Tukaj se v mnenju mnogi ustavni
               sodniki tudi sami sprašujejo o tej logičnosti tega mnenja. Ampak jaz sem prej izrecno
               povedal, da bolj kot vprašanje ustavnosti tega zakona se je vedno pojavljal dvom, da
               ta odločitev, ker je bil napačen vozni red oziroma vrstni red dogovarjanja, kar je
               bilo danes že večkrat tukaj rečeno in povedano, lahko prejudicira določitev meje.</p>
               <p>Vemo, da je za Slovenijo ključen prost dostop na odprto morje do mednarodnih voda.
               To je ključna - ena od strateških nalog države Slovenije in v tem je bila ključna
               bojazen. Seveda, pobudniki za presojo mnenja pa na nek način, tudi preko presoje
               ustavnosti - se je lahko to bolj ključno bojazen in problematiko izrabilo v tej
               smeri, da se je marginalizirala. Namreč, potem - ja, saj sporazum je ustaven, ampak,
               seveda, vemo, kolikokrat je že država Slovenija izgubljala ozemlja, in to ni bilo nič
               neustavnega, ampak politično so bili narejeni zgrešeni koraki. Hvala lepa.</p>
            </sp>
            <sp xml:id="SDZ3-Redna-07-2001-07-19.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej ima repliko gospod Kacin, potem gospod Avšič.</p>
            </sp>
            <sp xml:id="SDZ3-Redna-07-2001-07-19.sp56">

               <speaker>JELKO KACIN:</speaker>

               <p>Hvala lepa, gospa podpredsednica. Dolžan sem replicirati spoštovanemu kolegu, ki se
               je odzval na mojo repliko, iz več razlogov. Predvsem še enkrat povem, ker me boli
               lahkotnost tovrstnega razpravljanja in to sprenevedanje, ki smo mu priča ure in ure.
               Današnja seja se je začela z uvodnim nastopom ministra, nakar je ta ista poslanska
               skupina sebi vzela čas, da se seznani z novimi dejstvi. Ne vem, kdo vas je s čim
               seznanil ali kdo vas s čim ni seznanil. Ampak govoriti o tem, da ne veste, kaj je v
               paketu, je preprosto najboljmilo rečeno sprenevedanje. Uporabil bi lahko težje
               besede.</p>
               <p>Spoštovani gospodje! Pred nekaj dnevi je bilo koalicijsko usklajevanje, koalicijsko
               kosilo. Predsednik vaše stranke je sedel tam, vodja vaše skupine je bil na kosilu
               tam. Česa vam tam niso povedali, se dogovorite vi med seboj. Jaz vem, kaj so vam tam
               povedali. Če opozicijske stranke, Nova Slovenija in Socialdemokratska stranka vedo,
               za kaj gre, potem je to, kar vi sedaj uprizarjate, čisto sprenevedanje. Zahteva, naj
               pride predsednik vlade povedati nekaj, kar ste že nekajkrat slišali, je legitimna
               zahteva. Ampak z moje strani vam povem, je nepotrebno sprenevedanje. Zato vam
               odgovorim na tisti del vaše razprave - paket.</p>
               <p>Kdor hoče vse ali nič, dobi nič. Če hočete paket, ga nikoli ne boste imeli.
               Slovenija je vedno, ko je bila pred zgodovinsko odgovornostjo, izbrala namesto paketa
               vrabca v roki in je zato napredovala. Tako smo storili na Brionih, tako smo storili
               takrat, ko smo morali spreminjati ustavo zaradi pridružitvenega statusa in še kdaj
               naprej. Zato je povsem legitimno, da se vi zavzemate za paket, da jurišate na nebo.
               Ampak to je pogubno in tisti, ki jurišajo na nebo, tja praviloma ne pridejo. To je
               vaš problem. Ampak tak način razprave po nepotrebnem obremenjuje državni zbor in nas
               seveda v očeh opazovalcev dela, oprostite, neiskrene. In to ni dobro za državni zbor.
               Če je to dobro za vas, je to vaša kalkulacija. Ampak opravičujem se vam, ker sem vam
               moral to povedati tako direktno. Hvala lepa.</p>
            </sp>
            <sp xml:id="SDZ3-Redna-07-2001-07-19.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej po vrsti. Gospod Avšič, potem gospod Pahor.</p>
            </sp>
            <sp xml:id="SDZ3-Redna-07-2001-07-19.sp58">

               <speaker>BORUT PAHOR:</speaker>

               <p>Hvala. Niti ne bom repliciral, kajti v zakonu o ustavnem sodišču in v sami ustavi
               natančno piše, kdo ima pravico in na kak način zaprositi za mnenje ustavnega sodišča
               v primeru ratifikacije mednarodnih pogodb, in si naj kolega Rokavec to prebere tam
               ali pa v mnenjih, ki so tudi zapisana. Hvala.</p>
            </sp>
            <sp xml:id="SDZ3-Redna-07-2001-07-19.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pahor, izvolite.</p>
            </sp>
            <sp xml:id="SDZ3-Redna-07-2001-07-19.sp60">

               <speaker>BORUT PAHOR:</speaker>

               <p>Gospa podpredsednica, gospe in gospodje! Vsakdo od nas ve, o kako pomembnem
               vprašanju danes odločamo. In sleherni od nas ima pravico zahtevati vse razpoložljive
               informacije in stališča, ki so pomembna za to, da bi kot posamezniki, mi kot
               kolektiv, odločal odgovorno. V tem smislu samo spominjam na stališče gospoda Kacina,
               da se je pristojni odbor večkrat in zelo ekstenzivno ukvarjal z vprašanjem
               ratifikacije.</p>
               <p>Poleg tega pa je bilo treba oceniti, kdaj, na kateri točki sodelovanje med vlado in
               parlamentom, ki imata vsak svoje pristojnosti, tako v vodenju pogajanj, kot v
               zaključku in ratifikaciji teh pogajanj, okrepiti. Mislim, da 100 sestankov ob
               nepravem času ne more nadomestiti sestanka, ki pride ob pravem času. Mislim, da je
               bil danes sestanek ob 9.00 uri, ki je bil sicer neformalne narave in je bil povezan z
               vprašanjem tudi pogajanj o meji, pravi sestanek ob pravem času, da je minister Rupel
               dal informacije, ki so bile potrebne in pomembne za to, da smo se znali odločiti, ali
               danes nadaljevati s to sejo ali ne in s tem vprašanjem. Dejstvo, da je predsednik
               vlade sprejel naše povabilo, da danes pride pred državni zbor in spregovori, kljub
               temu da mu po poslovniku to ni potrebno, kaže na to, da se vsi skupaj zavedamo te
               odločitve in da so izpolnjeni vsi pogoji za to, da jo odgovorno sprejmemo.</p>
            </sp>
            <sp xml:id="SDZ3-Redna-07-2001-07-19.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imam še tri prijavljene k repliki. Najprej gospod Peče, potem gospod
               Podobnik in gospod Brenčič. Tudi vi ste se prijavil k repliki. Hvala lepa. Umikate?
               Hvala lepa. Gospod Podobnik, izvolite.</p>
            </sp>
            <sp xml:id="SDZ3-Redna-07-2001-07-19.sp62">

               <speaker>JANEZ PODOBNIK:</speaker>

               <p>Hvala lepa, gospa podpredsednica. Na kratko bi rad repliciral kolegu Kacinu, ki me
               je presenetil s svojim izpadom, ko je napadel poslanskega kolega Rokavca, ki je pač
               predstavil svoj pogled. Dovolimo, da imamo svoja stališča v državnem zboru. Kolega
               Rokavec je iskreno govoril. Kolega Rokavec se ni sprenevedal in ni govoril iz neke
               lahkotnosti. Predobro ga poznam in vem, da tako nikoli ne bi nastopil.</p>
               <p>Lepo prosim, spoštovane kolegice in kolegi, da nam ne očitate dejstva, da smo danes
               ob tako pomembnem vprašanju v skladu s poslovnikom predlagali 20-minutni odmor, da se
               o tem vprašanju posvetujemo v poslanski skupini. Če je pa to nepotrebno
               sprenevedanje, potem pa res ne vem. Predsednik državnega zbora je tudi pozval, da je
               treba uporabiti vse načine, ki so v veljavi pri takem odločanju - in ključni način je
               čim več informacij.</p>
               <p>V poslanski skupini zelo pozdravljamo tudi odločitev predsednika vlade, da pride med
               nas in nam o vseh teh vprašanjih poda svoje poročilo. In če smo zelo iskreni, danes
               med delovnim pogovorom dopoldne smo slišali zelo pomembno informacijo, ne v začetku,
               deset čez deseto uro je prišla pomembna informacija, ne pa ob devetih.</p>
            </sp>
            <sp xml:id="SDZ3-Redna-07-2001-07-19.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej gospod Brenčič, potem gospod Pahor. Izvolite.</p>
            </sp>
            <sp xml:id="SDZ3-Redna-07-2001-07-19.sp64">

               <speaker>STANISLAV BRENČIČ:</speaker>

               <p>Hvala lepa, gospa podpredsednica. No, ob tem precej ritualnem ciničnem podcenjevanju,
               ki ga je kolega Kacin izrekel na račun gospoda Rokavca - pa to ni pomembno, ali je to
               gospod Rokavec ali je kdorkoli, gospod Kacin zna zelo lepo prizadeti človeka - bi
               povedal samo to.</p>
               <p>Ko sem kot prvopodpisani pripravljal resolucijo, o kateri naj bi se razpravljalo v
               državnem zboru, z enim samim namenom, da bom tudi sam lahko brez težav dal glas za
               ratifikacijo, sem pripravljal, neko gradivo. In nekoliko nazaj, sicer takrat ni bil
               spoštovani Kacin predsednik odbora za mednarodne odnose, je ta odbor za mednarodne
               odnose pod eminentnimi imeni, ki so danes predsednik državnega zbora, zunanji
               minister in tako naprej, sprejemal neka stališča in sklepe, ki so mnogo bolj
               radikalni, kot je ta paket, o katerem je govoril gospod Rokavec. Ampak to se je potem
               izgubilo, ker je bil čas drugačen. Gospod Jelinčič je ohranil svojo pokončnost.</p>
               <p>Gospod Kacin pa mi je zdaj neki dan, ko je seveda moja želja bila, da bi zadeva tudi
               okoli resolucije stekla, povedal tako: "Ko boste seznanjeni s tem, kaj prinaša
               sporazum o meji, bo glede na to, da bo ta sporazum tako ugoden za državo Slovenijo,
               "padli na rit"." Jaz sem resnično "padel na rit" in ob tem paketu bom še dvakrat
               "padel na rit". Hvala.</p>
            </sp>
            <sp xml:id="SDZ3-Redna-07-2001-07-19.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Pahor.</p>
            </sp>
            <sp xml:id="SDZ3-Redna-07-2001-07-19.sp66">

               <speaker>BORUT PAHOR:</speaker>

               <p>No, saj kolega Podobnik je sam, se mi zdi, potrdil moje mnenje, da smo zasedali ob
               pravem času. Včeraj te informacije, kolega Podobnik, ne bi bilo mogoče imeti.
               Informacija, ki je pomembno vplivala na našo odločitev, je bilo stališče, da hrvaška
               vlada danes kljub vsemu obravnava ta sporazum. Te odločitve včeraj ne bi bilo, zato
               tudi ni bilo smiselno, da se vodje poslanskih skupin neformalno posvetujejo. Vi pa
               veste, predvsem glavni predstavniki poslanskih skupin, da smo se zadnje čase
               dostikrat pogovarjali o tem, kdaj bi bilo primerno sklicati nek sestanek, na katerem
               bi ob pravem času sprejeli pravo odločitev. In danes ob devetih je bil tak
               sestanek.</p>
            </sp>
            <sp xml:id="SDZ3-Redna-07-2001-07-19.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospodu Pahorju želi replicirati gospod Jelinčič. Izvolite.</p>
            </sp>
            <sp xml:id="SDZ3-Redna-07-2001-07-19.sp68">

               <speaker>ZMAGO JELINČIČ PLEMENITI:</speaker>

               <p>Hvala lepa. Meni se je zdela razprava gospoda Rokavca zelo fer in odkrita. Skratka,
               misli tako, kot je povedal. Nefer se mi zdi govorjenje določenih poslanskih kolegov,
               ki bi mu to pravzaprav želeli preprečiti in ne dovoliti.</p>
               <p>Sam se tudi strinjam z gospodom Rokavcem, da državni zbor ni dovolj razpravljal o
               problematiki odnosov s Hrvaško. Odbor za mednarodne odnose je del državnega zbora.
               Mislim, da je tukaj bistveno širši gremij in da tudi tukaj so kakšni ljudje, ki
               razmišljajo kako drugače. To je tisto, kar je treba pogledati. Dejstvo je, da je
               hrvaški sabor razpravljal o zadevah s Slovenijo vsaj štiri do petkrat več, kot je
               Slovenija razpravljala o odnosih s Hrvaško. Zaradi tega so tudi rezultati takšni.
               Hrvatje bodo profitirali, mi bomo izgubili.</p>
               <p>Kot je kolega Pahor rekel, da je danes prišel gospod minister in nam je dal neke
               informacije, zaradi katerih naj bi se vse spremenilo in naj bi bilo vse v redu - jaz
               na to ne morem pristati. Kako naj kar na pamet verjamem ministru: saj je vse v redu,
               krasno je, danes bomo sprejeli mi, danes bodo Hrvatje podpisali, obe vladi bosta
               ratificirali, vse bo rešeno. Nič ne bo rešeno, gospa žlahtna. Nič ne bo rešeno in
               tudi problematika obmejnih krajev ne bo rešena, šele začela se bo in začela se bo
               tako v odnosu Slovenija in Hrvaška, kakor se bo začela v odnosu Slovenija-zahodna
               Evropa oziroma Slovenija-Evropska unija. Tukaj smo šele pri začetku in se strinjamin
               verjamem, da bo gospod Brenčič, kot je rekel, "padel na rit", ampak ne samo še
               dvakrat, mislim, da vsaj še desetkrat.</p>
            </sp>
            <sp xml:id="SDZ3-Redna-07-2001-07-19.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi je prijavljen še gospod Valentin Pohorec. Izvolite!</p>
            </sp>
            <sp xml:id="SDZ3-Redna-07-2001-07-19.sp70">

               <speaker>VALENTIN POHOREC:</speaker>

               <p>Hvala lepa. Spoštovani! Meja med Slovenijo in Hrvaško se je pač zgodila pred 10-imi
               leti. Ob mejo so bili ljudje nepripravljeni, ker je pač prišel nek dan, nek trenutek
               do nje, potem pa živeli sproščeno, svobodno, vsak na svoji strani in drug z drugim,
               kotje to normalno bilo v neki skupni državi.</p>
               <p>Živeti ob neurejeni meji, ob neurejenih vprašanjih, je, seveda, problem za tiste
               ljudi, ki tam živijo in na to opozarjajo in pozivajo tudi nas, da po svojih močeh
               oziroma po naših pristojnostih to enkrat razrešimo. Živeti ob meji, ki pa je urejena,
               kjer so odnosi med državama urejeni, pa je lahko tudi prijetno, lahko tudi neka
               dobrina, gibaš se sem in tja, ponekod te nihče več ne kontrolira, stopiš čez mejo, se
               pogovarjaš z ljudmi, hodiš na svojo zemljo na drugi strani ali pa obratno, pa je to
               nekaj povsem drugega.</p>
               <p>Tako mejo imamo s severno sosedo že prek 50 let. Take odnose smo vzpostavili takrat,
               ko je bila med Vzhodom in Zahodom še železna zavesa, ko so bile ob meji ponekod,
               kamor smo potovali, sicer s težavo, žične ograje in minska polja. To smo mnogokrat
               lahko videli tam proti Madžarski, Češki, Slovaški, kamor nas je, pač, pot nesla. V
               teh hladnih mednarodnih odnosih smo torej z eno sosedo lahko razrešili. Pričakujem,
               da se bomo v današnjem času, v tretjem tisočletju lahko mi tu danes dogovorili, da
               kaj podobnega storimo s sosednjo Hrvaško. To je naša naloga, naša dolžnost, naša
               pravica. Naša dolžnost predvsem do tistih ljudi, ki tam živijo, ki imajo probleme s
               to mejo, z nedorečenostjo, ki jim je to življenjski problem.</p>
               <p>Deset let je od tega, kar je ta meja nastala. Najbrž so bila prizadevanja vseh deset
               let, da se bi zadeve uredile, ampak ni bilo uspeha. Kot imamo informacije, se danes
               pospešeno rešuje vprašanje končne določitve meje s Hrvaško in nekatere informacije,
               kot nam jih bilo dano tudi danes tu s strani ministra, nas navdihujejo oziroma
               navdušujejo, mogoče -ne - ali pa vsaj zadovoljujejo, da bomo enkrat imeli te zadeve
               dokončno rešene.</p>
               <p>Menim, da bi ne glede na te pomisleke, ki so še, vendarle morali ta sporazum
               sprejeti in ljudi ob meji nekako odvezati teh problemov, ki jih imajo. Če jih
               primerjam z življenjem ob naši severni meji, kjer tudi sam živim, kjer se lahko
               prosto gibam in vse tisto, potem mislim, da smo dolžni to enkrat tudi narediti. Ob
               tem, da nam vlada in minister zagotavljata, da ne gre za določanje državne meje s tem
               sporazumom, ampak življenja ob meji. Če je to res - in nimam razloga, da ne verjamem
               - potem sem za to, da ta sporazum tudi sprejmemo.</p>
               <p>Menim, da bo to tudi en majhen korak v Evropo brez meja, v Evropo z mednarodnim in
               medržavnim sožitjem, kamor želimo in sodimo, da se ne bomo več vračali v tisto
               preteklost in govorili toliko o mejah, ki so bile tu in tam, vsaj za slovenski narod,
               gotovo tudi krivične. Meja pa je lahko tudi stičišče sožitja, medsebojnega
               spoštovanja, sodelovanja med narodi in sam mislim, da si to Slovenci in Hrvatje
               gotovo tudi želimo. Hvala lepa.</p>
            </sp>
            <sp xml:id="SDZ3-Redna-07-2001-07-19.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jelinčič, izvolite.</p>
            </sp>
            <sp xml:id="SDZ3-Redna-07-2001-07-19.sp72">
               <speaker>ZMAGO JELINČIČ PLEMENITI:</speaker>
               <p>Lepa hvala. No, mene je to silna želja po sožitju, sodelovanju, bratstvu
            in enotnosti spominjalo na kakšen govor, ki ga je morda imel gospod Pohorec pred 25-imi
            leti na kakšen drugem zborovanju, nikakor pa ne sodi to danes v ta krog tukaj noter. In
            ko je govoril o dobrem življenju, ki da čaka naše prebivalce ob meji, bi ga spomnil, pa
            morda, če je že pozabil, včeraj so bili odmevi in danes ob osmih zjutraj so jih
            ponavljali in tam so ljudje slovenski, ki bodo prišli na hrvaško stran, vsi brez izjeme,
            jokali in rotili, naj jih ne spravimo na hrvaško stran. Morda pa gospod Pohorec ne pozna
            zemljepisa? Ne vem.</p>
               <p>In tudi, ko je govoril o žičnih ograjah, ga moram spomniti, da
               čeprav je bil verjetno v prejšnjem režimu na kakšni poziciji, bi vendar moral vedeti,
               da Jugoslavija takrat ni bila v Varšavskem paktu in ni bila obkrožena z žičnimi
               ograjami, kot - recimo - je imela Češka mejo z Avstrijo. To je razlika. Bilo je
               precej drugače, kot pravite. In korak v Evropo brez meja - ne vem, kako si to
               mislite. Ali morda ne veste, da Evropa pripravlja schengenski oziroma je v nekaterih
               segmentih schengenski sporazum že uveljavljen, ko govorite o Evropi brez meja, o
               prijateljstvu brez meja, o medsebojnem sožitju. Lepo vas prosim! V medicini se kakšna
               taka zadeva s takim izjavami deklarira drugače oziroma v psihiatriji, vendar tega ne
               bom rekel.</p>
            </sp>
            <sp xml:id="SDZ3-Redna-07-2001-07-19.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jelinčič, res se opravičujem. Zelo pozorno sem spremljala vašo repliko.
               Seveda imate pravico ne strinjati se s kolegi v dvorani, resnično pa nimate pravice
               se iz njih norčevati. Tako vas vljudno prosim, da svoje nestrinjanje izražate na bolj
               človeku dopadljiv način. Repliko ima najprej gospod Pohorec, potem gospod Jelinčič.
           </p>
            </sp>
            <sp xml:id="SDZ3-Redna-07-2001-07-19.sp74">

               <speaker>VALENTIN POHOREC:</speaker>

               <p>Moja replika bo samo v tem, da sploh ne bom repliciral. Komu drugemu pa bi. Hvala
               lepa.</p>
            </sp>
            <sp xml:id="SDZ3-Redna-07-2001-07-19.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jelinčič, izvolite.</p>
            </sp>
            <sp xml:id="SDZ3-Redna-07-2001-07-19.sp76">

               <speaker>ZMAGO JELINČIČ PLEMENITI:</speaker>

               <p>Hvala lepa. Če je to kaj slabega, da je nekdo bil v bivšem režimu na položaju, potem
               se gospodu Pohorcu opravičujem - če je to kaj slabega. Kajti, tudi nekateri drugi
               kolegi tukaj notri so bili v bivšem režimu na določenih položajih, pa jih to prav nič
               ne boli, če jih na to spomnim.</p>
            </sp>
            <sp xml:id="SDZ3-Redna-07-2001-07-19.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razpravljavci, ki so se priglasili k razpravi in so imeli na razpolago
               več kot 5 minut, so povedali svoje. Zdaj je razprava morebitnih razpravljavcev
               omejena na 5 minut. Prijavil se je gospod Čeligoj. Izvolite.</p>
            </sp>
            <sp xml:id="SDZ3-Redna-07-2001-07-19.sp78">

               <speaker>VOJKO ČELIGOJ:</speaker>

               <p>Najlepša hvala. Torej, rad bi vsem prisotnim namenil nekaj svojih misli za svojo
               odločitev, pa čeprav se bom morda gospodu Jelinčiču tudi jaz zameril. Glasoval bom
               "za"; za ratifikacijo sporazuma med Republiko Slovenijo in Hrvaško o obmejnem
               sodelovanju in prometu. To sem dolžan svojim soobčanom, prebivalcem obmejnih vasi
               odSnežnika od izvira reke Reke, Jelšanske doline, do Čičarije in čez. Izhajam iz
               obmejnega področja in sporočam vsem poslancem o velikem pričakovanju prebivalstva ob
               tej meji, ki že nestrpno pričakuje sprejetje omenjenega sporazuma.</p>
               <p>Državna meja se je pred 10-imi leti živo zarezala v prostor in ljudi, ki so tu, na
               tem območju stoletja živeli složno in si ustvarili v danih pogojih pestro, tudi
               dejavno, kulturno in gospodarsko življenje. Lahko naštejem mnoge primere plodnega
               sodelovanja tu živečih Slovencev in Hrvatov, ki so tudi s skupnimi napori gradili
               skupne vezi, vlagali v gospodarske objekte in skupaj koristili naravne danosti z ene
               in druge strani današnje meje. Vse to je močno zastalo ali bilo v celoti prekinjeno z
               osamosvojitvijo obeh držav, kar ne prenese nobene zdrave logike in ne more biti v
               interesu ne Slovenije in ne Hrvaške.</p>
               <p>Prepričan sem, da bo omenjeni sporazum znova ustvaril kolikor toliko normalne odnose
               ob meji, pa tudi prepričal ljudi z obeh strani meje, da jih obe državi, tako Hrvaška
               kot Slovenija, v tem podpirata in ne puščata na cedilu. Pozivam poslanske kolege, da
               sledijo tem željam in pričakovanjem obmejnega prebivalstva in glasujejo za
               ratifikacijo, kot bom storil tudi sam. Hvala.</p>
            </sp>
            <sp xml:id="SDZ3-Redna-07-2001-07-19.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je javil gospod Sok. Izvolite!</p>
            </sp>
            <sp xml:id="SDZ3-Redna-07-2001-07-19.sp80">

               <speaker>ALOJZ SOK:</speaker>

               <p>Hvala za besedo, gospa predsedujoča. Spoštovane poslanke in poslanci! Pozorno sem
               poslušal razprave vseh razpravljavcev in razumem, osebno razumem, skrb tistih, ki so
               ob sprejemanju tega sporazuma lahko zaskrbljeni. Tudi res je, obstajajo določeni
               razlogi za to zaskrbljeno. Razpravo gospoda Rokavca vsekakor ne razumem kot neko
               lahkotno sprenevedanje, ampak, pač,kot razpravo enega izmed 90-ih izmed nas.</p>
               <p>Osebno se sprašujem, ali lahko v tem trenutku kot slovenski parlament naredimo za te
               ob meji živeče prebivalce, 250 tisoč Slovencev in Slovenk, kaj boljšega, kot imamo v
               tem trenutku tukaj na mizi. Slišali smo in vemo, kako je do tega prišlo in sam
               prihajam tudi iz območja, ki meji neposredno na sosednjo Hrvaško - v občini Ormož
               imamo okoli 47 kilometrov državne meje - in moram reči, da so nekoč ljudje na tem
               področju živeli svobodno, prehajali so naši državljani na Hrvaško in hrvaški v
               Slovenijo, sodelovali so na vseh področjih, na kulturnem, gospodarskem, političnem,
               verskem in ne vem kakšnem še vse.</p>
               <p>Potem pa je prišlo leto 1990, prišlo je do vojne za Slovenije, na te mejne prehode
               ob državni zeleni meji smo postavili barikade. Na žalost moram povedati, da te
               barikade, tiste betonske kocke in pa železne konstrukcije še danes tam stojijo po
               10-ih letih, poleti jih prerase trava, pozimi, ko trave ni, se vidijo in ljudje imajo
               pri prehodu meje danes nemalo težav.</p>
               <p>V preteklosti je pač prišlo do tega, da se je izoblikovalo mnogo dvolastništev: naši
               ljudje imajo polja, gozdove, vinograde na hrvaški strani, Hrvatje pri nas. Res pa je,
               da so se v teh desetih letih mnoga lastništva zamenjala. Zakaj so se zamenjala?
               Zamenjala so se enostavno zato, ker so ljudje pri prehodu meje imeli težave. Včasih
               so s hrvaškomejno policijo bolje sodelovali, včasih slabše, navezali so se na ene
               policaje, potem je oblast policijo zamenjala, prišli so drugi, in te, bi rekel,
               torture prebivalstva so se nadaljevale, so se stopnjevale, vodile so velikokrat do
               incidentov. Veliko naših ljudi je po nepotrebnem - to vam lahko povem - končalo na
               sodiščih v Čakovcu, Varaždinu, ker so jih dobili na parcelah v Hrvaški, kjer so
               sekali v gozdovih, in obratno se je seveda dogajalo tudi pri nas.</p>
               <p>Sprašujem se, ali je po desetih letih dejansko v tej državi vse to potrebno.
               Govorimo, da gremo v Evropo, v Evropo brez mej, in mislim, da je čas, da tem ljudem
               na nek način pomagamo.</p>
               <p>V resnici pa moram povedati, da kot poslanec tega parlamenta zares ne bi želel
               narediti ničesar, kar bi tej državi dolgoročno škodilo. Čakam, da pride predsednik
               vlade in da nam tu na nekatere zadeve odgovori, da ga slišimo v živo in da mu lahko
               tudi postavimo vprašanja. Res bi bilo dobro, če bi se te zadeve lahko v paketu
               rešile, vendar verjamem tistim, ki pravijo - in sami smo se lahko prepričali -, da to
               pač v tem trenutku ni mogoče. V tem trenutku je mogoče sprejeti to, kar imamo pred
               sabo. In glede na to, da v tem sporazumu piše, da se ta sporazum sprejema samo za tri
               leta, bo očitno še parlament v tej sestavi imel možnost govoriti o podaljšanju
               sporazuma ali o sprejetju novega sporazuma.</p>
               <p>Glede na to, da je tudi ustavno sodišče ugotovilo in da v samem sporazumu piše, da
               ta sporazum ne prejudicira državne meje, verjamem ustavnemu sodišču in se bom zaradi
               tega lažje odločil. Torej, odločil se bom vsaj tako, da temu sporazumu ne bom
               nasprotoval.</p>
               <p>Bi pa rad predlagatelje, ki bodo verjetno takoj po sprejemu tega sporazuma začeli
               pripravljati nov sporazum, opozoril na nekatere napake. Pred sabo imam tabelo, kjer
               so navedene obmejne vasi, ki bi naj bile zajete v tem sporazumu. Torej, samo en
               primer vam povem, ker drugih občin ne poznam, občino Ormož pa kolikor toliko poznam.
               Tu so skupaj, recimo, dve vasi, ena se imenuje Spodnji Ključarovci, ena se imenuje
               Zgornji Ključarovci Spodnji Ključarovci v sporazumu so zajeti, Zgornji Ključarovci v
               sporazumu niso zajeti, čeprav sta vasi ena ob drugi. In težko bo ljudem razložiti, da
               vaščani ene vasi spadajo v ta maloobmejni sporazum, drugi ne. Ko sem šel gledat, sem
               ugotovil, da so Zgornji Ključarovci oddaljeni od državne meje vsega manj kot 8
               kilometrov. Morda bi lahko našteval še kakšne vasi. Upam <stage>/opozorilni znak za konec/</stage> -
               bom takoj končal - upam, da bo v teh treh letih dovolj časa, da se eventualno zadeve,
               ki so iz tega sporazuma, tudi do takrat popravijo. Hvala lepa.</p>
            </sp>
            <sp xml:id="SDZ3-Redna-07-2001-07-19.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Replicirati? Gospod Avšič, replika. Izvolite.</p>
            </sp>
            <sp xml:id="SDZ3-Redna-07-2001-07-19.sp82">

               <speaker>JOŽE AVŠIČ:</speaker>

               <p>Kratko pojasnilo gospodu Soku. Sam se namreč z njim strinjam. Tudi jaz sem opozoril
               v svoji razpravi, da so določene pomanjkljivosti in verjetno to v več delih
               Slovenije, vendar sem hkrati opozoril na to, da mora biti naš interes čim hitreje
               potrditi ta sporazum, ustanoviti mešano komisijo, ki bo lahko takoj začela z delom in
               obravnavala pripombe posameznih lokalnih skupnosti, kajti v sporazum je tudi vgrajeno
               načelo, da spremembe sporazuma lahko tudi znotraj teh treh let - celo prej lahko -
               pridejo do parlamentov ene in druge države, seveda pod pogojem, da bo mešana komisija
               to obravnavala in se do njih tudi pozitivno odločala. Tako to ni zabetonirana zadeva
               za tri leta, pač pa se lahko ureja že znatno prej. Hvala.</p>
            </sp>
            <sp xml:id="SDZ3-Redna-07-2001-07-19.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sok.</p>
            </sp>
            <sp xml:id="SDZ3-Redna-07-2001-07-19.sp84">

               <speaker>ALOJZ SOK:</speaker>

               <p>No, gospodu Avšiču bi samo toliko rekel, da ni treba, da je meni repliciral, naj se
               prijavi k razpravi in to pove predlagateljem. Sam bi lahko še na več napak v tem
               sporazumu opozoril, če bi imel čas. Tako ne vem, zakaj bi mi zaradi tega repliciral.
               Hvala lepa.</p>
            </sp>
            <sp xml:id="SDZ3-Redna-07-2001-07-19.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Pojasnilo je bilo to, gospoda Avšiča. Gospod Gasparini, razpravo.
               Izvolite.</p>
            </sp>
            <sp xml:id="SDZ3-Redna-07-2001-07-19.sp86">

               <speaker>MARIO GASPARINI:</speaker>

               <p>Hvala lepa. No, zahvaljujem se najprej gospodu Soku, zato ker je edini, razen
               tistih, ki ste govorili o ustavnem sodišču, se premaknil z Obale, pa je šel nekje na
               sever, ostali ste se vsi "dali" okoli Dragonje in okoli morske meje. Seveda, sam bom
               podprl ta sporazum, za njega si prizadevam že šesto, sedmo leto in mislim, da je
               sprenevedanje zdaj, v petih minutah, da hočete nekaj novega vedeti, če veste -
               mislim, že sedem let ga imamo v Poročevalcu.</p>
               <p>Gospoda Brenčiča pa bi nekaj vprašal. Kje v tem sporazumu, piše, da bomo odstopili
               Republiki Hrvaški en meter kvadratni ozemlja? Če mi to najdete, potem bom lahko
               verjel, kar piše tukaj notri, ampak tega ne vidim. In mislim, da take trditve, kot
               trditve, da bomo neke soline izgubili in tako naprej, da niso umestne. Mislim, da vi,
               ki živite malo daleč od meje, ne morete, ne morete, lahko pa, oceniti kako živimo mi,
               ki vsaki dan gremo čez na eni in na drugi. Ne govorim za sebe, ker lahko grem, me
               nihče nič ne vpraša.</p>
               <p>Pa še nekaj! Mi imamo tudi maloobmejni sporazum z Italijo. Imam prepustnico in meni
               je v največje veselje, da ne morem na Škofije, ampak grem na Plavje ali - ne vem - na
               kakšne druge maloobmejne prehode. In hvala bogu, nihče me ne vpraša niti za
               prepustnico, za nič, ker vedo, da imam avto KP in potem grem čez. Mislim, da je in za
               eno stran in za drugo. Kaj bodo dobili Hrvatje več kot Slovenci, tega pa tudi ne vem.
               To mi ni jasno, ker solato bo peljal en prek meje na eni strani ali pa na drugi - po
               želji. Res, da ga carina ne vem kako obdavčuje ali pa vpraša itn. Torej, mene
               interesira, kje je ta kvadratni meter zemlje, ki pa bo, z maloobmejnim sporazumom
               dobila Hrvaška.</p>
            </sp>
            <sp xml:id="SDZ3-Redna-07-2001-07-19.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika najprej gospod Jerovšek.</p>
            </sp>
            <sp xml:id="SDZ3-Redna-07-2001-07-19.sp88">

               <speaker>JOŽEF JEROVŠEK:</speaker>

               <p>Hvala lepa, gospa predsedujoča. Spoštovane kolegice in kolegi! Nisem tako natančen
               poznavalec tega sporazuma, vendar, gospod Gasparini, mislim, da ste prišli v
               kontradikcijo s tem, kar se trenutno plete med tema dvema državama, kar vodi
               pogajanja predsednik vlade, dr. Drnovšek. Namreč, vseskozi je bilo govorjeno, da so
               potrebni kompromisi in da bo za to, če hočemo dobiti izhod na morje, mednarodno
               morje, potrebno tudi kompromisno kaj storiti. To je lahko v interesu države - in da
               se bo kopna meja pri tem popravljala. To je lahko v interesu države in v principu
               nisem proti temu, da se storijo kompromisi. Vendar smo danes v težavnem položaju. Ne
               vemo, ali bodo Hrvati ta sporazum o mejnih zadevah na vladi podpisali oziroma
               potrdili. Dokler takšnih zagotovil pravzaprav nimamo, smo tudi pri tem - mojem mnenju
               - v velikih dilemah.</p>
               <p>Prej je bilo rečeno, da bi imeli bistveno boljšo situacijo, če bi pred leti ta
               sporazum ratificirali. Kolikor sem razumel naše pogajalce, ki so se sicer zelo
               prehitro začeli hvaliti in nekoristno oziroma s pogajalske pozicije zelo nespretno,
               in je ta sporazum, ki ni bil ratificiran, nekoliko pomagal. Kajti, skozi to so lahko
               dokazali, da je slovenska javnost čuječa, da ne sprejme vsakršne zadeve in da je tudi
               ne bo sprejela, če bo šlo v preveliko škodo naše države. Kompromisi da, vendar ne za
               vsako ceno. Prav gotovo smo morali v teh pogajanjih tudi kakšen kvadratni meter
               odstopiti. Vprašanje pa je, da ne vemo, ali smo na nekem ravnotežju ostali ali pa je
               šlo to v našo škodo - to je problem. Hvala lepa.</p>
            </sp>
            <sp xml:id="SDZ3-Redna-07-2001-07-19.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Breničič želi tudi replicirati.</p>
            </sp>
            <sp xml:id="SDZ3-Redna-07-2001-07-19.sp90">

               <speaker>STANISLAV BRENČIČ:</speaker>

               <p>Hvala lepa. Kolega Mario, malo dolgo je že, ko sem jaz imel razpravo, ampak dobro, si
               malo premislil do tega trenutka. Najprej, da jaz, kot neživeči v tem območju Istre
               ali slovenskega primorja, naj ne bi posegal v razpravi v to. Mario, ne vem, tudi
               Rudolf Maister je bil Notranjec, je čutil klic in je šel Štajersko. Zaradi tega ga
               nič nekako ne obravnavamo negativno.</p>
               <p>Kar se pa tiče - sam sem samo govoril, da bo sprejetje tega sporazuma imelo
               posledico nič kaj posebnega navdušenja s strani pogodbenice Republike Hrvaške, da
               nadaljuje določanje mejne črte, zato ker je za njih mejna črta že določena. Tretji
               odstavek 1. člena pa govori, kaj je obmejno območje na morju. In točno pove: obmejno
               območje je tisti morski prostor, nad katerim ima pogodbenica vzpostavljeno
               suverenost. Tako, kot je zdaj vzpostavljena suverenost; to se pravi, mi izgubljamopol
               Piranskega zaliva, izgubljamo vsa tri naselja. Ali je tako? Če to prenesemo na mejo,
               ki obstaja zdaj, in glede na odnos, ki ga je včeraj prikazal saborski odbor, je
               zadeva povsem jasna. Lahko si pač sam odgovoriš na to, kateri kvadratni meter.</p>
            </sp>
            <sp xml:id="SDZ3-Redna-07-2001-07-19.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Gasparini. Izvolite.</p>
            </sp>
            <sp xml:id="SDZ3-Redna-07-2001-07-19.sp92">

               <speaker>MARIO GASPARINI:</speaker>

               <p>Govoril sem o maloobmejnem prometu, nisem o meji. Tukaj se strinjam... Da, da, treba
               je poslušati. Torej, z vami se strinjam, da je treba kompromise - in tudi naš
               predsednik vlade se verjetno tega zaveda, pa tudi tisti drugi v Zagrebu. Tako smo
               "kvit".</p>
               <p>Kar se tiče, gospod Brenčič - lahko diskutira vsak od nas. Hvala bogu, tu sedimo in
               tu predstavljamo Slovenijo. Ampak je treba točno navesti, kaj. Tisto deklaracijo
               sabora, ki jo vi navajate in tisto 3. točko - imate prav. Tam piše: sredina. Ampak,
               od takrat - mislim, da so se zamenjale plime, oseke tudi v Piranskem zalivu.</p>
            </sp>
            <sp xml:id="SDZ3-Redna-07-2001-07-19.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jerovšek.</p>
            </sp>
            <sp xml:id="SDZ3-Redna-07-2001-07-19.sp94">

               <speaker>JOŽEF JEROVŠEK:</speaker>

               <p>Gospod Gasparini! Tega argumenta ob tako pomembnem trenutku, da pravite, "govoril
               sem o maloobmejnem prometu, nisem pa mislil na mejo" ne sprejemam. Mi vsi moramo v
               tem trenutku misliti na mejo in na sporazume o meji. Pa s tem ne pravim, da tega
               sporazuma ne smemo ratificirati ali pa mu nasprotovati! Vendar, predvsem nas mora
               vezati misel na to, kako bomo mi svoje dolgoročne strateške interese na nek način
               zaščitili. Vidimo, da so Hrvati dosti bolj spretni. Naši pogajalci so se hvalili v
               trenutku, ko se niso imeli za kaj hvaliti. Minister Kopač se je hvalil, da ne vidi
               slabe točke v sporazumu o jedrski elektrarni. Seveda so sinoči Hrvatje pobrali z
               obema rokama tisti sporazum. Tega pa, če ne bo perfekten, ga bodo zavrgli. In potem
               je lahko katastrofa! Upam, da se bo vse spletlo drugače. Vendar, ne govoriti tu, mene
               moti, kolegi poslanci, da govorite, da ne vidite slabih točk. Mislite na slovensko
               pogajalsko pozicijo! Sporazumi še niso podpisani! In ne se hvaliti! Mi še nimamo nič
               v roki! Vsi naprej nekaj prejudicirate, se hvalite, ne vem kaj smo dobili. Ne bom
               verjel, bom tu na tem področju nejeverni Tomaž, dokler ne bom videl podpisa na
               papirju! Do takrat je pa še vsak negativni zasuk možen. In bodimo vendar preudarni in
               se ne hvaliti in ne vem kaj in ne vem kaj smo zamudili! Da se to ni ratificiralo, je
               sigurno bilo v korist naše pogajalske pozicije. Mislim, da bi tudi naši ministri to
               jasno povedali. In je vprašanje, v katerem trenutku pa moramo sedaj roko dvigniti.
               Hvala lepa.</p>
            </sp>
            <sp xml:id="SDZ3-Redna-07-2001-07-19.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Avšič.</p>
            </sp>
            <sp xml:id="SDZ3-Redna-07-2001-07-19.sp96">

               <speaker>JOŽE AVŠIČ:</speaker>

               <p>Hvala lepa. Kakorkoli že, mislim, da ni dobro, da govorimo o sporazumu o meji, ker
               ga nimamo; tako kot ne o sporazumu o nuklearki, ker ga tudi še nismo videli. In dajmo
               počakati čas, ko nam bo predstavljen in ko bo prišel v redno proceduro v parlament.
               Danes govorimo resnično o sporazumu o maloobmejnem sodelovanju in to je temelj naše
               razprave in tudi zaključek bo verjetno samo v tej smeri, da bomo sprejeli zakon ali
               pa seveda ne, kakršna bo pač odločitev, o maloobmejnem sodelovanju in prometu med
               Republiko Hrvaško in Slovenijo.</p>
               <p>Seveda pa je gospod Jerovšek rekel: Hrvatje so z obema rokama sprejeli sporazum o
               nuklearki. Ničesar še niso sprejeli, to je ena stvar, to je treba povedati, da je
               bilo to samo predhodno sumiranje mnenj.</p>
               <p>In drugo rad bi vas spomnil, gospod Jerovšek, in seveda vse nas, ki smo sedeli v tem
               parlamentu tudi v prejšnjem mandatu, kaj smo mi naredili, potem ko smo obljubili
               Hrvaški -, to imam napisano - da bomo ratificirali sporazum o maloobmejnem
               sodelovanju in sporazum o premoženjskopravnih zadevah. In kaj smo mi v tem parlamentu
               naredili? Premoženjski sporazum smo podprli, ker smo ocenjevali, da ima Slovenija
               premoženja na Hrvaškem toliko, da je to eden od pomembnih problemov, ki jih mora
               parlament razrešiti. Ta sporazum, ki naj bi pa služil, kot smo danes že večkrat
               poudarili, ljudem na obeh straneh meje, pa smo zaustavili v sprejemanju. In se tudi
               mi moramo včasih vprašati, kako ravnamo, kadar imamo dve stvari, od katerih ena morda
               bolj koristi kot druga. Hvala.</p>
            </sp>
            <sp xml:id="SDZ3-Redna-07-2001-07-19.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jerovšek. Izvolite.</p>
            </sp>
            <sp xml:id="SDZ3-Redna-07-2001-07-19.sp98">

               <speaker>JOŽEF JEROVŠEK:</speaker>

               <p>Hvala lepa. Verjamem vašemu dobremu namenu, gospod Avšič, vendar ne sprejemam logike,
               da se tu posipamo s pepelom.</p>
               <p>Danes je bilo navedeno, točno se spomnim, na zunanjepolitičnem odboru, da Hrvati
               enega sporazuma, ki jim ni ustrezal, niso ratificirali, čeprav smo ga mi sprejeli - o
               gospodarskem sodelovanju. In ne posipajmo se s pepelom, da smo slabši od naših
               partnerjev! Pogajanja so zelo trda in bodimo tudi mi trdni v pogajanjih. Hvala.</p>
            </sp>
            <sp xml:id="SDZ3-Redna-07-2001-07-19.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Avšič. Izvolite.</p>
            </sp>
            <sp xml:id="SDZ3-Redna-07-2001-07-19.sp100">

               <speaker>JOŽE AVŠIČ:</speaker>

               <p>Gospod Jerovšek se lahko posipa s pepelom, ampak naj govori v svojem imenu, jaz se
               nisem nameraval. Hvala.</p>
            </sp>
            <sp xml:id="SDZ3-Redna-07-2001-07-19.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite razpravljati, gospod Kebrič? Izvolite.</p>
            </sp>
            <sp xml:id="SDZ3-Redna-07-2001-07-19.sp102">

               <speaker>IVAN KEBRIČ:</speaker>

               <p>Hvala za besedo, gospa podpredsednica. Spoštovane kolegice in kolegi! Zelo pozorno
               sem poslušal razpravljavce, pa tudi replike. Zato sem se sedaj odločil, da povem
               svoje mnenje, zakaj sprejemam in bom glasoval za ratifikacijo tega sporazuma.</p>
               <p>Tudi sam živim blizu meje in mi je zelo žal, da mnogi govorite o meji, pa ne veste,
               da je obmejno območje nekaj čisto drugega kot pa meja. Ne določa se z metrom od neke
               mejne črte, ampak se po politični in drugih gospodarskih in kulturnih, etnografskih
               to določa. Živim v Mariboru, na levem bregu mesta - predmestje Kamnica je spadala v
               maloobmejno območje in so imeli to prepustnico. Ruše, kjer sem rojen, ležijo na
               desnem bregu Drave, mnogo bolj oddaljeno od mejne črte, pa so kljub temu imeli
               prebivalci maloobmejno prepustnico. Maloobmejni sporazum rešuje ljudi, ne rešuje
               meje, to je ustavno sodišče jasno povedalo in nehajmo z debatami, ker izgubljamo čas,
               se smešimo pred državljani, kako diskutiramo, kaj razpravljamo, ker ni na dnevnem
               redu meja, ampak je maloobmejni sporazum, ki je točno določen - katere vasi, katera
               mesta.</p>
               <p>Kolega poslanec Avšič je lepo povedal: če bi ta sporazum že imeli, bi lahko marsikdo
               od prebivalcev vse tiste pripombe, ki jih bodo imeli, lahko že zdavnaj prek te
               komisije popravili, če na določeni meji menijo, da nekaj ni čisto prav. Lepa hvala za
               poslušanje.</p>
            </sp>
            <sp xml:id="SDZ3-Redna-07-2001-07-19.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sok, izvolite.</p>
            </sp>
            <sp xml:id="SDZ3-Redna-07-2001-07-19.sp104">

               <speaker>ALOJZ SOK:</speaker>

               <p>Čisto na kratko bi rad spoštovanemu poslanskemu kolegu, gospodu Kebriču, rekel, da ne
               vem, zakaj on razume, da je to smešenje pred narodom. Konec koncev, slovenski narod
               nas niti ne more gledati, niti to ni omogočeno, da bi - recimo - slovenska televizija
               eno tako pomembno razpravo prenašala. V tem času lahko gledajo hrvaški sabor, ne
               morejo pa gledati svoje slovenskega parlamenta. Tako da, prosim vas lepo, to ni tako
               razumeti, da se smešimo, če razpravljamo in pač povemo svoja mnenja. Hvala lepa.</p>
            </sp>
            <sp xml:id="SDZ3-Redna-07-2001-07-19.sp105">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika? Izvolite, gospod Rokavec.</p>
            </sp>
            <sp xml:id="SDZ3-Redna-07-2001-07-19.sp106">

               <speaker>FRANCI ROKAVEC:</speaker>

               <p>Hvala za besedo. Kratka replika kolegu Kebriču. Namreč, res je, da 59. člen tega
               sporazuma govori - ker je izrecno navedeno, da sporazum v ničemer ne prejudicira
               določitve in pa označitve državne meje med pogodbenicama. Ampak sporazum se pa
               dejansko ne more izogniti in se ne izogne določanju, kdo izvaja oblast na obmejnem
               območju. Kjer bo stopil v veljavo še ne pred dokončnim dogovorom, če bi državni zbor
               sprejel ta dokument, prej zakon o ratifikaciji maloobmejnega sporazuma, bi ob
               situaciji, ko ne bi prišlo do dogovora med obema pogodbenicama glede določitve meje,
               bilo lahko to ena od oteževalnih okoliščin. V tem je bojazen,gospod Kebrič. Hvala
               lepa.</p>
            </sp>
            <sp xml:id="SDZ3-Redna-07-2001-07-19.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima gospod Kebrič. Izvolite!</p>
            </sp>
            <sp xml:id="SDZ3-Redna-07-2001-07-19.sp108">

               <speaker>IVAN KEBRIČ:</speaker>

               <p>Zelo kratko, gospod Sok. Ne napak razumeti, če sem uporabil besedo "smešenje". Ljudje
               vedo - tisti, ki kaj berejo ali poslušajo -, kaj je točka dnevnega reda - maloobmejni
               sporazum. Vse ponavljanje o prejudiciranju meje in vse ostalo je bilo odveč in v tem
               smislu menijo ljudje, ki so me klicali, kolikokrat se oddaljujete od osnovne točke
               dnevnega reda, ko določeni poslanci ali poslanke pridejo z drugimi načeli, z
               okolnostmi, ki niso predmet točke dnevnega reda. Mi bi lahko bili - in te pripombe
               dobivam in jih prenašam - mnogo bolj racionalni, če se ne bi, prvič, toliko
               ponavljali, drugič, pa oddaljevali od osrednje vsebine točke. Hvala lepa.</p>
            </sp>
            <sp xml:id="SDZ3-Redna-07-2001-07-19.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem splošno razpravo. Dolžna
               sem pojasnilo poslanski skupini Slovenske nacionalne stranke k amandmaju, ki so ga
               predložili, enega umaknili in ga drugič nadomestili z amandmajem k predlogu zakona o
               ratifikaciji sporazuma. Naslovili so ga: Amandma k 2. členu, vendarle pa v
               nadaljevanju posegli v besedilo sporazuma, ker nadaljujejo: k 59. členu, torej
               sporazuma, se doda novi drugi odstavek. Amandma je brezpredmeten zaradi tega, ker z
               nadaljevanjem, z vsebino posega v vsebino sporazuma. Vsebine sporazuma pa ni možno
               spreminjati, ker je za spremembe, kakor veste, potreben poseben postopek, ki je
               določen v zakonu o zunanjih zadevah in ga seveda organ, to je izvršna oblast, med
               tem, ko sklepa sporazum, v skladu s tem zakonom izvaja. Spoštovani! Spoštovana
               poslanska skupina! Tako bi vi lahko vložili amandma le k zakonu o ratifikaciji, ker
               se namreč le tako glasi 213. člen. Dovolite, da ga citiram. "Glede obravnave predloga
               zakona o ratifikaciji in amandmajev k členom zakona o ratifikaciji" - spoštovani
               gospod Jelinčič, ne k sporazumu - "se uporabljajo določbe tega poslovnika o hitrem
               postopku." Smeli bi torej vložiti amandma le k 1., 2. oziroma 3. in 4. členu. Viste
               vložili amandma k 2. členu, vendar v nadaljevanju amandmirate vsebino sporazuma, kar
               je nedopustno, zato je vaš amandma brezpredmeten in ga državni zbor iz tega razloga,
               kot sem ga zdaj pojasnila, ne more obravnavati. Gospod Jelinčič, želite ugovarjati
               moji obrazložitvi, da je amandma brezpredmeten? Izvolite.</p>
            </sp>
            <sp xml:id="SDZ3-Redna-07-2001-07-19.sp110">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Rekli ste, da se ne da spreminjati teksta
               sporazuma oziroma zakona oziroma ne vem, kaj ste hoteli povedati, kajti to v samem
               izhodišču ni res. Kajti dopis ministrstva za zunanje zadeve Republike Slovenije,
               ministrstvu za zunanje zadeve Republike Hrvaške z dne 18. junija 2001 spreminja tekst
               že na hrvaški strani ratificiranega sporazuma. In sicer, v tretjem odstavku 11.
               člena, kjer dodajastavek: "Ta pravica mora biti navedena v kmetijskem vložku." Potem
               kot ste vi pojasnjevali, je dovoljeno nekaj ministrstvu, poslancem pa to ni
               dovoljeno. Latinci so rekli temu "Quod licet lovi, non licet bovi" ali prevedem ali
               ne, rajši ne bom, ker boste rekli, da žalim. Vendar je to latinski pregovor, ki so se
               ga izmislili - ne koalicijski partnerji, vendar pa že kdo drug, pa precej pametnejši.</p>
               <p>Slovenska nacionalna stranka ostro protestira proti takšnemu razmišljanju in takšnemu
               ravnanju slovenske vlade in vodstva slovenskega parlamenta.</p>
               <p>Poslovnik državnega zbora je zelo eksakten v svojem 213. in v svojem 204. členu,
               kjer nič ne piše, kateri od členov se smejo amandmirati oziroma kateri se ne smejo.
               In če pogledamo vloženi amandma, piše, tako kot je v skladu z zakonom predpisano:
               amandma k predlogu zakona o ratifikaciji sporazuma med Republiko Slovenijo in
               Republiko Hrvaško o obmejnem prometu in sodelovanju. In naprej piše. Amandma k 2.
               členu. Kaj to pomeni? To pomeni, da je o tem amandmaju treba glasovati, pa ga potem
               zavrzite. Vendar glasovati pa o tem amandmaju je treba, če nočete kršiti tistih
               zakonskih določil oziroma aktov, ki jih je sprejel tudi državni zbor o svojem
               poslovanju, ali pa smo že tako daleč, da se bo tudi to dogajalo.</p>
               <p>Mislim, da takšnega postopka si državni zbor pač ne sme privoščiti. Če vas je pa
               strah tudi tega, da bi celo glasovali o tem, ja potem pa ne vem, kaj delate tukaj
               notri v državnem zboru. Jaz sem vedno pričakoval, da so tukaj notri ljudje, če že ne
               delajo za slovensko korist, da jih vsaj strah ni povedati, zakaj delajo oziroma
               kakšno je njihovo mnenje. Če je pa tudi to prepovedano, potem pa ne vem. Zaenkrat sem
               končal s tem.</p>
            </sp>
            <sp xml:id="SDZ3-Redna-07-2001-07-19.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker gospod Jelinčič v imenu poslanske skupine Slovenske nacionalne
               stranke ugovarja moji obrazložitvi o brezpredmetnosti amandmaja in je tudi v svoji
               obrazložitvi podal samo prvi del, ni pa nadaljeval z delom, ki je bistven, to pomeni:
               k 59. členu se doda novi drugi odstavek, kar pomeni, da amandma posega v sporazum,
               bom kot predsedujoča v skladu s 70. členom poslovnika glede na to, da niste
               zadovoljni z mojim pojasnilom in obrazložitvijo, zakaj je amandma brezpredmeten,
               prosila državni zbor, da odloči o tem vprašanju brez razprave in brez obrazložitve
               glasu.</p>
               <p>Svojo razlago, da je amandma, ki ga imate na klopi, z dne 28. junij 2001, zaradi
               razlogov, ker ni vložen v skladu z 213. členom, to je k členom zakona o ratifikaciji,
               marveč posega v besedilo sporazuma, kar je nedopustno, brezpredmeten. To svojo
               razlago dajem spoštovanemu zboru na glasovanje in v skladu s 70. členom tudi ni
               razprave o glasovanju in brez obrazložitve glasu. <stage>/Glas iz klopi./</stage> Ali je bilo moje
               pojasnilo v skladu s poslovnikom, o tem bo odločal državni zbor. Glasujemo. Navzočih
               je 68 poslank in poslancev, za je glasovalo 51, proti 10.</p>
               <p><stage>(Za je glasovalo 51.)</stage> <stage>(Proti 10.)</stage></p>
               <p>Ugotavljam, da je pojasnilo predsedujoče, torej mene, prejelo podporo državnega
               zbora. Zato je torej amandma brezpredmeten in o njem ne bomo ne razpravljali in ne
               odločali.</p>
               <p>Želite proceduralni predlog, gospod Jelinčič? Izvolite!</p>
            </sp>
            <sp xml:id="SDZ3-Redna-07-2001-07-19.sp112">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Navedel bom drugi odstavek 70. člena poslovnika, ki
               pravi tako: "Če poslanec zahteva besedo, da bi opozoril na napako ali popravil
               navedbo, ki po njegovem mnenju ni točna in je povzročila nesporazum ali potrebo po
               osebnem pojasnilu, mu da predsedujoči besedo takoj, ko jo zahteva." Jaz sem jo
               zahteval že prej, mi je niste dali, zato sem isti drugi odstavek 70. člena poslovnika
               izrabil sedaj.</p>
               <p>Sedaj me pa najprej zanima, če smem govoriti ali ne smem govoriti. Ali še velja
               poslovnik ali ne velja več?</p>
            </sp>
            <sp xml:id="SDZ3-Redna-07-2001-07-19.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jelinčič, dovolite. Želeli ste proceduralni predlog...</p>
            </sp>
            <sp xml:id="SDZ3-Redna-07-2001-07-19.sp114">

               <speaker>ZMAGO JELINČIČ PLEMENITI:</speaker>

               <p>Da.</p>
            </sp>
            <sp xml:id="SDZ3-Redna-07-2001-07-19.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>...očitati mi kršitev poslovnika. Da samo razdelava stvar, da ne bo nesporazuma in da ne
               bodo ti očitki slučajno upravičeni.</p>
               <p>Niso zaradi tega: vi ste podali amandma. Moja ocena je bila, da je amandma
               brezpredmeten. Vi ste vztrajal, s tem ko ste citirali določila poslovnika, da smo
               dolžni o njem glasovati. To svojo razlago sem z obrazložitvijo v skladu s prvim
               odstavkom 70. člena, ki je jasen, tudi vaša obrazložitev je bila jasna, podala v
               glasovanje državnemu zboru. Tudi v tem deluje bil poslovnik jasen, vašo roko sem
               videla, vendar sem povedala, da se o vprašanju, ki sem ga dala državnemu zboru na
               glasovanje, ne razpravlja in se niti ne sme obrazložiti glasu. In v tej fazi vam,
               spoštovani gospod Jelinčič, v skladu s poslovnikom nisem bila dolžna dati besede.
               Zdaj ste zahtevali besedo, da boste podali proceduralni predlog. Če se razumeva, po
               vsebini je vaš proceduralni predlog, da vam neupravičeno nisem dala besede, kar sem
               zdaj obrazložila. Če želite nadaljevati in podati še kakšen proceduralni predlog,
               prosim, da to storite.</p>
            </sp>
            <sp xml:id="SDZ3-Redna-07-2001-07-19.sp116">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča, da ste mi dovolili besedo, kajti mislim, da bo ta čas
               petih minut že potekel, čeprav ste govorili samo vi - meni niste omogočili povedati
               tistega, kar sem želel.</p>
               <p>Želel sem pa najprej povedati, da je 70. člen sestavljen iz dveh odstavkov, in sem
               vam citiral drugi odstavek, po katerem imam pravico opozoriti na napako. Napaka pa
               dejansko je. Napaka je v tem, da je ministrstvo za zunanje zadeve spremenilo tekst že
               po tistem, ko je Hrvaška ratificirala ta sporazum, medtem ko mi - pravite, mi,
               poslanci - nimamo pravice spreminjati. Gre za dvojna merila in to je tista napaka, na
               katero opozarjamo v Slovenski nacionalni stranki. Gre pravzaprav za protislovensko
               delovanje, kar se bo pokazalo čez čas. In jasno in razumljivo pa nam je, da v
               primeru, tem, kot je, ko ste dobili nalogo, da morate izpeljati ratifikacijo tega
               sporazuma, boste naredili prav vse, tudi kršili poslovnik in, če bo treba, kršili
               ustavo. Pa ni rečeno, da poslanskih kolegov, kolegice in mene od slovenske nacionalne
               stranke, ko bomo šli ven, ne bodo čakali še kakšni od Slovenske obveščevalne službe,
               pa nas odpeljali na kakšno zaslišanje ali pa prepričevanje in spreminjanje izhodišč.
           </p>
            </sp>
            <sp xml:id="SDZ3-Redna-07-2001-07-19.sp117">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jelinčič, dovolite, drugi odstavek 70. člena - najprej smo vedno
               dolžni rešiti prvi proceduralni zaplet, ki se nam je pojavil. Rešili smo ga z
               glasovanjem državnega zbora.</p>
               <p>V zvezi s tem dovolite še pojasnilo, da je torej ministrstvo za zunanje zadeve bilo
               ob spremembah, ki jih je pripravilo, obravnavalo drugače kot mi poslanci. Odprava
               tehničnih napak v besedilu sporazuma je skladna s točko B prvega odstavka in četrtim
               odstavkom 79. člena dunajske konvencije o pogodbenem pravu, in o tem sta bili obe
               strani, se pravi ministrstvo za zunanje zadeve Republike Hrvaške in ministrstvo za
               zunanje zadeve Republike Slovenije, soglasni.</p>
               <p>Toliko v pojasnilo tem očitkom. Gospod Jelinčič, tu bi želela zaključiti, ker sem
               vam dala pojasnilo na to vprašanje.</p>
            </sp>
            <sp xml:id="SDZ3-Redna-07-2001-07-19.sp118">

               <speaker>ZMAGO JELINČIČ PLEMENITI:</speaker>

               <p>Gospa predsedujoča, niste mi dali pojasnila, ker ne gre za tehnične popravke, ampak
               gre za vsebinske popravke. In v takšnem primeru tudi dunajska konvencija dovoljuje
               spremembe, če se sprejmejo v določenem parlamentu, dovoljuje tudi spremembo že
               ratificiranega sporazuma, če se nasprotna stran strinja. In to je tisto. Vi pa že v
               samem izhodišču ne dovoljujete niti debate o teh stvareh. In to je kratenje
               demokracije! In to je tisto, za kar smo se baje borili tukaj, da bo demokratična
               diskusija, da se bodo kresala mnenja in da bomo iz tega naredili nekaj dobrega za
               Slovenijo. Zdaj pa zgleda, da nekateri delajo samo nekaj dobrega za svoje žepe.</p>
            </sp>
            <sp xml:id="SDZ3-Redna-07-2001-07-19.sp119">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še moje zadnje pojasnilo. Obe strani, ki sta sklepali sporazum in sta za
               to pristojni, sta bili soglasni, da gre za tovrstne popravke, kot sem jih prej
               omenila. Spoštovani! Glede na to, da smo razpravo zaključili in da smo dogovorjeni,
               da se nam pridruži predsednik vlade, dr. Janez Drnovšek, do njegova prihoda prekinjam
               zasedanje. Potem ob 17.00 uri nadaljujemo z delom. Hvala lepa.</p>
               <stage>(Seja je bila prekinjena ob 16.43 uri. in seja se je nadaljevala ob 17.04 uri.)</stage>
            </sp>
            <sp xml:id="SDZ3-Redna-07-2001-07-19.sp120">

               <speaker>PREDSEDNIK BORUT PAHOR:</speaker>

               <p>Gospe in gospodje, kolegice in kolegi. Najprej bomo ugotovili sklepčnost, navzočnost
               v dvorani. Prosim, da vstavitev soje kartice in da priglasite svojo navzočnost.
               Kolega Bevk, lahko mojo kartico, prosim, izvečete. Hvala lepa. Ugotavljam navzočnost
               v dvorani. Navzočih je 53 oziroma več, kot zahteva kvorum za odločanje. Državni zbor
               je sklepčen in lahko odloča.</p>
               <p>Državni zbor je zaključil razpravo o predlogu zakona o ratifikaciji sporazuma med
               Republiko Slovenijo in Republiko Hrvaško o obmejnem prometu in sodelovanju. Sklenil
               je, da bo poslušal še nastop predsednika vlade, dr. Janeza Drnovška, ki se je
               pridružil delu državnega zbora, in ga med nami lepo pozdravljam ter hkrati vabim,
               predsednik vlade, da spregovorite državnemu zboru. Prosim!</p>
            </sp>
            <sp xml:id="SDZ3-Redna-07-2001-07-19.sp121">

               <speaker>DR. JANEZ DRNOVŠEK:</speaker>

               <p>Spoštovani gospod predsednik, spoštovane poslanke in poslanci! Hvala za povabilo, da
               lahko pridem k vam in da se spet srečamo.</p>
               <p>Slovenska vlada je danes obravnavala dva pomembna dokumenta, osnutka sporazumov o
               nuklearki v Krškem in pa sporazum o meji z Republiko Hrvaško. Osnutek sporazuma,
               seveda. Sprejela je ustrezne sklepe o tem, da se ta osnutek parafira in da se začne
               procedura tudi v državnem zboru. Enako je danes storila tudi hrvaška vlada. Pred
               slabo uro so tudi pri njih zaključili danes to razpravo in sprejeli podobnasklepa o
               obeh dokumentih. Torej, s tem je na vladnem nivoju dokončano, kako bi rekel, 10-letno
               pogajanje o meji s Hrvaško in pred nami je torej procedura obravnave v obeh
               parlamentih, ratifikacija obeh sporazumov.</p>
               <p>Ta razprava je na nek način povezana, ni formalno in neposredno povezana, ampak v
               dosedanjih razpravah pa velikokrat s sporazumom o maloobmejnem sodelovanju z
               Republiko Hrvaško, ki ga danes obravnavate. Ocenjujem, da ni prav nobenih razlogov
               več, niti ustavnopravnih, ki so se nekaj časa izpostavljali, niti drugih, niti
               pogajalskih razlogov več, da državni zbor danes ne bi ratificiral maloobmejnega
               sporazuma. Mislim nasprotno, da je sedaj več kot primeren čas in verjetno tudi
               skrajni čas, da državni zbor to stori in da ratificira maloobmejni sporazum s
               Hrvaško.</p>
               <p>Ravno v tem trenutku, ko smo dosegli neko pomembno točko v reševanju medsebojnih
               odnosov, se mi zdi to še toliko pomembnejše, da se vzpostavi in nadaljuje pozitivna
               spirala v reševanju medsebojnih problemov med obema državama.</p>
               <p>Ocenjujem, da je določitev meje in pa sporazum o meji ključnega pomena za državo, za
               njeno suverenost, za njeno dokončno postavitev na zemljevidu, za njeno stabilnost in
               tudi za njeno varnost. Okvir določanja meje in dogovarjanja z Republiko Hrvaško nam
               je bil ustavni zakon iz leta 1991, ki je določil, da velja meja, ki je bila
               vzpostavljena, ki je veljala 25.6.1991 ob osamosvojitvi obeh držav. Torej naš mandat,
               ki smo ga imeli, je bil sporazumna določitev te mejne črte, njeno definiranje tam,
               kjer je šlo za kakšna sporna vprašanja ali sporne poglede, in ta mandat smo, po moji
               oceni, sedaj izpolnili. Nismo imeli mandata popravljati kakšnih prejšnjih
               zgodovinskih korakov ali prejšnji zgodovinskih spreminjanj meja. Naše izhodišče in
               naš mandat torej je bilo stanje ob osamosvojitvi in ne vračanje prej v zgodovino, o
               čemer je bilo sicer večkrat slišati oziroma veliko govora v javnosti. Vendar takšnega
               mandata torej nismo imeli. Tisto, kar smo morali storiti v veliki meri na novo ali v
               celoti na novo, je bila določitev morske meje med obema državama.</p>
               <p>V desetletnih pogajanjih smo tokrat prvič uspeli priti do dogovora o tem. Prvič smo
               uspeli priti do sporazuma, do dogovora o izhodu na odprto morje, torej da ima
               Slovenija iz svojega teritorialnega morja neposreden stik z mednarodnim morjem, z
               odprtim morjem. To ključno točko smo dogovorili. In tudi ostala rešitev na morju je
               po naši oceni ugodna, zadovoljiva in zagotavlja Sloveniji položaj morske države.</p>
               <p>Konkretno predstavitev same meje in njenega celega poteka, seveda vam v tem
               današnjem okviru ne morem dati. To naj bi, to bomo storili verjetno že prihodnji
               teden, ko se bomo dogovorili kdaj bi ustrezni odbor obravnaval ta osnutek sporazuma,
               in tam bo lahko torej podrobno predstavljen celoten potek te meje.</p>
               <p>Po naši oceni, seveda, je sporazum dober, uravnotežen. Dosegli smo veliko na morju,
               morda nekje nekaj manj od nekaterih pričakovanj, ki pa niso bila povsem utemeljena v
               ustreznih dejstvih, dokumentaciji. Vendar Slovenija svojo mejo s tem lahko sedaj v
               celoti zaokroži. Pričakujem in upam, da bo postopek sprejemanja, postopek
               verificiranja tega sporazuma in tudi postopek ratifikacije uspešen tako v našem
               državnem zboru kot tudi v hrvaškem saboru. Očitno je, da je tudi tam razprava zelo
               kritična, celo zelo ostra. Očitno je, dav takšnih primerih nobena pogajalska stran ne
               more predložiti pogajalskega izkupička, ki bi bil povsem v korist samo ene države in
               povsem v izgubo samo druge. Skušali bomo vsak pozitivno predstaviti tisti svoj
               pogajalski dosežek, tisto, kar se nam zdi pomembno, seveda hkrati ne preveč
               evforično, ker tudi ne želimo vzbujati občutka popolnega zmagoslavja, ker to
               enostavno ni možno, ker bi to pomenilo, da je pač ena stran izgubila, in s tem tudi
               ne bi bilo nobenih možnosti za dogovor in potem tudi za ratifikacijo, če bi bila
               takšna percepcija.</p>
               <p>Ocenjujem torej, da je sporazum realističen, korekten in da ustreza slovenskim
               nacionalnim interesom.</p>
               <p>V kontekstu maloobmejnega sporazuma torej, še enkrat, ni nobenega razloga za
               zadrževanje ratifikacije tega sporazuma. Predlagam in apeliram na državni zbor, da to
               zdaj stori v svojem postopku odločanja.</p>
               <p>Ocenjujem, da je s tem, ko sta obe vladi določili osnutke sporazumov o meji, končan
               pogajalski postopek, proces... in da torej sprejemanje ali nesprejemanje
               maloobmejnega sporazuma v tem kontekstu nima več vpliva. In mislim, da je tako v
               interesu slovenskih prebivalcev, predvsem ob meji, kot seveda tudi hrvaških, da se ta
               sporazum torej sprejme. Hvala lepa.</p>
            </sp>
            <sp xml:id="SDZ3-Redna-07-2001-07-19.sp122">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade.</p>
               <p>Skladno z drugim odstavkom 213. člena poslovnika državnega zbora predlagam, da
               sklenemo, da bomo glasovali o predlogu zakona v celoti. Navedeni predlog sklepa ne bo
               sprejet, če mu bo nasprotovala najmanj tretjina navzočih poslancev. Želi o
               predlaganem sklepu kdo razpravljati? <stage>(Ne želi.)</stage> Ker ne želi nihče razpravljati,
               razpravo zaključujem.</p>
               <p>Prehajamo na odločanje o predlogu tega sklepa. Prosim, dr. Bajuk.</p>
            </sp>
            <sp xml:id="SDZ3-Redna-07-2001-07-19.sp123">

               <speaker>DR. ANDREJ BAJUK:</speaker>

               <p>Gospod predsednik, na podlagi poslovnika prosim pol ure odmora za posvetovanje naše
               poslanske skupine, preden se glasuje. Hvala lepa, gospod predsednik.</p>
            </sp>
            <sp xml:id="SDZ3-Redna-07-2001-07-19.sp124">

               <speaker>PREDSEDNIK BORUT PAHOR:</speaker>

               <p>Dr. Bajuk, smem ugibati? Verjetno menite pred odločanjem o predlogu zakona v celoti.
               Zdaj glasujemo samo o sklepu, da glasujemo o zakonu v celoti. Predlagam, da ta sklep
               še opravimo, potem pa bomo seveda upoštevali vašo prošnjo v skladu s poslovnikom.
               Torej, kolegice in kolegi! Prehajamo na odločanje o predlogu sklepa, da bomo
               glasovali o predlogu zakona v celoti. Ta predlog dajem na glasovanje. Navzočih je 79
               kolegic in kolegov. Za jih je glasovalo 71, 6 jih je proti.</p>
               <p><stage>(Za je glasovalo 71.)</stage> <stage>(Proti 6.)</stage></p>
               <p>Ugotavljam, da je predlog sklepa sprejet.</p>
               <p>V skladu s pobudo vodja poslanske skupine Nove Slovenije odrejam polurni odmor.
               Državni zbor bo odločal o predlogu zakona v celoti ob 17.45 uri. Do takrat sejo
               prekinjam.</p>
               <stage>(Seja je bila prekinjena ob 17.16 uri. in seja se je nadaljevala ob 17.47 uri.)</stage>
            </sp>
            <sp xml:id="SDZ3-Redna-07-2001-07-19.sp125">

               <speaker>PREDSEDNIK BORUT PAHOR:</speaker>

               <p>Kolegice in kolegi! Ura je 17.46 minut. V skladu z našo oglasitvijo pred prekinitvijo
               seje sprašujem... Najprej bomo ugotavljali navzočnost, se opravičujem. Prosim, da s
               pritiskom na tipko kvorum ugotovimo sklepčnost v dvorani. Državni zbor je sklepčen in
               lahko odloča. Dr. Bajuk, vodja poslanske skupine Nove Slovenije je zahteval polurni
               odmor inga sprašujem, ali želi besedo. <stage>(Želi.)</stage> Prosim, dr. Bajuk.</p>
            </sp>
            <sp xml:id="SDZ3-Redna-07-2001-07-19.sp126">

               <speaker>DR. ANDREJ BAJUK:</speaker>

               <p>Hvala lepa, gospod predsednik. S tem, da smo danes v državnem zboru bili seznanjeni s
               sporazumom, ki je bil danes dosežen med obema vladama, Republike Slovenije in
               Republike Hrvaške, ocenjujemo, da ne obstajajo več razlogi, da ne bi pač nadaljevali
               s proceduro glede maloobmejnega sporazuma. Na podlagi naše odločitve in tudi
               pogovorov z našimi kolegi koalicije Slovenije, Nova Slovenija, ne bo temu
               nasprotovala oziroma bo tudi podprla.</p>
               <p>A vendar, moram pa jasno in glasno povedati, da to na noben način ne pomeni, da Nova
               Slovenija sprejema ali pa podpira, kaj je v tem sporazumu, ker nam pa še ni glede
               meja znano. Samo to, da sedaj lahko, ker nadaljujemo s to proceduro; to pa zato, ker
               se je dokončno le postavil nek logičen red, da se prej določi, ali se pride do nekega
               sporazuma do meje same, potem pa se lahko pametno in racionalno pogovarjamo o
               maloobmejnem odnosu ob tem pasu. Hvala lepa, gospod predsednik.</p>
            </sp>
            <sp xml:id="SDZ3-Redna-07-2001-07-19.sp127">

               <speaker>PREDSEDNIK BORUT PAHOR:</speaker>

               <p>Hvala lepa. Kolegice in kolegi, prehajamo na odločanje o predlogu zakona v celoti.
               Predlog dajem na glasovanje. Glasujemo o predlogu zakona. V dvorani je navzočih 83
               kolegic in kolegov, za ratifikacijo je glasovalo 73 kolegic in kolegov, 6 pa jih je
               bilo proti.</p>
               <p><stage>(Za je glasovalo 73.)</stage> <stage>(Proti 6.)</stage></p>
               <p>Ugotavljam, da je zakon o ratifikaciji sporazuma med Republiko Slovenijo in
               Republiko Hrvaško o obmejnem prometu in sodelovanju sprejet. S tem zaključujem to
               točko dnevnega reda.</p>
               <p>Prehajamo na <title>43. TOČKO - PREDLOG ZAKONA O SAMOPRISPEVKU.</title>
               </p>
               <p>Končali smo prvo obravnavo. Za besedo vabim predsednika odbora za notranjo politiko,
               kolega Lavrinca. Prosim, gospod predsednik.</p>
            </sp>
            <sp xml:id="SDZ3-Redna-07-2001-07-19.sp128">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik.</p>
            </sp>
            <sp xml:id="SDZ3-Redna-07-2001-07-19.sp129">

               <speaker>PREDSEDNIK BORUT PAHOR:</speaker>

               <p>Prosim, imate besedo, za vse ostale pa velja...</p>
            </sp>
            <sp xml:id="SDZ3-Redna-07-2001-07-19.sp130">

               <speaker>MAKSIMILJAN LAVRINC:</speaker>

               <p>To pomeni, da bodo ostali tiho, verjetno.</p>
            </sp>
            <sp xml:id="SDZ3-Redna-07-2001-07-19.sp131">

               <speaker>PREDSEDNIK BORUT PAHOR:</speaker>

               <p>Prosim?</p>
            </sp>
            <sp xml:id="SDZ3-Redna-07-2001-07-19.sp132">

               <speaker>MAKSIMILJAN LAVRINC:</speaker>

               <p>To pomeni, da bodo verjetno ostali tiho, če imam jaz besedo?</p>
            </sp>
            <sp xml:id="SDZ3-Redna-07-2001-07-19.sp133">

               <speaker>PREDSEDNIK BORUT PAHOR:</speaker>

               <p>To bi bilo prav.</p>
            </sp>
            <sp xml:id="SDZ3-Redna-07-2001-07-19.sp134">

               <speaker>MAKSIMILJAN LAVRINC:</speaker>

               <p>OK. Torej, odbor te točke ni obravnaval. Razlog je zelo preprost. V času, ki je bil
               na voljo, ni bilo mogoče resno preštudirati vseh pripomb, ki so prišle iz lokalnih
               skupnosti, torej iz občin, in prav tako tudi ne pripomb, ki so bile dane v prvi
               obravnavi, tako na odboru kot tudi na državnem zboru.</p>
               <p>Zato bo pač dokončanje te točke verjetno treba prestaviti na september.</p>
            </sp>
            <sp xml:id="SDZ3-Redna-07-2001-07-19.sp135">

               <speaker>PREDSEDNIK BORUT PAHOR:</speaker>

               <p>Hvala lepa, predsednik Lavrinc. Želi še kdo besedo, sicer bomo glasovali o vašem
               predlogu, da se ta točka prenese na eno izmed prihodnjih sej. Želi kdo o tem sklepu
               besedo? <stage>(Nihče.)</stage> Potem zaključujem razpravo in dajem predlog odbora za notranjo
               politiko, da se na podlagi 73. člena poslovnika ta točka prenese na eno izmed
               naslednjih sej, to na glasovanje. Glasujemo. Glasujemo o predlogu sklepa, ki ga je
               dal odbor za notranjo politiko. Prosim za mir v dvorani. V dvorani je navzočih 65
               kolegic in kolegov. 60 jih je ta predlog podprlo, 3 so mu nasprotovali.</p>
               <p><stage>(Za je glasovalo 60.)</stage> <stage>(Proti 3.)</stage></p>
               <p>Ugotavljam, da je sprejet in s tem zaključujem to točko, torej 43. točko dnevnega
               reda.</p>
               <p>Na podlagi 73. člena poslovnika, <title>48. TOČKO DNEVNEGA REDA PRENAŠAMO NA 8.
                  IZREDNO SEJO DRŽAVNEGA ZBORA.</title>
               </p>
               <p>Ta predlog dajem na glasovanje. Še prej sprašujem, ali želi kdo besedo o tem, torej,
               da se 48. točko dnevnega reda prenese na 8. izredno sejo, ki se bo začela jutri.
               <stage>(Nihče.)</stage> Ta predlog dajem na glasovanje. V dvorani je navzočih 68 kolegic in kolegov.
               62 jih je bilo za, 1 je temu nasprotoval.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Ugotavljam, da je predlog sklepa sprejet.</p>
               <p>Prehajamo k <title>51. TOČKI DNEVNEGA REDA, GRE ZA POROČILO O POSLOVANJU ZAVODA ZA
                  POKOJNINSKO IN INVALIDSKO ZAVAROVANJE.</title> Razprava je končana. Sprejet je bil
               predlagani sklep. Odprta je razprav o dveh, prosim, kolega Anderič, proceduralno.
               Prosim.</p>
            </sp>
            <sp xml:id="SDZ3-Redna-07-2001-07-19.sp136">

               <speaker>ANTON ANDERLIČ:</speaker>

               <p>Prosim, če preberete magnetogram in boste ugotovili, da je ta točka bila zaključena.
               Če hočemo ponovno iti na to točko, je treba z glasovanjem to opraviti, v nasprotnem
               primeru ne. Tako je po poslovniku.</p>
            </sp>
            <sp xml:id="SDZ3-Redna-07-2001-07-19.sp137">

               <speaker>PREDSEDNIK BORUT PAHOR:</speaker>

               <p>Vi torej pričakujete, da bom vodil naprej razpravo, ki je odprta. Prosim.</p>
            </sp>
            <sp xml:id="SDZ3-Redna-07-2001-07-19.sp138">

               <speaker>ANTON ANDERLIČ:</speaker>

               <p>Morate prebrati magnetogram. Gospod Brejc je včeraj zaključil to točko in je prešel
               na naslednjo točko, nakar je nekdo interveniral in naj bi se točka kar nadaljevala.
               Tako se pač po poslovniku ne da; samo z novim glasovanjem, z novim odprtjem te točke
               se to lahko naredi, drugače vam bo sekretarka razložila, kako se tolmači
               poslovnik.</p>
            </sp>
            <sp xml:id="SDZ3-Redna-07-2001-07-19.sp139">

               <speaker>PREDSEDNIK BORUT PAHOR:</speaker>

               <p>Kolega Brenčič.</p>
            </sp>
            <sp xml:id="SDZ3-Redna-07-2001-07-19.sp140">
               <speaker>STANISLAV BRENČIČ:</speaker>
               <p>Hvala lepa, gospod predsednik. Ni povsem tako, je pa nekaj res.
            Podpredsednik državnega zbora ni prešel na novo točko, ko pa je bil izglasovan sklep, ki
            ga je predlagal odbor, je on takoj za tem rekel, s tem je ta točka zaključena, v istem
            trenutku sem jaz roko dvignil, ampak on je že rekel zaključena, brez da bi jaz uspel
            tolmačiti. Želim pa, spregovoriti, gospod predsednik, delček iz magnetograma predsednika
            delovnega telesa, ki je bil sledeč:</p> 
               <p>"Po končani razpravi odbor je odbor sprejetje
               ugotovitveni sklep, s katerim predlaga državnemu zboru, da po obravnavi letnega
               poročila v skladu s 173. členom poslovnika sprejme sklep, kot je predložen v poročilu
               odbora."</p>
               <p>Dodatno pa smo v obravnavo in sprejem državnemu zboru predlagali kot matično delovno
               telo tudi dva dodatna sklepa, in sicer, prvi:</p>
               <p>"Vlada naj na podlagi danih zagotovil zavodu poskrbi, da bo tožba Republike
               Slovenije za plačilo nadomestila za delo Dursa za leto 1997 in 1998 tudi dejansko
               umaknjena."</p>
               <p>In drugi sklep:</p>
               <p>"Vlada naj prouči možnost vzpostavitve operativnejšega načina za odpisovanje, delno
               odpisovanje, odloge in obročno odplačevanje prispevkov."</p>
               <p>S tem sem kot poročevalec zelo jasno nakazal, da je odbor oblikoval dva dodatna
               sklepa in ju je posredoval državnemu zboru v obravnavo in sprejetje.</p>
               <p>Glede na to, da je predsedujoči tako hitro zaključil, medtem sem pa tudi že držal
               roko, mi je potem dal besedo, in je tudi sam smatral, da je prav, da se o tem
               nadaljuje.</p>
               <p>Predlagal bi, gospod predsednik, če je potrebno, ponovno odpremo to točko, v skladu
               s poslovnikom, in opravimo razpravo ter glasovanje o teh dveh dodatnih sklepih.</p>
            </sp>
            <sp xml:id="SDZ3-Redna-07-2001-07-19.sp141">

               <speaker>PREDSEDNIK BORUT PAHOR:</speaker>

               <p>Če je šlo za nesporazum, bomo točko ponovno odprli in bomo razpravljali ter glasovali
               o teh dodatnih sklepih. Kolega Brejc, ki je včeraj vodil sejo, želi pojasniti.</p>
            </sp>
            <sp xml:id="SDZ3-Redna-07-2001-07-19.sp142">

               <speaker>DR. MIHA BREJC:</speaker>

               <p>No, če lahko rečem k temu, mi bi v tem času že zdavnaj ta dva sklepa sprejeli.</p>
               <p>In glede na to, da je to res, kar gospod Brenčič pravi, da medtem ko sem jaz
               zaključeval to točko, je on že držal dvignjeno roko - to je res. Vendar pa moram
               reči, da je strokovna služba opozorila, da sklepa nista pravilno vložena in da sta
               torej z vidika procedure neprimerna, in iz tega razloga ju tudi kot dodatnih sklepov
               nisem predlagal.</p>
            </sp>
            <sp xml:id="SDZ3-Redna-07-2001-07-19.sp143">

               <speaker>PREDSEDNIK BORUT PAHOR:</speaker>

               <p>Mislim, da bi bilo zdaj dobro, da sodeluje tukaj tudi sekretariat za zakonodajo in
               pravne zadeve.</p>
               <p>Državnemu zboru bom predlagal, da odloči o mojem proceduralnem predlogu, da dajemo
               dva dodatna sklepa v razpravo. Prosim, kolega Anderlič.</p>
            </sp>
            <sp xml:id="SDZ3-Redna-07-2001-07-19.sp144">

               <speaker>ANTON ANDERLIČ:</speaker>

               <p>Glede na to, da je gospod Brejc rekel, da ga je strokovna služba opozorila, da sklepa
               nista pravilno vložena, potem, seveda, ne more biti več te razprave; potem je točka
               zaključena in je končana in pri naslednji točki enkrat se naj ta dva sklepa
               uveljavita. Druge pač ni, če hočete spoštovati poslovnik, če pa ne, potem pa je vse
               mogoče.</p>
            </sp>
            <sp xml:id="SDZ3-Redna-07-2001-07-19.sp145">

               <speaker>PREDSEDNIK BORUT PAHOR:</speaker>

               <p>Nimamo druge izbire, kot da ga spoštujemo.</p>
               <p>Očitno je šlo včeraj za nesporazum, za spregled prijave, samo...</p>
            </sp>
            <sp xml:id="SDZ3-Redna-07-2001-07-19.sp146">

               <speaker>STANISLAV BRENČIČ:</speaker>

               <p>Gospod predsednik, povsem lahko je, da je šlo za nesporazum...</p>
            </sp>
            <sp xml:id="SDZ3-Redna-07-2001-07-19.sp147">

               <speaker>PREDSEDNIK BORUT PAHOR:</speaker>

               <p>Dobite besedo, dobite, samo če lahko končam.</p>
               <p>Seveda moramo ravnati v skladu s poslovnikom in rešiti situacijo, v kateri smo. Če
               prav razumem, je včeraj kolega Brejc spregledal dvig roke, ki bi omogočil
               nadaljevanje razprave in mogoče tudi vam, da spremenite vsebino. Odločiti moramo o
               tem, kako bomo zdaj vodili proceduro naprej. Kolega Brenčič.</p>
            </sp>
            <sp xml:id="SDZ3-Redna-07-2001-07-19.sp148">

               <speaker>STANISLAV BRENČIČ:</speaker>

               <p>Lahko da gre za nesporazum. Samo dejstvo je, da sta bila ta dva dodatna sklepa
               sestavni del poročila matičnega delovnega telesa, poročila v tem smislu, da je
               delovno telo z ugotovitvenim sklepom predlagalo državnemu zboru, da sprejme sklep,
               kot je bil naveden, in pa oblikovalo dva dodatna sklepa, ko sta bila z napovednim, bi
               rekel, sklepom odbora povsem razumljena, da se o njih odloča in razpravlja ter jih
               sprejme državni zbor. In identično temu je bilo tudi ustno predstavljeno poročilo s
               strani poročevalca.</p>
            </sp>
            <sp xml:id="SDZ3-Redna-07-2001-07-19.sp149">

               <speaker>PREDSEDNIK BORUT PAHOR:</speaker>

               <p>Prosim, kolega Školč. Predlagam, da smo strpni in da pogledamo, katera odločitev je
               v skladu s poslovnikom.</p>
            </sp>
            <sp xml:id="SDZ3-Redna-07-2001-07-19.sp150">

               <speaker>JOŽEF ŠKOLČ:</speaker>

               <p>Hvala. Sam bi rad podal proceduralni predlog, da razrešimo to situacijo. In sicer,
               da državni zbor ponovno odpre to točko in glasuje o teh dveh dodatnih predlogih, za
               katere vnaprej povem, da jih bom tudi podprl, ker omogočajo na nek način, da državni
               zbor prek te diskusije vpliva na določene stvari v zvezi z diskusijo o pokojninski
               blagajni. In mislim, da lahko to tehnično in gentelmansko opravimo glede na dogajanje
               na včerajšnji seji. Prosil bi za ponovno odprtje te točke.</p>
            </sp>
            <sp xml:id="SDZ3-Redna-07-2001-07-19.sp151">

               <speaker>PREDSEDNIK BORUT PAHOR:</speaker>

               <p>Dobro. Proceduralni predlog se glasi, da se ta točka ponovno odpre. O tem bomo
               glasovali. Prosim, kolega Anderlič. To je proceduralni predlog. Predlagam, da z
               odločitvijo odločimo o tem predlogu. Jaz predlagam, da o tem odločimo z glasovanjem.
               Želite stališče sekretariata? Prosim, da vendarle uredimo stvar, ki je bila posledica
               napake včeraj.</p>
            </sp>
            <sp xml:id="SDZ3-Redna-07-2001-07-19.sp152">

               <speaker>ANTON ANDERLIČ:</speaker>

               <p>Sam vendarle mislim, da je potrebno preveriti to... Ne, vi govorite o nečem drugem,
               o čemer je gospod Brejc govoril. Gospod Brejc je rekel, da je imel obvestilo, da sta
               sklepa nepravilno vložena. Če nista pravilno vložena, potem vi to ugotovite, ali sta
               ali ne, preden gremo ponovno odpirati točko. Če pa ne, se pa strinjam, da se točka
               odpre, zato sem tudi na začetku to predlagal, da tako lahko to razrešimo. Ne moremo
               pa kar: bi pa ne bi. Ampak, če pa nista pravilno vložena, potem pa tako ali tako ni
               poslovniško, da gremo odpirati točko.</p>
            </sp>
            <sp xml:id="SDZ3-Redna-07-2001-07-19.sp153">

               <speaker>PREDSEDNIK BORUT PAHOR:</speaker>

               <p>Torej, obveščen sem, da sta sklepa pravilno vložena. Poslanska skupina je dva sklepa
               pravilno vložila. V tem smislu lahko odločamo o proceduralnem predlogu, da se točka
               ponovno odpre. Ta predlog dajem zdaj na odločanje. Prosim. Glasujemo o predlogu, da
               ponovno odpremo to točko. Prosim. Navzočih je 51 kolegic in kolegov. 29 jih je bilo
               za, 18 proti.
                   <stage>(Za je glasovalo 29.)</stage> <stage>(Proti 18.)</stage> 
               Želi kdo v zvezi s predlaganima dvema sklepoma besedo? Kolega Brejc.</p>
            </sp>
            <sp xml:id="SDZ3-Redna-07-2001-07-19.sp154">

               <speaker>DR. MIHA BREJC:</speaker>

               <p>Sam lahko samo to ugotovim, da je gospod Plevelj včeraj izrecno rekel, da sta oba
               sklepa napačno vložena in da sta bila danes pa pravilno vložena. Ampak, včeraj na
               sami seji, ki sem jo jaz vodil, pa nista bila pravilno vložena.</p>
            </sp>
            <sp xml:id="SDZ3-Redna-07-2001-07-19.sp155">

               <speaker>PREDSEDNIK BORUT PAHOR:</speaker>

               <p>Prosim, da je nekoliko miru v dvorani! Če bo trebna, bomo vzeli 5-minutni odmor, da
               se stvari razčistijo. Predloga sta bila vložena pravilno. Odbor je vložil dva
               predloga. To sta sklepa odbora. To sta sklepa odbora - drži? Prosim, kolega Brenčič -
               ne. Predlagam, da tukaj na tej točki odredimo 10 minut pavze. Prosim, 10 minut, sejo
               bomo nadaljevali ob 18.10 minut. <stage>/Oglašanje iz dvorane./</stage> Mislim, da ti zapleti sedaj
               niso potrebni, prosim. Predlagam za toliko strpnosti, da se v 10-minutni pavzi
               ugotovi situacija, da bomo ravnali povsem v skladu s poslovnikom. Nadaljujemo ob
               18.10 minut. Prosim za toliko strpnosti, kolegice in kolege. Ob 18.10 minut.</p>
               <stage>(Seja je bila prekinjena ob 18.03 uri in seja se je nadaljevala ob 18.12 uri.)</stage>
            </sp>
            <sp xml:id="SDZ3-Redna-07-2001-07-19.sp156">

               <speaker>PREDSEDNIK BORUT PAHOR:</speaker>

               <p>Vabim kolegice in kolege, da se nam pridružijo v glavno dvorano državnega zbora.
               Predlagam, da ugotovimo navzočnost v dvorani. Manjka en kolega ali kolegica, da bi
               postali sklepčni, da bi lahko odločali.</p>
               <p>Ponovno ugotavljamo navzočnost v dvorani. Ugotavljamo navzočnost v dvorani. Navzočih
               je dovolj kolegic in kolegov, da lahko odločamo - 47 nas je.</p>
               <p>Mislim, da je bil sklep, ki smo ga sprejeli, povsem v skladu s tem, kar se je ob
               zaključku te točke dogajalo. Tako bi lahko danes razpravljali o dveh predlogih
               dodanih sklepov, ki ga državnemu zboru Republike Slovenije daje v obravnavo in
               sprejem poslanska skupina SLS + SKD. Sprašujem, ali želi kdo razpravljati o njima?
               <stage>(Ne.)</stage></p>
               <p>Potem bom najprej dal predlog, ki se glasi: "Državni zbor Republike Slovenije
               predlaga vladi Republike Slovenije naj na podlagi danih zagotovil zavodu poskrbi, da
               bo tožba Republike Slovenije za plačilo nadomestila za delo Durs za leti 1997 in 1998
               tudi dejansko umaknjena." Ta predlog dajem na glasovanje. Navzočih je 46 kolegic in
               kolegov, 37 jih je bilo za, 4 so bili proti.</p>
               <p><stage>(Za je glasovalo 37.)</stage> <stage>(Proti 4.)</stage></p>
               <p>Ugotavljam, da je prvi dodatni sklep sprejet.</p>
               <p>Drugi se glasi: "Državni zbor Republike Slovenije predlaga vladi Republike Slovenije
               naj preuči možnost vzpostavitve operativnejšega načina za odpisovanje, delno
               odpisovanje odloga in obročno odplačevanje prispevkov." Ta predlog dajem na
               glasovanje. V dvorani je navzočih 50 kolegic in kolegov, 38 jih je predlog podprlo,
               nihče mu ni nasprotoval.</p>
               <p><stage>(Za je glasovalo 38.)</stage> <stage>(Proti nihče.)</stage></p>
               <p>Ugotavljam, da je ta predlog dodatnega sklepa sprejet in je 51. točka s tem
               zaključena.</p>
               <p>Prehajamo na <title>52. TOČKO DNEVNEGA REDA, TO SO VOLITVE IN IMENOVANJA.</title>
               Predloge sodnega sveta ter predloge in mnenja komisije za volitve, imenovanja
               "Prosim? Proceduralno? Prosim. Prosim za mir v dvorani.</p>
            </sp>
            <sp xml:id="SDZ3-Redna-07-2001-07-19.sp157">

               <speaker>DAVORIN TERČON:</speaker>

               <p>Gospod predsednik, sprašujem, na kakšni osnovi nadaljujemo po 18. uri danes sejo,
               ponavadi smo o tem glasovali in se posebej odločili. Zdaj, vi ste zadolženi za nek
               red tukaj v državnem zboru. Sprašujem, na kakšni osnovi se je to zgodilo.</p>
            </sp>
            <sp xml:id="SDZ3-Redna-07-2001-07-19.sp158">

               <speaker>PREDSEDNIK BORUT PAHOR:</speaker>

               <p>Ja, to je točno. To je zadnja stvar, ki jo opravimo zato, da bi zaključili 7. sejo.
               In če bo zbor odločil drugače, predlog bom pa dal, da danes sejo zaključimo, bomo
               nadaljevali jutri ob desetih in potem v skladu z dogovorom, uro kasneje začeli z
               izredno sejo. Hvala za opozorilo. Bilo je na mestu. Imate prav.</p>
               <p>Dajem predlog proceduralnega sklepa, da danes to točko zaključimo in s tem tudi 7.
               redno sejo. Prosim, da se o tem izjasnite. Navzočih je 48 kolegic in kolegov. 37 jih
               je bilo za, 9 jih je bilo proti.</p>
               <p><stage>(Za je glasovalo 37.)</stage> <stage>(Proti 9.)</stage></p>
               <p>Predlog je sprejet.</p>
               <p>In tako lahko nadaljujemo <title>52. TOČKO DNEVNEGA REDA.</title> Rekel sem, da ste
               predloge sodnega sveta, ter predloge in mnenje komisije za volitve, imenovanja in
               administrativne zadeve prejeli. Zbor bo pod to točko dnevnega reda obravnaval
               predloge sodnega sveta, in sicer tri predloge za izvolitev v sodniško funkcijo in
               predlog za imenovanje na sodniško mesto vrhovnega sodnika na vrhovnem sodišču
               Republike Slovenije ter predloge komisije o ustanovitvi sveta za radiodifuzijo, o
               spremembi odloka o ustanovitvi odbora državnega zbora Republike Slovenije za zunanjo
               politiko in o spremembi odloka o ustanovitvi odbora državnega zbora za zdravstvo,
               delo, družino socialno politiko in invalide. Prehajamo na obravnavo in odločanje o
               posameznih predlogih.</p>
               <p>Najprej o predlogih sodnega sveta za izvolitev v sodniško funkcijo. Sodni svet je
               državnemu zboru predložil predloge o izvolitvi v sodniško funkcijo na sodniška mesta:
               okrožne sodnice na okrožnem sodišču v Mariboru, sodnike za prekrške pri sodniku za
               prekrške Ljubljana, višjega sodnika na višjem delovnem in socialnem sodišču v
               Ljubljani in predlog za imenovanje na sodniško mesto vrhovnega sodnika na vrhovnem
               sodišču Republike Slovenije. Želi predstavnik sodnega sveta besedo? Ga ni. Predlog je
               obravnavala komisija za volitve, imenovanja in administrativne zadeve in zboru
               predložila poročilo ter predloge odlokov. Želi predsednik komisije besedo? <stage>(Ne želi.)</stage>
               Želi besedopredstavnik sekretariata? <stage>(Prav tako ne.)</stage> Sprašujem, ali želijo besedo
               predstavniki poslanskih skupin. Predlagam, da razpravljamo o vseh predlogih sodnega
               sveta skupaj. Vidim, da ni pobude za to. Sprašujem, ali želi kdo od poslancev ali
               poslank besedo. <stage>(Prav tako ne.)</stage> Ker ne želi nihče več razpravljati, zaključujem
               razpravo in prehajamo na odločanje o posameznih predlogih odlokov.</p>
               <p>Na glasovanje dajem predlog odloka o izvolitvi gospe Tanje Rot v sodniško funkcijo
               na sodniško mesto okrožne sodnice na okrožnem sodišču v Mariboru. Glasujemo o
               predlogu. Navzočih je 50 kolegic in kolegov, 42 jih je bilo za, eden je predlogu
               nasprotoval.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi gospe Tamare Kokalj v sodniško
               funkcijo na sodniško mesto sodnice za prekrške pri sodniku za prekrške Ljubljana.
               Glasujemo. Navzočih je 48 poslank in poslancev, 39 jih je predlog podprlo, 2 sta mu
               nasprotovala.</p>
               <p><stage>(Za je glasovalo 39.)</stage> <stage>(Proti 2.)</stage></p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi gospoda Boruta Vukoviča v sodniško
               funkcijo na sodniško mesto višjega sodnika na višjem delovnem in socialnem sodišču v
               Ljubljani. Glasujemo. Navzočih je 50 kolegic in kolegov, 41 jih je bilo za, 2 sta
               temu nasprotovala.</p>
               <p><stage>(Za je glasovalo 41.)</stage> <stage>(Proti 2.)</stage></p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o imenovanju gospoda Petra Hauptmana na sodniško
               mesto vrhovnega sodnika na vrhovnem sodišču Republike Slovenije. Glasujemo. Navzočih
               je 51 kolegic in kolegov, 41 jih je bilo za, 2 sta bila proti.</p>
               <p><stage>(Za je glasovalo 41.)</stage> <stage>(Proti 2.)</stage></p>
               <p>Ugotavljam, da je predlagani odlok sprejet.</p>
               <p>Gospe in gospodje, prehajamo na predlog odloka o ustanovitvi sveta za radiodifuzijo.</p>
               <p>Predlog je v obravnavo zboru predložila komisija za volitve, imenovanja in
               administrativne zadeve. Želi predsednik besedo? <stage>(Ne želi.)</stage> Želi besedo predstavnik
               sekretariata? <stage>(Prav tako ne.)</stage> Želijo besedo predstavniki poslanskih skupin?
               Ugotavljam, da ne. Želijo besedo poslanke in poslanci? <stage>(Prav tako ne.)</stage> Ker ne želi
               nihče razpravljati, zaključujem razpravo.</p>
               <p>Prehajamo na odločanje o predlogu odloka o ustanovitvi sveta za radiodifuzijo v
               celoti. Glasujemo. Navzočih je 52 kolegic in kolegov, 39 jih je za, 11 jih je
               proti.</p>
               <p><stage>(Za je glasovalo 39.)</stage> <stage>(Proti 11.)</stage></p>
               <p>Ugotavljam, da je predlagani odlok sprejet.</p>
               <p>Prehajamo na obravnavo in odločanje o predlogu odloka o spremembi odloka o
               ustanovitvi odbora državnega zbora Republike Slovenije za zunanjo politiko.</p>
               <p>Predlog je v obravnavo zboru predložila komisija za volitve, imenovanja in
               administrativne zadeve. Želi predsednik besedo? <stage>(Ne želi.)</stage> Želi besedo predstavnik
               sekretariata? <stage>(Prav tako ne.)</stage> Želijo besedo predstavniki poslanskih skupin? <stage>(Ne
               želijo.)</stage> Želijo besedo poslanke in poslanci? Ker ne želi nihče razpravljati,
               zaključujem razpravo.</p>
               <p>Prehajamo na odločanje o predlogu odloka o spremembi odloka o ustanovitvi odbora
               državnega zbora Republike Slovenije za zunanjo politiko. Glasujemo. Navzočih je 51
               kolegic in kolegov. 46 jih je bilo za, 1 je temu nasprotoval.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je predlagani odlok sprejet.</p>
               <p>In končno, prehajamo na obravnavo in odločanje o predlogu odloka o spremembah odloka
               o ustanovitvi odbora državnega zbora Republike Slovenije za zdravstvo, delo, družino,
               socialno politiko in invalide. Predlog je v obravnavo zboru predložila komisija za
               volitve, imenovanja in administrativne zadeve. Želi predsednik besedo? <stage>(Ne želi.)</stage>
               Predstavnik sekretariata? <stage>(Prav tako ne.)</stage> Predstavniki poslanskih skupin? <stage>(Ne.)</stage>
               Poslanke in poslanci? <stage>(Tudi ne.)</stage> Ker ne želi nihče več razpravljati, to razpravo
               zaključujem in prehajamo na odločanje o predlogu odloka o spremembi odloka o
               ustanovitvi odbora državnega zbora za zdravstvo, delo, družino, socialno politiko in
               invalide. Prosim, da o tem glasujemo. Glasujmo! Navzočih je 48 kolegic in kolegov. 42
               jih je bilo za, 1 je bil proti.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da je predlagani odlok sprejet.</p>
               <p>S tem zaključujem 52. točko 7. redne seje državnega zbora. Jutri ob 10.00 uri bo
               državni zbor začel z izredno sejo državnega zbora. Hvala lepa za potrpežljivost
               danes. Vsem želim prijeten večer.</p>
               <stage>(Seja se je končala 19. julija 2001 ob 18.26 uri.)</stage>
            </sp>
         </div>
      </body>
   </text>
</TEI>
