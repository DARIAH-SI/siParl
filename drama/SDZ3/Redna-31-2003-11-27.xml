<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-31-2003-11-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AD42FC2534AC068AC1256E060040AF2F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=AD42FC2534AC068AC1256E060040AF2F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-31-2003-11-27.DZ" n="31">
               <name>Redna</name>
               <date when="2003-11-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-31-2003-11-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 31. seje</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ3-Redna-31-2003-11-27.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani kolegi poslanci, kolegice poslanke, gospe in gospodje! Želim vam lep
               dober dan. Pričenjam nadaljevanje 31. seje Državnega zbora Republike Slovenije.
               Obveščena sem, da so zadržani in se današnje seje ne morejo udeležiti naslednje
               poslanke in poslanci: Bogdan Barovič, Alojz Peterle in Igor Štemberger.</p>
               <p>Pričeli bomo z obravnavo <title>19. TOČKE DNEVNEGA REDA, TO JE Z OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O NADZORU DRŽAVNE MEJE, SKRAJŠANI
                  POSTOPEK.</title> Prav lepo pozdravljam predstavnika vlade med nami. Predlog zakona
               je v obravnavo zboru predložila Vlada Republike Slovenije. Besedo dajem predstavniku
               vlade državnemu sekretarju na ministrstvu za notranje zadeve dr. Gregi Virantu za
               dopolnilno obrazložitev predloga zakona, za dopolnilno obrazložitev predloga zakona.
               Izvolite!</p>
            </sp>
            <sp xml:id="SDZ3-Redna-31-2003-11-27.sp2">

               <speaker>DR. GREGOR VIRANT:</speaker>

               <p>Hvala lepa, gospa podpredsednica. Spoštovane gospe poslanke, gospodje poslanci.
               Kratek bom. Predlagane spremembe Zakona o nadzoru državne meje so tehnične narave. S
               tem zakonom predlagamo samo prenos pristojnosti z ministrstev na organe v njihovi
               sestavi zaradi racionalizacije, večje učinkovitosti in ekonomičnosti upravnih
               postopkov. Gre za to, da se pristojnosti v zvezi z nekaterimi postopki prenesejo z
               ministrstva za notranje zadeve na policijo, z ministrstva za finance na carinsko
               upravo in z ministrstva za promet na upravo za civilno letalstvo.</p>
               <p>Predlagatelj se je strinjal s pripombami zakonodajno-pravne službe in tudi z
               amandmaji, ki jih je matično delovno telo na podlagi teh pripomb vložilo. Torej, v
               celoti podpira amandmaje matičnega delovnega telesa. S tem zakonom se pristojnosti
               prenašajo na operativne organe, organe, ki bodo te naloge operativneje izvajali in so
               tudi ustrezno, terensko in teritorialno organizirani. Hvala!</p>
            </sp>
            <sp xml:id="SDZ3-Redna-31-2003-11-27.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Predlog zakona je obravnaval odbor za notranjo politiko kot matično
               delovno telo. Prosim člana odbora gospoda Vojka Čeligoja, da predstavi poročilo
               odbora. Izvolite!</p>
            </sp>
            <sp xml:id="SDZ3-Redna-31-2003-11-27.sp4">

               <speaker>VOJKO ČELIGOJ:</speaker>

               <p>Hvala lepa za besedo. Spoštovani! Odbor Državnega zbora Republike Slovenije za
               notranjo politiko je na 42. redni seji dne, 12.11.2003, kot matično delovno telo
               obravnaval predlog zakona o spremembah in dopolnitvah zakona o nadzoru državne meje,
               ki ga je Državnemu zboru Republike Slovenije v obravnavo po skrajšanem postopku
               predložila Vlada Republike Slovenije. Kolegij predsednika državnega zbora je na 74.
               redni seji dne, 19. septembra letos sklenil, da se predlog zakona obravnava po
               skrajšanem postopku. Predstavnik predlagatelja je v dopolnilni obravnavi navedel
               razloge za spremembe in dopolnitve Zakona o nadzoru državne meje. Ti so v
               neučinkovitosti, neracionalnosti, zapletenosti in zamudnosti upravnih postopkov, ki
               se izvajajo na podlagi Zakona o nadzoru državne meje. Zato je namen novele zakona
               spremeniti organe, ki so pristojni za odločanje o upravnih postopkih, in s tem v
               skladu z načelom ekonomičnosti pospešiti postopke. Tako bi na prvi stopnji namesto
               ministrstev odločali organi v sestavi. O pritožbi pa bi namesto Vlade Republike
               Slovenije odločalo pristojno ministrstvo. Predstavnikpredlagatelja je opozoril še na
               pobudo za oceno ustavnosti 21. člena Zakona o nadzoru državne meje s predlogom za
               začasno zadržanje in prednostno obravnavo, ki sta na ustavno sodišče vložili Luka
               Koper in Aerodrom Ljubljana. Vendar pa 21. člen ni predmet te novele. Vlada Republike
               Slovenije se bo do pobude opredelila v svojem pisnem mnenju, ki ga že pripravlja in s
               katerim se bo odbor lahko seznanil tudi pri obravnavi te pobude. Predstavnik
               predlagatelja je povedal, da se v celoti strinjajo s pripombami zakonodajno-pravne
               službe, ki v svojem pisnem mnenju predlaga opisno navajanje organov v sestavi
               ministrstev.</p>
               <p>Člani odbora o predlogu zakona niso razpravljali. Odbor je kot svoje sprejel dva
               amandmaja, in sicer k 3. in 4. členu. V nadaljevanju je odbor glasoval o vseh členih
               zakonskega predloga skupaj in jih tudi sprejel. Z vključitvijo sprejetih amandmajev
               zakonskega predloga, je odbor določil besedilo dopolnjenega predloga zakona, ki je
               sestavni del tega poročila. Hvala lepa!</p>
            </sp>
            <sp xml:id="SDZ3-Redna-31-2003-11-27.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Predstavniku odbora se zahvaljujem za predstavitev. Sedaj bomo slišali stališča
               poslanskih skupin predlogu zakona. Najprej nam bo gospa Majda Zupan predstavila
               stališče poslanske skupine Nove Slovenije. Izvolite!</p>
            </sp>
            <sp xml:id="SDZ3-Redna-31-2003-11-27.sp6">

               <speaker>MAJDA ZUPAN:</speaker>

               <p>Hvala lepa za besedo, gospa podpredsednica. Spoštovani predstavniki vlade, kolegice
               in kolegi! Dober dan želim.</p>
               <p>Ker naj bi šlo tudi pri tem predlogu za manj zahtevne spremembe in dopolnitve, se
               predlagatelj ponovno poslužuje skrajšanega postopka. V naši poslanski skupini temu v
               načelu nasprotujemo, ker takšen način dela ne prinaša kakovostnih zakonov.</p>
               <p>Veljavni Zakon o nadzoru državne meje je bil sprejet v našem mandatu, v času
               pridruževanja Slovenije Evropski uniji. Pomenil naj bi harmonizacijo pravnih redov.
               Znotraj tega pa ustrezno podlago za uveljavitev in izvajanje Konvencije o izvajanju
               schengenskega sporazuma. V praksi se je pokazalo, da so upravni postopki, ki izhajajo
               iz omenjenega zakona, neučinkoviti, zapleteni, neracionalni in zamudni.</p>
               <p>Človek bi se vprašal: Kdo je pripravljal zakon? Kakšni strokovnjaki "pripravljajo
               predloge"? Kakšen je šele dejanski nadzor, če je že podlaga tako neustrezna? Po vsem
               tem pa se res ne moremo več čuditi, da nam sosedje pred nosom delajo, kar se jim
               zljubi. Pri nas pa zaradi postopkov, ki jemljejo ugled naši državi, ki bo maja
               naslednje leto postala članica Evropske unije, stopicamo na mestu in se gremo
               administriranje in birokracijo.</p>
               <p>Policija je tista, ki je izključno pristojna za nadzor državne meje in mejno
               kontrolo. Ima tudi ažurne podatke in informacije. Po sedanji ureditvi pa izda odločbo
               v upravnem postopku minister za notranje zadeve v soglasju z ministrom za finance
               oziroma ministrom za promet. O pritožbi odloča vlada. Vendar pa takšnih podatkov in
               informacij, ki so potrebni za izdajo upravnih aktov v upravnem postopku, ministrstvo
               nima. Pridobiva jih od policije. Zaradi tega pa je postopek daljši. To kar pa lahko
               privede tudi do kršenja načela ekonomičnosti. Hkrati tudi posega v ustavne pravice
               strank v upravnem postopku.</p>
               <p>Zato so potrebne spremembe pristojnosti organa, ki naj bi se prenesle z ministrstva
               na policijo.</p>
               <p>Tudi iz prikaza ureditve v drugih državah - recimo, v Avstriji, Nemčiji, Italiji,
               lahko ugotovimo, da imajo to področje smotrno urejeno, neposredno in znotraj
               policije. Bojimo pa se, da je to šele začetek sprememb in da bomo kmalu dobili na
               mizo še drug sklop, potem ko bodo pristojni ugotovili ali pa bodo to morali ugotoviti
               v Evropski uniji, da smo mojstri v kompliciranju postopkov in da si delamo delo
               zaradi dela.</p>
               <p>Zakaj pa ne bi nadzora državne meje organizirali transparentno in učinkovito, ko pa
               lahko vse zakompliciramo, potem pa jokamo, da nas drugi prehitevajo?</p>
               <p>Namenoma sem poiskala zapis mnenja naše poslanske skupine ob sprejemanju zakona pred
               letom dni. Takrat je bilo že veliko pripomb za predlog zakona, tudi s strani
               takratnega sekretariata za zakonodajo. Že struktura uvoda ni bila oblikovana tako,
               kot je zahteval poslovnik. Takrat smo celo menili, da takšna nedoslednost kaže na
               podcenjevanje zakonodajne veje oblasti. Naglica ob sprejemanju je bila velika. V
               državnem programu je bilo določeno, da bo zakon sprejet do konca junija in
               uveljavljen do konca leta 2002. Zaradi velike nedoslednosti, ohlapnosti in
               neusklajenosti smo celo predlagali, da se ga zavrne. Tudi v poduk, da se predlog
               pripravi tako, kot je potrebno.</p>
               <p>Šele leto je naokoli, pa ta isti zakon že popravljamo. Gospe in gospodje, ne more
               nam biti v ponos sprejemanje tako slabih zakonov. Hvala lepa!</p>
            </sp>
            <sp xml:id="SDZ3-Redna-31-2003-11-27.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Demokratične stranke upokojencev Slovenije bo
               predstavil gospod Vojko Čeligoj. Izvolite!</p>
            </sp>
            <sp xml:id="SDZ3-Redna-31-2003-11-27.sp8">

               <speaker>VOJKO ČELIGOJ:</speaker>

               <p>Še enkrat hvala za besedo. Pred nami je predlog sprememb in dopolnitev Zakona o
               nadzoru državne meje. Od začetka uporabe obstoječega Zakona nadzoru državne meje,
               1.1.2003, je praksa pokazala, da je potrebno nekaj rešitev zakona prilagoditi
               konkretnim življenjskim situacijam.</p>
               <p>V poslanski skupini DeSUS ocenjujemo, da je potrebno glede na to, da je za nadzor
               državne meje po zakonu pristojna izključno policija, da ima policija pregled in
               ažurne podatke o stanju, preglednosti in dostopnosti terena, nekatere pristojnosti
               resnično prenesti na organe, ki bodo v danem trenutku učinkoviteje reševali tekoče
               probleme ob meji, kot je bilo to do sedaj.</p>
               <p>Iz enakih razlogov podpiramo tudi 5. člen predloga zakona, ki predvideva, da namesto
               ministra, pristojnega za notranje zadeve, kot je to bilo do sedaj dovoljenje za vstop
               tujih varnostnih organov na ozemlje Republike Slovenije izda generalni direktor
               policije. V poslanski skupini DeSUS podpiramo stališče odbora za notranjo politiko
               ter mnenje zakonodajno-pravne službe. Predlog zakona bomo tudi podprli. Hvala!</p>
            </sp>
            <sp xml:id="SDZ3-Redna-31-2003-11-27.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske demokratske stranke bo predstavil
               gospod Rudolf Petan. Izvolite!</p>
            </sp>
            <sp xml:id="SDZ3-Redna-31-2003-11-27.sp10">

               <speaker>RUDOLF PETAN:</speaker>

               <p>Hvala za besedo, gospa podpredsednica! Spoštovani! Ob sprejemanju in obravnavi tega
               zakona bi lahko rekli: "Kakšna sreča, da se vključujemo v Evropsko unijo, kajti to
               pomeni, da se moramo harmonizirati z evropskim pravnim redom. Toda ne samo to.
               Harmonizirati se moramo ne samo v normativnem, ampak tudi v operativnem smislu, na
               izvedbenem nivoju, se pravi, v našem ravnanju.</p>
               <p>Zakon o nadzoru državne meje, ki velja sedaj, je tipičen birokratski zakon v duhu
               nekega drugega časa, čeprav je star slabo leto. Do sedaj je bil nadzor meje izključno
               naša notranja zadeva, ne glede na silno birokratski pristop in iskanje vseh mogočih
               in nemogočih soglasij ter dolgotrajnih postopkov, razgovorov, usklajevanj in podobno.</p>
               <p>S 1. majem naslednjega leta pa bo Slovenija postala polnopravna članica Evropske
               unije. Naše meje ne bodo več samo naša notranja zadeva. Pač pa bodo naše zunanje meje
               postale tudi zunanje meje Evropske unije. S tem pa bomo tudi postopki v zvezi z našo
               mejo postali pomembni za Evropsko unijo in njeno funkcioniranje.</p>
               <p>Po sedaj veljavnem zakonu izdajajo odločbe v upravnem postopku ministri, pristojni za
               posamezna področja. Ti nimajo ustreznih informacij in služb za to delo, zato se
               poslužujejo organov v svoji sestavi.</p>
               <p>Na primer, minister za notranje zadeve, ki izdaja odločbe, se poslužuje
               infrastrukture policije, ki je ustrezno kadrovsko in terensko organizirana.</p>
               <p>Torej, zastavlja se jasno vprašanje: Zakaj ne bi odločb izdala kar policija brez
               nepotrebnega administriranja in posredovanja podatkov višjim organom? Predlagana
               sprememba, ki je pred nami, to tudi uvaja. Lahko bi dejali, končno. Enak postopek je
               tudi z ministrstvom za finance, ki izdaja odločbe, dela pa v bistvu opravlja carina.</p>
               <p>Zakaj ne bi odločb izdajala kar carina? Predlagana sprememba, ki je pred nami, to
               omogoča. Zopet bom rekel, končno. Enako razmerje je med ministrstvom za promet in
               Upravo Republike Slovenije za civilno letalstvo. Popolnoma enako.</p>
               <p>Sedaj pa mi dovolite, da vas malo spomnim na kronologijo, ki opisuje, kaj se je s tem
               zakonom dogajalo pred enim letom. Namreč, nismo še pozabili, kaj je bilo pred enim
               letom.</p>
               <p>Po podatkih, ki so v omrežju, lahko ugotovimo, da je bil predlog, ki ga je podala
               vlada, bil takšen, kot je sedaj pred nami. To se pravi, 18. člen pravi: "Direktor
               policijske uprave lahko..." in tako naprej. Se pravi, je direktor. Enako je v 19.
               členu: "Direktor policijske uprave.." in tako naprej. Ampak v drugi in tretji
               obravnavi smo imeli amandmaje na 18. in 19. člen. Poglejte čudo! V prvem odstavku se
               besede "direktor policijske uprave" zamenjajo z besedami "minister, pristojen za
               notranje zadeve". Besede "direktorjem carinskega urada" se zamenjajo z besedami
               "minister, pristojen za finance". Prav tako se v drugem stavku prvega odstavka 18.
               člena zamenjajo besede "direktor policijske uprave" z besedami "minister, pristojen
               za notranje zadeve", "generalni direktor carinske uprave Republike Slovenije" z
               "ministrom, pristojnim za finance". To se pravi, tu smo zakomplicirali.</p>
               <p>Poglejte obrazložitev: "S spremembo je upoštevano mnenje Sekretariata za zakonodajo
               in pravne zadeve Državnega zbora Republike Slovenije, da se pristojnost prenese na
               ministra, pristojnega za notranje zadeve, za finance itn."</p>
               <p>Zanimivo! Zanimivo! Res smo mojstri kompliciranja, kot je dejala kolegica pred menoj.
               V magnetogramih s te seje tudi piše, da je naša poslanska skupina opozarjala na
               pristojnosti, na kompliciranje postopka in na oteženo delo. Še posebej pa smo bili -
               bom rekel - pozorni na postopke gradnje v obmejnem pasu in na pristojnosti lokalnih
               skupnosti. Seveda, to je bilo takrat gladko zavrnjeno. Gladko je bilo zavrnjeno.
               Danes pa verjetno, ko so od nekod drugod nas opozorili, da smo res mojstri
               kompliciranja in da Evropska verjetno tega ne bo mogla prenesti na svojih zunanjih
               mejah, pridemo na tisti normalni predlog, ki je bil sicer že podan s strani vlade. To
               moram povedati! Brez tega, kar smo seveda kasneje sprejeli.Verjetno so nas prepričali
               v velikem slogu, da je to nujno. Mnenje in opozarjanje naše stranke je bilo popolnoma
               odveč.</p>
               <p>Poglejte, v obrazložitvi piše, da je zaradi tega, ker je tako komplicirano, kršeno
               načelo ekonomičnosti v upravnem postopku, ki zahteva hitro in učinkovito odločanje.
               .../Opozorilni znak za konec razprave./... Takoj zaključim. Hkrati pa posega v
               ustavne pravice stranke v upravnem postopku. Ja, kot da bi tega ne vedeli! Kot da
               tega ne bi mi sprejemali! Kot da je to sprejemal nekdo drug. To je res višek tega,
               kar počenjamo v državnem zboru. Ta predlog, ki je sedaj pred nami, je verjetno pravi,
               je boljši. O tem smo se pogovarjali že pred letom. V Slovenski demokratski stranki
               bomo predlagani predlog potrdili. To se pravi, da bomo glasovali za, ker menimo, da
               je dober in odpravlja nepotrebna administriranja. Hvala lepa!</p>
            </sp>
            <sp xml:id="SDZ3-Redna-31-2003-11-27.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Združene liste socialnih demokratov bo
               predstavila mag. Majda Potrata. Izvolite!</p>
            </sp>
            <sp xml:id="SDZ3-Redna-31-2003-11-27.sp12">

               <speaker>MAG. MAJDA POTRATA:</speaker>

               <p>Hvala za besedo. Gospa podpredsednica, spoštovane poslanke in poslanci, spoštovani
               predstavnik vlade! Bližajoča se pridružitev Republike Slovenije Evropski uniji
               postavlja v zvezi z državno mejo, ki bo vsaj do ponovne širitve Evropske unije tudi
               njena zunanja meja, pred državo veliko odgovornost do državljank in državljanov
               Slovenije ter do vseh njenih prebivalk in prebivalcev, pa tudi odgovornost do
               mednarodne skupnosti.</p>
               <p>Zato v Združeni listi socialnih demokratov pripisujemo vprašanjem, ki so povezana z
               urejanjem nadzora državne meje, velik pomen. Predlagane spremembe zakona pa nas
               vendarle navajajo na misel, da je naglica, s katero smo morali obravnavati zakone, da
               smo lahko pospešeno prevzemali evropski pravni red, prinesla tudi nekatere rešitve,
               ki so se v razmeroma kratkem času pokazale kot nesprejemljive ali neučinkovite.</p>
               <p>To je po mnenju predlagateljev zakona tudi glavni razlog za obravnavanje tokratne
               spremembe, ki se nanaša na zakon, ki je začel veljati z začetkom letošnjega leta.
               Izkazalo seje, da je mogoče ob dejstvu, da je nadzor meje v pristojnosti policije,
               dosedanje določbe - po katerih je odločbo o upravnem postopku izdal minister,
               pristojen za notranje zadeve, moral pa je v nekaterih primerih pridobiti še soglasje
               ministra za finance oziroma ministra za promet, če je šlo za mejni prehod na
               letališču oziroma vzletišču spremeniti tako, da se izdajanje odločb prenese na organ
               v sestavi.</p>
               <p>V nekaterih primerih to pomeni na policijo, ker razpolaga z vsemi potrebnimi podatki.
               V drugih primerih pa na drug ustrezen organ v sestavi. Zbiranje podatkov je
               podaljševalo postopek. S tem pa je bilo kršeno načelo ekonomičnosti v postopku. V
               primeru pritožbe pa je strankam zmanjkovalo časa za vložitev le-te.</p>
               <p>Ker gre torej za spremembe, ki bodo poenostavile in skrajšale postopke - pri tem pa
               naj bi bila po zagotovilih predlagateljev ob večji hitrosti zagotovljena večja
               varnost državljanov in občanov - bomo predlagane spremembe zakona v poslanski skupini
               Združene liste socialnih demokratov podprli. Hvala!</p>
            </sp>
            <sp xml:id="SDZ3-Redna-31-2003-11-27.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske ljudske stranke bo predstavil gospod
               Ivan Božič. Izvolite!</p>
            </sp>
            <sp xml:id="SDZ3-Redna-31-2003-11-27.sp14">

               <speaker>IVAN BOŽIČ:</speaker>

               <p>Hvala lepa, gospa podpredsednica! Kolegice in kolegi! Predlog Zakona o spremembah in
               dopolnitvah zakona o nadzoru državne meje (
                     EPA 982 /III).</p>
               <p>Slovenija bo 1. maja 2004 vstopila v Evropsko unijo. Prilagajanja evropskemu pravnemu
               redu so potekala na številnih področjih. Del tega je zagotovo tudi izvajanje določil
               schengenskega pravnega reda in v skladu s tem konvencije o izvajanju schengenskega
               sporazuma. V skladu s schengenskim sporazumom in izvedbenim načrtom, ki ga je
               Slovenija maja 2001 ob pogajanjih predložila Evropski uniji, naj bi bila naša država
               za uveljavitev nadzora po schengenskih standardih usposobljena do leta 2006.</p>
               <p>Šele s tem datumom bodo odpravljene mejne kontrole. Odstranjene bodo vse prometne
               ovire na notranjih mejnih prehodih. To pomeni, da se bomo vključili v takoimenovano
               schengensko Evropo. To v načelu pomeni, da med državami ni več mejne kontrole in da
               bomo vsi brez izjeme, torej tudi slovenski državljani, med državami schengenskega
               reda lahko prehajali kjerkoli in ne več samo prek mejnih prehodov. Zakon o nadzoru
               državne meje je podlaga za uveljavitev in izvajanje Konvencije o izvajanju
               schengenskega sporazuma.</p>
               <p>Menimo, da je treba zagotoviti, da se bo omenjeni zakon in z njim Konvencija o
               izvajanju schengenskega sporazuma lahko izvajal racionalno in učinkovito. Koristno ga
               je nadgraditi. To je pokazala že dosedanja praksa. Poslanska skupina Slovenske
               ljudske stranke bo predlog zakona podprla. Hvala lepa!</p>
            </sp>
            <sp xml:id="SDZ3-Redna-31-2003-11-27.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Liberalne demokracije Slovenije bo predstavil
               gospod Jože Avšič. Izvolite!</p>
            </sp>
            <sp xml:id="SDZ3-Redna-31-2003-11-27.sp16">

               <speaker>JOŽE AVŠIČ:</speaker>

               <p>Hvala lepa! Lep pozdrav vsem, kolikor nas je zbranih v dvorani! Res je, da bo
               Slovenija s 1.5. prihodnje leto polnopravna članica Evropske unije. Pričakujemo, da
               bo do leta 2006 tudi v popolnosti prevzela schengenski pravni red. Res je tudi in to
               lahko v zadnjih dneh opažamo tudi prek medijskih poročil, da Slovenija hiti in celo
               na nekaterih segmentih prehiteva najavljene datume naše realizacije posameznih točk,
               ki jih moramo izvesti do določenih datumov.</p>
               <p>Tako bo že prihodnji teden otvoritev in predaja namenu največjega mejnega prehoda na
               schengenski meji, to je mejnega prehoda Obrežje. Že s 1. januarjem se bodo začele
               odvijati na tem mejnem prehodu nekatere aktivnosti v skladu s schengenskim in
               evropskim pravnim redom.</p>
               <p>Zato v poslanski skupini Liberalne demokracije Slovenije pozdravljamo, da sprejmemo
               še tiste zadnje akte in ukrepe, s katerimi se bo poenostavilo oziroma ki bodo
               preprečili še dodatno kompliciranje postopkov v že tako oteženih okoliščinah, ki nas
               čakajo. Tudi ta zakon, ki je pred nami, je eden takih. Nadnevnem redu imamo še eno
               točko. To je sprejem Sporazuma o poenostavitvi mejnih kontrolnih dejanj med Hrvaško
               in Slovenijo. S tem aktom, pa tudi s tistim, ki ga bomo sprejemali jutri, se
               približujemo željam in zahtevam, da uskladimo tako predpise pravnemu redu kot tudi
               uporabnikom storitev na mejah. Zaradi vsega tega bo poslanska skupina Liberalne
               demokracije Slovenije ta zakon podprla. Hvala lepa!</p>
            </sp>
            <sp xml:id="SDZ3-Redna-31-2003-11-27.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Še stališče Slovenske nacionalne stranke, ki ga bo predstavil gospod
               Sašo Peče. Izvolite!</p>
            </sp>
            <sp xml:id="SDZ3-Redna-31-2003-11-27.sp18">

               <speaker>SAŠO PEČE:</speaker>

               <p>Spoštovani prisotni. Po oceni poslanske skupine Slovenske nacionalne stranke je
               zakon, ki je pred nami, izključno posledica brezglavega prilagajanja Evropski uniji.
               Zakon, ki je pred nami, prikazuje, kako je slovenska vlada, izvršilna veja oblasti,
               pripravila zakone. Kako vnaprej dela simulacijo zakonov, kako se bodo zakoni obnašali
               in komu so zakoni namenjeni.</p>
               <p>Slovenska vlada predlaga zakone, ne da bi vedela, kako bodo le-ti preživeli, kakšni
               so ažurni podatki, kakšna so opravila iz naslova zakona in kako bodo z zakonom
               zadovoljni tisti, za katere so pisani. Po naši oceni je predlog zakona o spremembah
               in dopolnitvah Zakona o nadzoru državne meje, ki ga je državni zbor pod pretvezo
               prilagajanja Evropski uniji, pod pretvezo nuje in kvalitete sprejel v začetku
               letošnjega leta. Danes, nekaj mesecev za tem, pa dobimo s strani Vlade Republike
               Slovenije kot izvršilne veje oblasti podatek, da je zakon, katerega so pred pol leta
               zagovarjali, da je učinkovit, da je racionalen in da je nezapleten ter da bo
               opravljal različno zamudnost upravnih postopkov, drugačno obrazložitev. Danes
               pridobimo s strani Vlade Republike Slovenije mnenje, da je obstoječ zakon
               neučinkovit, neracionalen in zapleten ter zamuden.</p>
               <p>Po naši oceni je mnogo huje kot to, da se danes srečamo s spremembami in dopolnitvami
               zakona, predvsem način pripravljanja zakona v okviru ministrstva za notranje zadeve.
               Po naši oceni nam prikazuje, da bi se mogli vsi skupaj, predvsem pa zakonodajalec,
               vprašati, kakšne zakone sploh sprejemamo. Če je potrebno zakon menjati po pol leta
               zaradi popolnoma drugih argumentov, kot so bili sprejeti. Prav tako je po naši oceni
               zelo žalostno, da Vlada Republike Slovenije v fazi pripravljanja osnovnega zakona
               sploh ne ve, kdo ima v naši državi ažurne podatke. To nakazuje, da logistično Vlada
               Republike Slovenije sploh ne deluje. Po drugi strani pa je potrebno se vprašati, ali
               je bila to napaka samo tega zakona ali je to napaka celotne slovenske zakonodaje.</p>
               <p>V nacionalni stranki se bojimo, da se bodo zgodbe tega zakona kmalu prenesle na
               zgodbe ostalih zakonov in da se bo zakonodaja, sprejeta v tem mandatu pod taktirko
               prilagajanja Evropski uniji, dolgoročno izkazala kot slaba zakonodaja. Kot tista
               zakonodaja, ki je imela en in izključno en interes sprejemanja. To je v Evropi
               prikazati, da imamo usklajene zakone. Posledica bo, da bodo državljani Republike
               Slovenije videli, da nimamo zakonov, ki so pisani za državljane Republike
               Slovenije.</p>
               <p>Osebno in v nacionalni stranki še vedno verjamemo, da je naša naloga predvsem
               ostvariti take zakonske pogoje, omejitve in pravice, ki se bodo odražali v kvaliteti
               življenja naših državljanov. Kvaliteti naših državljanov na vseh tistih področjih, ki
               obsegajo določeno materijo določenega zakona.</p>
               <p>Z obstoječo prakso - kar potrjuje današnja zadeva - pa temu ni tako.</p>
               <p>Zato na Vlado Republike Slovenije nastavljam eno in izključno vprašanje, od katerega
               je odvisna naša podpora tej spremembi. Prvič, kako dolgoročne so rešitve tega zakona?
               Ali ste pri temu zakonu razmišljali več kot pri prejšnjem zakonu? Kajti, če dobimo
               odgovor, da bo tudi ta zakon veljal samo tri mesece, po treh mesecih, pa bosta
               ugotovljeni neučinkovitost in neracionalnost vsebinskih sprememb, ki jih vlada danes
               sprejema potem je popolnoma brezpredmetno sprejeti tak zakon. V kolikor bo vlada
               priznala napako, da je bila v preteklosti izključno njena krivda, ker zakonov ni
               pretvarjala v domačo vsebino, bomo zakon sprejeli. Vse, kar si v nacionalni stranki
               želimo, so samo kvalitetni zakoni. Nikakor pa ne tovrstna skropocala, pod
               kakršnimkoli nazivom. Hvala!</p>
            </sp>
            <sp xml:id="SDZ3-Redna-31-2003-11-27.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Slišali smo stališče poslanskih skupin o predloga zakona. Ker k
               dopolnjenem predlogu zakona ni bilo vloženih amandmajev, ni možna razprava o členih.</p>
               <p>Zato razpravo zaključujem in s tem tudi drugo obravnavo predloga zakona.</p>
               <p>Glasovanje o zakonu bomo v skladu s časovnim potekom seje zbora opravili danes v
               okviru glasovanj, 15 minut po zaključeni razpravi o 20. točki dnevnega reda.</p>
               <p>S tem prekinjam to točko dnevnega reda. Gospodu državnemu sekretarju se za
               sodelovanje lepo zahvaljujem. Mi pa bomo ob 10.40 uri prešli na obravnavo 21. točke
               dnevnega reda, to je na prvo obravnavo predloga zakona o spremembah in dopolnitvah
               Zakona o dohodnini. Do takrat sejo prekinjam. Nadaljujemo ob 10.40 uri. Hvala lepa.</p>
               <p>(Seja je bila prekinjena ob 10.32 uri in se je nadaljevala ob 10.40 uri.)</p>
            </sp>
            <sp xml:id="SDZ3-Redna-31-2003-11-27.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke, poslanci! Nadaljujemo delo. Med nami lepo pozdravljam
               predstavnico Vlade Republike Slovenije.</p>
               <p>Prehajamo na <title>21. TOČKO DNEVNEGA REDA,</title> to je na <title>PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O
               DOHODNINI.</title>
               </p>
               <p>Predlog zakona sta v obravnavo zboru predložila poslanca Franc Pukšič in Branko
               Kelemina. V zvezi s tem zakonom je skupina 11 poslancev s prvo podpisanim mag.
               Andrejem Vizjakom, da državni zbor opravi splošno razpravo. Najprej dajem besedo
               predstavniku predlagateljev predloga zakona za dopolnilno obrazložitev predloga
               zakona. K besedi vabim gospoda Branka Kelemino, da nam predstavi dopolnilno
               obrazložitev predloga zakona. Izvolite!</p>
            </sp>
            <sp xml:id="SDZ3-Redna-31-2003-11-27.sp21">

               <speaker>BRANKO KELEMINA:</speaker>

               <p>Hvala lepa! Spoštovani vsi skupaj! Zakon o dohodnini je eden izredno pomembnih
               zakonov. Namreč, Zakon o dohodnini obravnava tematiko, ki je pomembna tako rekoč za
               vsakega državljana, ki s svojim delom na tak ali drugačen način ustvarja prihodke.
               Tudi za tiste, ki z nedelom pridobivajo dohodke. Skratka, ta zakon obravnava tematiko
               vseh državljanov in nedržavljanov, ki na kakršenkoli način pridobivajo dohodke v
               državi Sloveniji.</p>
               <p>Zakon o dohodnini že več let-to prav gotovo vsi ugotavljamo in smo vsi že velikokrat
               ugotavljali - kliče, da ne rečem, celo kriči po določenih spremembah. Vlada na tem
               področju noče storiti ničesar. Poslanci oblasti tudi nočejo storiti ničesar, čeprav
               se zavedajo problemov na tem področju. Tudi vodstvo državnega zbora, ki je zelo
               pomemben element v tej državi, ne stori ničesar. Ne vem, zakaj ga sploh imamo.</p>
               <p>Zato smo poslanci opozicije že leta 1997 vložili predlog sprememb in dopolnitev
               zakona o dohodnini. Vsi tisti predlogi, ki so bili podani leta 1997, so leta 2003 in
               na prehodu v leto 2004 skoraj izgubili svojo aktualnost. To je treba priznati. To
               tudi kaže na zelo čuden in nerazumljiv odnos politike državnega zbora do posamezne
               problematike, do reševanja tako pomembnih vprašanj, kot je vprašanje sprememb in
               dopolnitev Zakona o dohodnini.</p>
               <p>Zato danes težko zagovarjam posamezni člen, posamezna besedila. Vendar še zmeraj
               vseeno ostaja izredno aktualna tematika. Zato danes prva obravnava, da bo v razpravi
               možno ugotoviti stališče poslanskih skupin oziroma političnih strank, stališča vlade
               do predlaganih in drugih sprememb, ki bi bile v tem zakonu nujne in potrebne. Če
               obstaja politična volja in na splošno volja vseh akterjev, ki sem jih že prej naštel,
               da v drugi obravnavi pripravimo predlog, amandmaje, ki so lahko skupni
               predlagateljem, političnim strankam oziroma poslanskim skupinam in vladi, ter da na
               tem področju poskušamo premakniti stvari naprej. Najpomembnejša sprememba, ki jo
               predlagatelji s spremembami in dopolnitvami Zakona o dohodnini poskušamo popraviti,
               je prav gotovo uvedba ničelne stopnje. O tem bi se bilo treba pogovoriti, prav
               gotovo. Kajti vemo, da je tistih z nizkimi osebnimi dohodki vedno več in da so
               izredno nujne olajšave na tem področju. Prav tako pa je izredno pomembna olajšava za
               reševanje stanovanjskih problemov zavezancev, predvsem za mlade družine, za tiste, ki
               pridobivajo prvo stanovanje. Nekatere spremembe smo poskušali uvesti že v
               stanovanjski zakon. Vendar žal tudi takrat nismo uspeli. Te stvari je treba
               dolgoročno rešiti.</p>
               <p>Vemo, kaj se dogaja na tem področju. Vemo, kaj se bo zgodilo v naslednjem letu. Če ne
               bomo pristopili k učinkovitemu reševanju tega vprašanja, ki bo vsaj primerljivo z
               evropskimi državami, predvsem tistimi, ki se jim danes približujemo, potem smo tudi
               glede tega stališča izredno konservativni in tudi nedosledni glede približevanja
               naših norm normam držav Evropske skupnosti oziroma na splošno vseh drugih držav.</p>
               <p>Vlada je sicer napovedala spremembo. Pravi, da bo ta predlog vložila v državni zbor.
               Tudi z nekaterimi od rešitev, ki smo jih tudi mi podali. Ugotavljamo, da se bo to
               zgodilo prepozno. Ocenjujemo, da bi ta predlog zakona moral biti dodelan in sprejet,
               če bi se le dalo še celo v letošnjem letu in da bi začel veljati s 1.1.2004, ne pa
               šele kot napoveduje vlada, s 1.1.2005. Predlagamo, da se ta predlog zakona obravnava
               in tudi sprejme za drugo obravnavo. Hvala!</p>
            </sp>
            <sp xml:id="SDZ3-Redna-31-2003-11-27.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! K besedi vabim predstavnico vlade, državno sekretarko na ministrstvu za
               finance gospo Milojko Kolar. Izvolite!</p>
            </sp>
            <sp xml:id="SDZ3-Redna-31-2003-11-27.sp23">

               <speaker>MILOJKA KOLAR:</speaker>

               <p>Hvala za besedo. Vsi prav lepo pozdravljeni! Spoštovana gospa podpredsednica,
               spoštovane poslanke in poslanci! V zvezi z navedenim predlogom Zakona o spremembah in
               dopolnitvah zakona o dohodnini Vlada Republike Slovenije ugotavlja naslednje:</p>
               <p>Veljavni Zakon o dohodnini v 7. členu določa olajšavo v višini 11% povprečne plače
               zaposlenih v Republiki Sloveniji. Namenjena je vsem davčnim zavezancem. Navedena
               olajšava ima naravo splošne olajšave. S tem je posredno določen tudi neobdavčen del
               dohodka vsakega posameznika. Navedena olajšava je bila uvedena z zakonom, ki je bil
               sprejet konec leta 1993 z namenom razbremenitve nižjih dohodkovnih razredov. In sicer
               s hkratnim znižanjem olajšave za različne namene na podlagi računov, ki je bila
               takrat znižana z 10% na 3%.</p>
               <p>Navedeno olajšavo namreč lahko uveljavljajo le tisti zavezanci, katerih dovolj visoki
               dohodki dovoljujejo naložbe v različne namene. Torej, jo praviloma izkoriščajo lahko
               le zavezanci z višjimi dohodki. Zato je s ciljem razbremenitve najnižjih dohodkovnih
               razredov kot instrumentom veliko primerneje povečevati splošno olajšavo v kombinaciji
               z nižjo stopnjo dohodnine v prvem davčnem razredu. Vlada ugotavlja, da so se razmere
               v času odložitve navedenega predloga zakona leta 1997 pomembno spremenile. Zato je
               potrebna celovita sprememba sistema obdavčitve dohodkov fizičnih oseb. Poleg tega je
               potrebna tako prilagoditev sistemadohodnine mednarodno primerljivim standardom, kot
               tudi prilagoditev dohodnine predpisom Evropske unije. S tem namenom je vlada
               pripravila celovit predlog in nov sistem Zakona o dohodnini, ki je v zaključni fazi
               tako koalicijskega usklajevanja, kot tudi vladnega postopka. Med temeljnimi cilji
               zakona je tudi globalna razbremenitev vseh zavezancev za dohodnino. Še posebej tistih
               v nižjih dohodkovnih. Ta razbremenitev bo občutna. Povečala se bo z 11% na 17,2%
               povprečne plače zaposlenega v Republiki Sloveniji. Prav tako se bo znižala tudi
               stopnja obdavčitve najnižjega spodnjega razreda. Predvidoma naj bi ta zakon začel
               veljati s 1. januarjem 2005. Glede na vse povedano vlada Republike Slovenije ne
               podpira sprejem predloga Zakona o spremembah in dopolnitvah zakona o dohodnini.
               Hvala!</p>
            </sp>
            <sp xml:id="SDZ3-Redna-31-2003-11-27.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Sledi predstavitev stališč poslanskih skupin. Najprej nam bo stališče
               poslanske skupine Nove Slovenije predstavil mag. Janez Drobnič. Izvolite!</p>
            </sp>
            <sp xml:id="SDZ3-Redna-31-2003-11-27.sp25">

               <speaker>MAG. JANEZ DROBNIČ:</speaker>

               <p>Hvala lepa za besedo. Bom čisto kratek. Predlog Zakona o dohodnini oziroma spremembah
               Zakona o dohodnini, ki ga je vložil poslanski kolega in ga je tudi predstavil, bomo
               podprli zato, ker rešuje temeljne zaplete v Sloveniji. Torej, težavno življenje
               slojev ljudi z najnižjim socialno ekonomskim statusom. Slovenija se nahaja v
               tranziciji. Nekateri so si na račun privilegiranih položajev v tem elitnem sloju
               zagotovili izjemno dobre položaje socialno ekonomske položaje. Za ostale pa ne ostane
               nič. Torej, ta zakon, ta sprememba zakona je dobrodošla.</p>
               <p>Zagotovo je res tudi nekaj, kar je povedala gospa predstavnica vlade. Še marsikaj je
               potrebno ob tem zakonu oziroma ob Zakonu o dohodnini spremeniti. Zagotovo tisti del,
               ki se nanaša na olajšave za vzdrževane člane, za otroke. Torej, tisti segment, ki je
               že dolgo časa mimo ustavne odločbe in katerega bi bilo potrebno že zdavnaj rešiti.
               Veliko zanimanja je za reševanje nekih marginalnih vprašanj, nepomembnih vprašanj,
               katerim se posveča vladajoča koalicija. Za stiske ljudi z obrobja, resnične stiske
               preživetja, bodisi na stanovanjskem področju, bodisi preživljanju otrok, bodisi v
               šolstvu, pa nima zadostnega razumevanja. Zagotovo bi bilo v ta zakon potrebno
               vključiti tudi to rešitev ustavne odločbe. Kakorkoli že, ta gesta s strani
               poslanskega kolega je dobra. Veljalo bi jo podpreti.</p>
               <p>Spomnimo, kaj smo podprli v smislu zagotavljanja enake dostopnosti za invalide v tem
               tednu. V Zakon o zaščiti živali smo vključili določbo glede psov vodičev. Ta določba
               bi vendarle sodila v zakon o - temu rečemo integraciji invalidov v družbo ali kako
               drugače. Vemo pa, za kakšno vsebino gre. Potem je zagotovo dobro tudi to, da bi ta
               zakon po skrajšanem ali hitrem postopku sprejeli in pokazali določeno gesto za tiste,
               ki so v naši državi zaradi neustrezne socialno ekonomske politike v stiski. Mi bomo
               zakon podprli.</p>
            </sp>
            <sp xml:id="SDZ3-Redna-31-2003-11-27.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Stranke mladih Slovenije bo predstavil gospod
               Marko Diaci. Izvolite!</p>
            </sp>
            <sp xml:id="SDZ3-Redna-31-2003-11-27.sp27">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim! Zavedamo se, kakšna bo usoda tega
               predloga zakona, ki ga imamo pred seboj. Tako kot večina zakonov, ki jih predlaga
               vlada, opozicija, bo zavrnjen kot neprimeren. Njegova obravnava je namenjena le
               pripravi prostora za nov Zakon o dohodnini, ki ga pripravlja vlada. A to vseeno
               izrabljamo kot priložnost, da opozorimo na neprimeren in diskriminatoren Zakon o
               dohodnini. Na to je opozorilo že tudi ustavno sodišče.</p>
               <p>S predlaganim zakonom se uvajata dve temeljni spremembi, ki se nanašata na splošne
               in na posebne olajšave. Prva sprememba bi prinesla razbremenitev davčnih zavezancev z
               nizkimi prihodki. Zavedati se moramo, da v Sloveniji stopnja prebivalcev, ki živijo
               na robu revščine, narašča. Prav gotovo je to početje, ki ga sedaj izvaja država
               popoln nesmisel. Visoki davki in neprimerna lestvica obdavčitve pri dohodnini od tega
               najrevnejšega sloja prebivalstva terja neprimerno visoke davke. Po drugi strani pa
               jim prek socialnih transferjev in raznih oblik pomoči dodeljuje denarna sredstva. Med
               tem pa so najbogatejši sloji prebivalstva v primerjavi z najrevnejšimi premalo
               obdavčeni.</p>
               <p>V Stranki mladih Slovenije še posebej podpiramo spremembe, ki se nanašajo na
               olajšave za rešitev stanovanjskega problema. Poleg predlaganih sprememb bi bilo
               potrebno v člen zakona, ki se nanaša na olajšavo, potrebno eksplicitno vnesti tudi
               najem stanovanjske hiše ali stanovanja.</p>
               <p>Sedaj se kot olajšava prizna najemnina kot strošek vzdrževanja. In sicer 40% plačane
               letne najemnine, v kolikor gre za profitno najemnino, oziroma 80%, če gre za
               neprofitno najemnino. Žal si mnogi, predvsem mlade družine, ki prvi rešujejo
               stanovnajski problem, ne morejo privoščiti nakupa ali gradnje svojega stanovanja.
               Zato so primorani v najem stanovanj. Velika težava pri najemu stanovanja je tudi
               nedelovanje države na nepremičninskem trgu. Velika večina stanovanj, predvsem v
               prestolnici, se oddaja na črno brez pogodb. Poleg tega, da država izgublja milijonske
               vsote, ki bi jih lahko pobrala z davki na rente, pa najemniki brez pogodb ne morejo
               uveljaviti nejemnine kot dohodninske olajšave. To jih postavlja v podrejen položaj.
               Prav tako zelo podpiramo uvedbo možnosti olajšave z zmanjšanjem osnove za dohodnino
               za plačilo tistega dela obresti stanovanjskih kreditov, ki so višje od obresti
               stanovanjskega sklada. Mislimo, da je nakup stanovanja taka investicija, ki jo brez
               bančnih kreditov zmore le manjši del prebivalcev v Sloveniji. Poleg tega pa veliko
               število ljudi varčuje v nacionalni varčevalni shemi. Pričakovati je, da bo s koncem
               prve petletke varčevanja ogromno povpraševanje po stanovanjih in kreditih. Vsi
               varčevalci, pa tudi ostali prebivalci prav gotovo ne bodo izpolnjevali zahtev
               stanovanjskega sklada za odobritev kredita. Veliko bo povpraševanje po dolgoročnih
               kreditih tudi pri poslovnih bankah. Kljubtemu, da si je vlada v pogajanjih za pristop
               Slovenije k Evropski uniji priborila zmanjšano davčno stopnjo za gradnjo stanovanj in
               hiš vse do konca leta 2007, do tega datuma ne bo končana nacionalna varčevalna shema.
               Po tem datumu je zaradi povečanja davka pričakovati tudi višje cene stanovanj. Večina
               varčevalcev, ki se je odločila za to varčevanje, sicer varčuje za obdobje 5-ih let, a
               privarčevana vsota prav gotovo ne bo zadostovala za nakup stanovanja. Zato večina
               varčevalcev računa na ugodna posojila bank, ki pa jih bodo odplačevali še najmanj 10
               ali 15 let. Zato bi bilo primerno, da se obresti, ki bodo večje od obresti
               stanovanjskega sklada, šteje kot zmanjšanje osnove pri dohodnini.</p>
               <p>Glavna sprememba, ki jo predlog zakona prinaša, je 20% zmanjšanje odmerjene dohodnine
               v prvih desetih letih po nakupu stanovanja ali hiše.</p>
               <p>Glede na dejstvo, da investicija v nakup stanovanja ali gradnjo stanovanjske hiše po
               višini sredstev ni primerljiva z nobeno drugo investicijo dohodninskega zavezanca, ki
               se upošteva kot dohodninska olajšava, je smiselno, da se odmerjena dohodnina ustrezno
               zmanjša. To bi hkrati še dodatno povečalo namensko varčevanje za rešitev
               stanovanjskega problema in povečalo gradnjo potrebnih objektov na trgu.</p>
               <p>Kot primerjavo lahko vzamemo Nemčijo, ki od leta 1996 prispeva določeno denarno pomoč
               davčnim zavezancem, ki gradijo ali kupijo stanovanje, ki ga bodo sami uporabljali.
               Osnovna denarna pomoč je zagotovljena za leto, v katerem se davčni zavezanec dejansko
               preseli in nadalje v omejenem znesku nadaljnjih sedem koledarskih let od nakupa
               oziroma zgraditve stanovanja.</p>
               <p>Kot sem že omenil, bomo poslanci Stranke mladih predlog zakona podprli, čeprav vemo,
               kakšna bo njegova usoda. Hvala!</p>
            </sp>
            <sp xml:id="SDZ3-Redna-31-2003-11-27.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske demokratske stranke bo predstavil
               gospod Franc Pukšič. Izvolite!</p>
            </sp>
            <sp xml:id="SDZ3-Redna-31-2003-11-27.sp29">

               <speaker>FRANC PUKŠIČ:</speaker>

               <p>Spoštovana gospa podpredsednica, kolegice in kolegi, gospa državna sekretarka, lep
               pozdrav! Kaj naj pravzaprav rečem? Po šestih letih pride na vrsto zakon, ki je imel
               poštene in dobre namene, da ga vladajoča koalicija uvrsti na dnevni red razprav v
               državnem zboru. To je pravzaprav odnos vladajoče koalicije do slovenskega podeželja,
               do enakomernega regionalnega razvoja. Torej, totalno neenakomernega. In seveda do
               tistega sloja prebivalcev, za katerega je bil ta zakon napisan.</p>
               <p>Zakaj sem bil eden od predlagateljev? Zakaj je bila naša stranka pobudnik in
               predlagatelj takšnega zakona? Zato, ker sam izhajam z območij, kjer je divja
               privatizacija ali kraja družbenega premoženja pravzaprav najbolj pustošila. Največje
               neurje se je dogajalo prav na Štajerskem in v Prekmurju. Ker sem prihajal s tega
               območja, sem želel za to prebivalstvo takoj po letu 1996, po volitvah, v svojem prvem
               mandatu nekaj narediti. Če kaj, potem na finančnem področju, na tako pripravljeni
               dohodnini. Zavedali smo se, da je tako pripravljena dohodnina nepoštena in nekorektna
               do tistih stotisočih, ki imajo izredno nizke dohodke. Toda začuda, tudi po šestih
               letih se ta razmerja niso spremenila. Žal, imamo še vedno na eni strani stotisoče z
               izredno nizkimi osebnimi dohodki - tisti, ki pač imajo, za delo po 50, 60 ali 70.000
               tolarjev - in nekaj sto slovenskih bogatašev, ki so obogateli prav na račun tega, da
               so oškodovali družbeno premoženje. Zato se je že naš predlog zakona v drugi točki
               nanašal na višino davčnih osnov. Zato smo predlagali uvedbo takoimenovane nične
               stopnje in spremembe olajšav z 3 na 10 procentov.</p>
               <p>Iz tabele v 5. členu predlaganega zakona je razvidno, da bi tisto višjo stopnjo
               dohodnine, 10 procentov, plačevalo manjše število prebivalcev, torej tistih ekstra
               bogatih v Republiki Sloveniji. Prav je tako! Če imamo v 2. členu ustave zapisano, da
               imamo pravno in socialno državo. Zakon o dohodnini temu ne sledi. Ne sledi ustavi v
               tej smeri.</p>
               <p>V 5. členu smo zapisali uvajanje nove stopnje in razčlenili, kako bi se povečevalo
               progresivno po 5 procentov. V 6. členu smo imeli v vidu predvsem mlade družine,
               predvsem tiste, ki si začenjajo graditi svoj prostor pod soncem in začenjajo
               razreševati stanovanjsko problematiko. Zakaj? Prebral bom obrazložitev 6. člena.
               Določa, da zavezanci, ki z nakupom ali gradnjo stanovanjske hiše ali stanovanja
               rešujejo svoj stanovanjski problem, se odmerjena dohodnina zmanjša v prvih desetih
               letih po nakupu ali po začetku gradnje. Vsako leto za 20 procentov povprečne letne
               plače. Koliko je to! Približno je številka bistveno višja. Takrat pred sedmimi
               oziroma šestimi leti je bilo to 315.000 tolarjev. S takšno olajšavo, 20 procentov
               letne plače, bi jim omogočili razreševanje stanovanjskega problema.</p>
               <p>V tem zakonu smo predvideli in opozorili na staranje slovenskega prebivalstva, na
               zmanjševanje števila otrok, na spodbujanje in omogočanje. Namreč, dejstvo je, da je v
               velikih primerih večje število otrok v družinah, kjer imajo šibkejši socialni status.</p>
               <p>Cilji tega zakona, predlagateljev, so zasledovali aktualne probleme. Ti aktualni
               problemi obstajajo še danes. Vendarle naivno! Preveč naivno in preveč enostavno sem
               pričakoval, da bo vlada prišla s predlogom dopolnitve, s predlogom aktualizacije
               določenih členov in rekla takole: "Res je, pripravljamo sistemski zakon za leto 2004,
               začetek veljavnosti 2005, ampak bomo videli. Dajmo v tem zakonu vendarle za leto dni
               nekaj narediti že v smislu to, kar pravijo, da imajo pripravljeno za sistemski zakon,
               in tega dopolniti. Nikoli ni prepozno narediti pozitivnega koraka naprej."</p>
               <p>Žal se pa pri nas dogaja drugo, da raje delamo negativne korake in jih vlečemo v
               nedogled. Tako, kot se to dogaja, s tolikokrat opevanim Zakonom o finančni izravnavi
               občin. Seveda se nič ni zgodilo. Razen to, da z obremenitvijo tako lokalne skupnosti
               želijo pravzaprav ukiniti te občine.</p>
               <p>V tem predlogu zakona smo predlagali tudi to, da tisti, ki živijo na demografsko
               ogroženih območjih, da ne živijo. Skratka, tam kjer je razpršena gradnja, ker morajo
               infrastrukturo sami graditi, da se tudi to upošteva. Nekateri dajo za gradnjo cest in
               vodovoda, drugi pa za jahte.</p>
               <p>Kolegice in kolegi! Predlagam, da tisti, ki čutite za slovenski narod, glasujete za.
               Slovenska demokratska stranka bo zakon podprla. Hvala!</p>
            </sp>
            <sp xml:id="SDZ3-Redna-31-2003-11-27.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Združene liste socialnih demokratov bo
               predstavil gospod Leopold Grošelj. Izvolite!</p>
            </sp>
            <sp xml:id="SDZ3-Redna-31-2003-11-27.sp31">

               <speaker>LEOPOLD GROŠELJ:</speaker>

               <p>Hvala lepa za besedo. Spoštovana državna sekretarka, kolegice in kolegi, lepo
               pozdravljeni! Naj uvodoma povem, da v poslanski skupini Združene liste socialnih
               demokratov predlaganega zakona ne bomo podprli. Naši zadržki so tako glede tehnične
               narave, kot tudi vsebinske. Glede členov zadržka lahko sedaj skupaj ugotovimo, da
               zakon, ki je bil vložen v proceduro 9. decembra 1997 in katerega obravnavamo 27.
               novembra - kar pomeni, da nas loči samo še 34 dni do 1.1.1004. Glede na to, da je to
               prva obravnava, je nemogoče, da bi bil ta zakon v skladu s poslovnikom sprejet in
               stopil v veljavo za 2004. Zlasti, ker je izredno pomemben vsebinski zakon in ker
               morajo biti vsem davčnim zavezancem znane vsebine tega zakona v času tega izvajanja,
               se pravi tekočega koledarskega leta. Tako, da lahko tudi vsak sam ugotovi, kako se bo
               tudi preko leta izvajal.</p>
               <p>Glede drugih vsebinskih imamo tudi nekaj pomislekov. V poslanski skupini združene
               liste tudi ugotavljamo, da so se razmere v času odložitve tega navedenega zakona s
               strani Socialdemokratske stranke, se pravi iz leta 1997, pomembno spremenile. Zato je
               naše prepričanje, da je še kako potrebna celovita sprememba sistema obdavčitve
               dohodka fizičnih oseb. Ko je bil leta 1990 v proceduri - takrat sicer res še v
               skupščini, tudi sam sem bil takrat v zboru občin - smo se tega zakona lotili v smislu
               integralnega procesa. Se pravi, z reformo kompletnega davčnega sistema. Tudi takrat
               ob sprejemu smo bili prepričani, da je to najboljši zakon. Vemo, da je ta zakon, ki
               je stopil v veljavo s 1.1.1991 le doživel nekatere spremembe. Tiste spremembe, ki so
               bile nujne in ki so vsebinsko imele svoj odraz pri obračunavanju dohodnine. Bodisi v
               obliki novega zakona, ki je stopil v uveljavo s 1.1.1994, in pa z nekaterimi
               kasnejšimi spremembami, ki so bile izvedene v letih 1994/1995, bodisi z uveljavitvijo
               novega zakona okrog davčnegapostopka. To je samo nekaj osnovnih pomislekov, za katere
               mislimo, da jih je treba ob tako pomembnih zakonih obravnavati v skladu z reformo
               kompletnega davčnega sistema.</p>
               <p>Če pogledamo zadnje podatke, ki so nam na razpolago, za leto 2001, lahko skupaj
               ugotovimo, da je bilo zavezancev, ki so oddali napoved za odmero dohodnine prek
               milijon 157 tisoč in da je bilo poleg tega še prek 447 tisoč tistih zavezancev, ki
               jim v skladu z 21. členom veljavnega Zakona o davčnem postopku ni bilo treba oddati
               napovedi za odmero dohodnine.</p>
               <p>Namreč, zakaj izpostavljam te podatke? Predvsem zaradi tega, ker je iz podatkov o
               odmeri dohodnine od leta 1991, za katerega je bila dohodnina zavezancem prvič
               odmerjena, do leta 2000 izhaja, da je v tem času prišlo do izredno pomembnih sprememb
               v strukturi zavezancev oziroma načinu pridobitve dohodkov.</p>
               <p>Iz podatkov, ki so vsem dosegljivi, lahko ugotovimo, da je imelo v letu 1991 63,5%
               vseh zavezancev le po enega od virov dohodnine. Po podatkih, ki so na razpolago za
               leto 2001, pa le še 32,1% vseh zavezancev. Kaj to pomeni? To pomeni, da večina
               zavezancev pridobiva dohodke iz različnih virov, kar tudi potrjuje potrebo po
               sintetični obdavčitvi - kot se temu lahko reče - vseh dohodkov z enim davkom. To je
               dohodnine in nujnost povečane izenačitve obremenitev med različnimi vrstami dohodkov.</p>
               <p>Ena od vsebinskih nuj, ki morajo biti vsebovane tudi v novem zakonu, je sprejem
               zakona za pripravo na vstop v Evropsko unijo. Nenazadnje o tem govorimo tudi danes v
               parlamentu. Nenazadnje tudi prilagoditev zakonodaje na področju pretoka ljudi,
               storitev in kapitala. /Opozorilni znak za konec./</p>
               <p>Ker se mi čas izteka, naj na koncu še omenim, da je zaradi vseh navedenih razlogov
               še kako potrebno pripraviti nov predlog zakona s povsem novim konceptom in strukturo.
               To je nakzala tudi vlada v svojem mnenju do tega zakona. Nakazala je, da se na tem
               intenzivno dela, da naj bi se ta proces zaključil z ostalo davčno reformo in naj bi
               se ta novi zakon uveljavil s 1.1.2005. Zato glede na navedeno v poslanski skupini
               Združene liste socialnih demokratov ne podpiramo predloga zakona o spremembah in
               dopolnitvah zakona o dohodnini v vsebini, kot je bil predložen. Hvala!</p>
            </sp>
            <sp xml:id="SDZ3-Redna-31-2003-11-27.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske ljudske stranke bo predstavil gospod
               Ivan Božič. Izvolite!</p>
            </sp>
            <sp xml:id="SDZ3-Redna-31-2003-11-27.sp33">

               <speaker>IVAN BOŽIČ:</speaker>

               <p>Tako kot že pri Zakonu o izjemnem znižanju davčne osnove, tudi pri tem zakonu menimo,
               da predlagatelj ravna malo nesistemsko in na ad hoc poskuša rešiti probleme na
               socialnem področju.</p>
               <p>Zavedati se moramo, da je davčna zakonodaja povezan sistem. Vsaka nepremišljena ali
               nedorečena sprememba ima lahko pomembne davčne ali politične posledice. Tako kot
               lahko s parcialno rešitvijo po eni strani pripomoremo k dvigu dohodkovnega položaja
               zavezancev, lahko po drugi strani povzročamo težke in nepredvidene težave ter
               neskladnosti. Odprava splošne olajšave kar tako brez resne analize posledic le-tega
               se nam zdi kratko malo neresna.</p>
               <p>Kot vemo, pripravlja vlada nov Zakon o dohodnini in še nekaj drugih davčnih zakonov.
               V Slovenski ljudski stranki si bomo prizadevali, da se vgradijo primerni socialni
               ukrepi v sistemski zakon o dohodnini ter dodatno še prek proračunskih odhodkov za
               socialne namene. Menimo, da bi bila zakonodaja na ta način veliko bolj socialna kot
               pa s takimi parcialnimi rešitvami.</p>
               <p>Poslanci poslanske skupine SLS predloga ne bomo podprli. Kot smo na tej seji že
               enkrat poudarili, pa se bomo potrudili in zavzemali za razbremenjevanje najšibkejših
               slojev prebivalstva v novem Zakonu o dohodnini. Hvala lepa!</p>
            </sp>
            <sp xml:id="SDZ3-Redna-31-2003-11-27.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Slovenske nacionalne stranke bo predstavil
               gospod Sašo Peče. Izvolite!</p>
            </sp>
            <sp xml:id="SDZ3-Redna-31-2003-11-27.sp35">

               <speaker>SAŠO PEČE:</speaker>

               <p>Spoštovani, prisotni! Dohodnina in materija predloga Zakona o spremembah in
               dopolnitvah zakona o dohodnini spada pod fiskalni sistem davek. Po naši oceni je
               potrebno na zadevo gledati mnogo kompleksnejše, kot jih je nekaj govornikov pred
               menoj. Dejstvo je, da de javne finance v naši državi odražajo v proračunu, da je za
               slovenskiproračun - žal - značilno, da izključno živi na tako imenovanih davčnih
               prihodkih, ki sestavljajo naše javne finance v višini preko 90%.</p>
               <p>Torej, davčni prihodki imajo nedvoumno daleč največji delež v okviru prihodkov. S tem
               se izkazuje togost slovenske vlade, ki se konstantno kaže od samega začetka nove
               države.</p>
               <p>Po naši oceni je ta togost napaka. To je ena izmed tistih napak, ki po eni strani
               zavira družben razvoj, po drugi strani pa določene segmente naše družbe. Prav tako je
               treba opozoriti, da ravno ta princip, princip delovanja slovenske vlade, torej, da
               davčne prihodke oziroma prihodke proračuna, pridobiva skoraj izključno preko davkov,
               kaže na neko obliko nezrelega gospodarja.</p>
               <p>V kolikor bi imela slovenska vlada s svojo politiko pridobivanja davčnih oziroma
               pridobivanja proračunskih prihodkov vlogo zrelega gospodarja, bi se od časa do časa
               ozrla tudi na takoimenovane nedavčne prihodke.</p>
               <p>Povem naj, da je celo v boljši vlogi, torej približevanje zrelemu gospodarstvu,
               zrelemu gospodarju, predvsem lokalni skupnosti. Kajti dejstvo je, da niti v eni
               lokalni skupnosti nimamo tega negativnega razmerja med davčnimi in nedavčnimi
               prihodki v okviru lokalnih skupnosti, lokalnih proračunov ali države v okviru
               državnih proračunov. Tu iz tega mesta naj bo državi zgled- čeprav seveda ne najboljši
               - najbolj zgled lokalnih skupnosti, ki znajo poskrbeti za nekaj takoimenovanih
               nedavčnih prihodkov. Glede predlaganega zakona. Po oceni nacionalne stranke je namen
               dober. Po oceni Slovenske nacionalne stranke je rešitev dobra.Zato nikakor ne moremo
               razumeti tistih poslancev, ki v okviru tega zakona govorijo, da zakon ne predstavlja
               celovite rešitve, da se sicer strinja z osnovno idejo, ampak da so za to, da se
               počaka, da vlada pripravi nek korenit zakon, ki bo korenito določalvsebino davčne
               reforme.</p>
               <p>Po naši oceni in po našem vedenju na ministrstvu za finance, pripravljajo tovrstno
               reformo. Torej, potrebno je poudariti in iz prakse sodeč vsi vemo, kako dolgo traja,
               da Vlada Republike Slovenje pripravi nek celovit predlog.</p>
               <p>Po drugi strani pa je potrebno povedati in to v vedenje vsem tistim - ki mogoče tega
               ne veste, ki po eni strani zagovarjate smisel predlagatelja, po drugi strani pa v
               isti besedi oziroma v naslednjem stavku poveste, da predlagatelja ne boste podprli -
               da bodošle spremembe davčne reforme ali dohodnine v drugačno smer.</p>
               <p>Vlada Republike Slovenije načrtuje svojo fiskalno politiko v drugačni obliki in
               drugačni smeri, kot je bila težnja predlagatelja tega zakona. Če hočemo ohraniti neko
               verodostojnost državnega zbora ne moremo govoriti, da se strinjamo z idejo
               predlagatelja.</p>
               <p>Po drugi strani pa, da tega ne podpiramo. V nacionalni stranki bomo z velikim
               veseljem podprli predlog zakona, ki je danes namenjen, predvsem gledano s strani
               popravkov, ki jih predlagatelj predlaga. Po naši oceni skuša predlagatelj vzpostaviti
               nek normalni fiskalni sistem in odpraviti obstoječ sistem pobiranja davkov in
               različnih davčnih stopenj.</p>
               <p>Žal današnji sistem, torej najsibo dohodnine kot glavnega vira davkov, določa oziroma
               postavlja v prioritetni položaj oziroma v boljši tiste z visokimi dohodki.</p>
               <p>Kajti dejstvo je, da naša država zaradi tega ali onega razloga, znanega samo Vladi
               Republike Slovenije in vladajočim poslancem, podarja večje olajšave za tiste, ki
               imajo večje prihodke.</p>
               <p>Po naši oceni, ne glede pod katerokoli pretvezo je to nesprejemljivo. Slovenija je še
               vedno socialna država. Slovenija bi še morala vedno skrbeti za vseh 2 milijona
               prebivalcev in ne samo za tiste, ki so politično ali pa kapitalsko blizu vladajočih
               struktur v naši državi. Žal se je praksa uveljavljanja prijateljskih vezi na
               politični ali kapitalski ravni vse preveč zakoreninila v našo zakonodajo. Še posebej
               močno je ta praksa uzakonjena v finančnem sistemu. Poleg tega pa tudi v davčnem
               sistemu.</p>
               <p>Naš sistem, kakorkoli - mi je žal, da imamo takega, ga lahko označimo s prispodobo
               ali pa z besedo - udari po žepu siromaka. Dejstvo je, da je to značilnost davkov.
               Državljan, ki ne plača davka, bo kaznovan. Nima vpliva na plačevanje le-tega. Zato si
               država lahko privošči tovrstni sistem, torej te velikosti davčnih prihodkov. Če bi
               morala država malo bolj odločno, z malo več znanja, in - pa po moji oceni za malo več
               zrelosti - dati poudarek na nedavčne vire. To govorim izključno zaradi tega, ker
               ravnovesje med davčnimi in nedavčnimi viri nam da skupaj proračunske prihodke. V
               kolikor ene zmanjšamo, torej davčne prihodke - kar je želja nacionalne stranke ob
               sprejemanju vsakega proračuna, ob sprejemanju kateregakoli finančnega akta - je pač
               treba povečati nedavčne prihodke. Toda za večanje nedavčnih prihodkov sta potrebna
               dobra volja in interes.</p>
               <p>S tega mesta, vsaj toliko let, kolikor let sem že v tem državnem zboru, lahko z
               gotovostjo trdim, da Vlada Republike Slovenije nima interesa zmanjšati davčnih
               prihodkov.</p>
               <p>Dodatna sprememba, ki jo ponuja predlagatelj v sprejem, se nanaša tudi na olajšave
               iz 9. člena. Po naši oceni je predlog v tej točki dobrodošel. Posebej ob upoštevanju
               tistih uvodnih določb ustave, za katero vsi trdimo, da je tisti najpomembnejši akt,
               ki v naši družbi zagotavlja enakost pred zakonom za vse.</p>
               <p>Po naši oceni ta člen zagotavlja tudi enakost pred davčno politiko. Ne glede na
               njegov socialni status. Zato se nam zdi toliko bolj smiselno, da bi bila uvedba nulte
               stopnje dohodnine sprejemljiva in uzakonjena za tiste z nižjimi prejemki. Dejstvo je,
               da si nekdo, ki ima pač visoke prejemke, težko predstavlja položaj tistega, ki ima
               nizke prejemke. Zato je toliko bolj nerazumljivo, da se mi ne znamo dati v vlogo
               tistih ljudi, za katere davki dejansko predstavljajo izjemno breme. Vemo, da po
               zadnjih statističnih podatkih živi v Sloveniji približno 300.000 ljudi pod pragom
               revščine. Materija izničenja 9. člena po predlagateljevi in naši oceni bi bila v prid
               tem 300.000 ljudem v naši državi.</p>
               <p>Za olajšave je na splošno značilno vsaj v normalnih ekonomijah, da naj bi delovale
               stimulativno, pospeševalno. Zato ne moremo govoriti, da ima Slovenija določene
               olajšave v taki velikosti, kot jih ima danes. Zaradi tega, ker obstoječi sistem z
               olajšavami ne deluje stimulativno. Predlagatelj zakona je navedel reševanje
               stanovanjske problematike, gradnje, izobraževanje. Navedel je tista področja, ki bi
               jih morali v državi morali pospeševati in približati slehernemu državljanu naše
               države.</p>
               <p>Zopet bom rekel, ne samo tistim, ki so kapitalsko ali politično blizu Vladi Republike
               Slovenije, da je po moji oceni in oceni nacionalne stranke to namen predlagateljevega
               zakona. Zato še enkrat poudarjam, zakon je smiselno podpreti. Res pa je, da bo zakon
               imel posledice. Smiselno je te posledice opredeliti dvoplastno. Prva plast, tista, za
               katero mislim, da bi morala biti najpomembnejša, je v ostvarjanju pravičnejše družbe,
               v ustvarjanju takih pogojev, da si bodo lahko vsi zagotovili izobrazbo ali da bodo
               lahko vsi lažje prišli do rešitve svojega bivanjskega problema.</p>
               <p>Po drugi strani pa bo imel zakon skozi morebiten sprejem za posledico tudi zmanjšanje
               davčnih prihodkov, za kar v nacionalni stranki ocenjujemo, da je pozitivna.</p>
               <p>Kajti to bi bil tisti elan oziroma moto, ki bi našo vlado prisilil, da izstopi iz
               tega obdobja - po moji oceni - neaktivnosti in samoumevnosti. Ljudje bodo pač davke
               plačali. Nam je čisto vseeno. V nacionalni stranki smo prav tako prepričani, da -
               oziroma se opravičujem - v nacionalni stranki bomo zakon podprli. Po naši oceni zakon
               sledi in skuša preprečiti ustvarjanje tistih pogojev, ki so zadnje čase vedno bolj
               značilni. Torej, pogojev za ustvarjanje vedno večje množice ljudi, ki so pred pragom
               revščine.</p>
               <p>Ob tem pa je potrebno poudariti, da so nas poslanci, poslanke in Vlada Republike
               Slovenije v zadnjem obdobju obvestili z analizami različnih institutov, ki se
               ukvarjajo z makroekonomsko analizo. Vsi pa opozarjajo, da bomo zaradi nezmožnosti
               konkurence na trgih Evropske unije v naši državi v prihodnjem kratkoročnem obdobju
               imeli dodatnih 40.000 ljudi. Mislim, da je to še eden od argumentov, ki ga je
               smiselno upoštevati pri odločanju. Zato tudi jaz apeliram na vse poslance, podprimo
               zakon predlagateljev. Hvala!</p>
            </sp>
            <sp xml:id="SDZ3-Redna-31-2003-11-27.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Sledi splošna razprava poslank in poslancev. Najprej vabim k besedi mag.
               Janeza Drobniča, dr. Brejca, gospoda Rokavca. Gospod Peče, porabili ste čas, ki ga je
               poslanska skupina prijavila k tej točki. Bernik! Ga tudi ni. Gospod Jerovšek,
               Brenčič, Vizjak. Gospod Pukšič, beseda je vaša.</p>
            </sp>
            <sp xml:id="SDZ3-Redna-31-2003-11-27.sp37">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Še enkrat kolegice in kolegi. Dejstvo je, da je
               bil namen predlagatelja - tako kot sem že prej uvodoma povedal - vplivati predvsem na
               spreminjanje zmanjševanja socialnih razlik. To nam žal - tako kot je bilo tudi s
               strani poslancev, nekaterih poslancev rečeno - ni uspelo iz tehničnih razlogov, ker
               je prišel zakon prepozno v obravnavo. Jasno je, da bi, če bi imela opozicija možnost
               in priložnost o tem odločati, zakon zagledal luč takoj po tistem, ko je bil vložen.
               Ker je bil izredno napreden. Izredno je izboljševal nekatera področja v zvezi s
               socialnimi razlikami, v zvezi s povečevanjem možnosti olajšav za tiste, ki vlagajo v
               humanitarno dejavnost, izobraževanje, šolstvo, šport in tako dalje. Še posebej je
               imel moto spodbujanja, razreševanja stanovanjske problematike. Zavedali pa smo se,da
               bo ta zakon po drugi strani celo prispeval k novim investicijam, novemu ciklusu
               investicijskega zagona in s tem k boljšim življenjskim pogojem.</p>
               <p>Vendar smo naleteli na oviro zato, ker se tako kot tudi pri nekaterih drugih
               predlogih zakonov, ki jih vlagamo - nanaša na širšo množico državljank in
               državljanov, ne na par posameznih elitašev, ki so na račun vsega ostalega obogateli,
               so bogati in še nadalje bogatijo. Tako kot se je dogajala privatizacija in dejansko
               kraja družbenega premoženja s takoimenovanimi by pass podjetji, s sprejemanjem
               zakonodaje. Tretja varianta pa je bila spreminjanje zakonodaje na tem kazenskem
               področju. Ampak ta zadeva je še vedno aktualna.</p>
               <p>V zadnjem času, ko sledimo temu načinu privatizacije železarn in jeklarske
               industrije, se da iz podatkov, ki jih imamo, garancij, ki so bile dane tudi v tem
               državnem zboru, se da razbrati, da je bilo samo v železarstvu vloženih okoli 350
               milijonov evrov. Danes pa to država prodaja za 10%. Na takšen način investicijskega
               ciklusa in razdelitve dobrin v državi enakomerno ne gre. Gre zopet za par
               posameznikov elitašov, ki se bodo na ta način okoristili. Naš namen za nove
               investicije je bil dober. Bil je na mestu. Bil je ob pravem času. To zadevo peljal v
               tej smeri.</p>
               <p>Mimogrede, spomnili se boste, da po uveljavitvi Zakona o dohodnini - ne vem leto ali
               dve po tistem - so celo organi pregona v Slovenskih Goricah prišli po eno ženico na
               kmetijo in jo spravili v lisice. Ne samo to, v mariborske zapore. Sedela je v
               mariborskih zaporih. Ne spomnim se točno, ali zato, ker ni oddala dohodnine. Skratka
               nekaj takšnega. Ampak izkazalo se je, da ni imela od česa oddati. Torej, ni imela
               nič. Takšne anomalije in krivice, ki so se dogajale in se še vedno dogajajo predvsem
               tistim, ki so izgubili službe, in mladim družinam, smo želeli popraviti.</p>
               <p>Jaz samo upam, da bo ta priložnost, možnost socialna in pravna država čim prej
               doživela tudi - tako, kot bi se temu reklo - od besed k dejanjem, da bomo to možnost
               čim prej imeli in stvari peljali tako, kot bi bilo prav za 1 milijon 990.000
               slovenskih državljank in državljanov, ne pa za tisto manjšino, 1%. Hvala lepa!</p>
            </sp>
            <sp xml:id="SDZ3-Redna-31-2003-11-27.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Sprašujem predlagatelja, želi besedo? Izvolite, gospod Kelemina!</p>
            </sp>
            <sp xml:id="SDZ3-Redna-31-2003-11-27.sp39">

               <speaker>BRANKO KELEMINA:</speaker>

               <p>Hvala! Spoštovani, še enkrat! Pri tem predlogu zakona gre predvsem tudi za tisto
               splošno načelno vprašanje: Zakaj mi teh pomembnih vprašanj ne rešimo dovolj hitro,
               tako kot nastajajo, in čakamo in pridobivamo neke informacije ali podatke ali v
               nedogled samo zaradi tega, da se nič ne zgodi? Očitno vladi ustreza, da se na tem
               področju ne stori ničesar, nič. Poslanci, tisti ki bi morali skrbeti za to, da bi
               bile v tej državi stvari urejene na takšen način, kot je primerno. V trenutni
               situaciji ali pa celo vizionarsko pogledati naprej, kaj bi bilo potrebno in dobro
               urediti ustrezno za državo kot celoto in za njene državljane. To bi morali celo
               poslanci storiti. Tega ne storijo. Če vlada ne stori; saj je definitivno. Oni pač
               zagovarjajo neko drugo politiko.</p>
               <p>Poslanci pa bi morali zagovarjati spet tisto, za kar so bili izvoljeni v državni
               zbor. Ob tem se vedno sprašujem, kaj počne naše vodstvo državnega zbora! Zakaj sploh
               imamo vodstvo državnega zbora, tudi, med drugim? Ali samo za to, da vodi seje ali
               zato, da bo urejalo in spodbujalo celo poslanca poslanske skupine, politične stranke,
               da se pomembna vprašanja v državi rešujejo? Resnično! Če nimate ustreznih služb za
               to, jih dajte ustanoviti. Če ste tako dimenzionirani na tem področju, jih dajte, se
               dajte okrepiti. Vi na tem področju ne delate popolnoma nič. Samo slikate se, pa
               predstavljate tam, da ste najpomembnejši politiki v državi. V bistvu pa od vas nobene
               koristi. To je definitivno. Tisto, kar pa predlagamo poslanci, potem v končni fazi ne
               sprejmete.</p>
            </sp>
            <sp xml:id="SDZ3-Redna-31-2003-11-27.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, lepo prosim! Vodstvo državnega zbora ima pooblastila v skladu s
               poslovnikom. Nikakor ne more prisiljevati in siliti poslank in poslancev v sprejem
               določene zakonodaje, gospod Kelemina. Lepo prosim, da vendarle uokvirite svoj govor v
               okviru predlagateljstva zakona, ki ste ga vi predlagali in ga prosim obrazložite.
               Izvolite!</p>
            </sp>
            <sp xml:id="SDZ3-Redna-31-2003-11-27.sp41">

               <speaker>BRANKO KELEMINA:</speaker>

               <p>Hvala, podpredsednica! Lahko bi se angažirali tudi na kakšnem drugem področju. Kdo
               pa prepoveduje, da ne smete početi še kaj drugega, kot tisto, kar vam določa
               poslovnik. Kdo prepoveduje to? Ali je kje prepoved napisana? Ne, ni! Tako, kot imajo
               poslanci vso pravico, tako ima tudi - mislim v skladu z zakoni delovati na tem
               področju - vodstvo državnega zbora. Vendar ne stori ničesar. Sprašujem se tudi: Zakaj
               pri tako pomembnih vprašanjih, kot je predlog Zakona o spremembah zakona o dohodnini,
               mediji ne naredijo iz tega neke scene, da bi sami - ne glede na svojo pozicijo, ki jo
               imajo v naši družbi - potencirali ali pa opozorili na to, da stvari niso primerno
               urejene? Toliko so vizionarski vsi. Toliko so vsi pametni. Da pa bi kdo te stvari
               natančno analiziral, jih pa očitno noče, zato ker neki družbeni skupini ustreza, da
               se ta vprašanja ne razrešujejo prontno, hitro in ustrezno, tako kot bi bilo potrebno.
               Dali smo pobude, ki bi jih bilo smiselno urediti. Vsi se strinjate s tem, da bi bilo
               na tem področju potrebno nekaj spremeniti. Vendar čakamo v nedogled. Zdaj bomo čakali
               do 1.1.2005, ko se bo vlada spomnila, da bo to dala v proceduro in da bomo mi drugo
               leto, če bo sploh 1.1.2005. To je zdaj vprašanje, veliko vprašanje. To čakanje, to
               zavlačevanje je največja rak rana te politike, ki jo vodi oblast.</p>
               <p>Sprašujem se, kdaj bomo s tem nehali in kdaj bomo začeli pomembna družbena vprašanja
               reševati hitro in učinkovito. Brez tega ne bo učinkovitosti in ugleda državnega zbora
               in ugleda vlade, in tako naprej. Ne bo. Če so vprašanja aktualna, pomembna, jih je
               treba hitro reševati. Mi pa tega očitno nismo sposobni. Ampak ne po krivdi opozicije,
               tudi ne po moji krivdi -jaz sem pripravljen tudi celo noč sedeti, pa mesec dni
               skupaj, če je potrebno, da se hitro rešuje družbeni problem ali pa veliko družbenih
               problemov. Samo toliko, hvala lepa!</p>
            </sp>
            <sp xml:id="SDZ3-Redna-31-2003-11-27.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Besedo dajem predstavnici vlade. Izvolite, gospa državna sekretarka, kar
               iz klopi. Izvolite!</p>
            </sp>
            <sp xml:id="SDZ3-Redna-31-2003-11-27.sp43">

               <speaker>MILOJKA KOLAR:</speaker>

               <p>Hvala za besedo. Bom zelo na kratko poskušala povzeti in odgovoriti na...</p>
            </sp>
            <sp xml:id="SDZ3-Redna-31-2003-11-27.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Ali lahko vstanete prosim, takšen je običaj? Izvolite!</p>
            </sp>
            <sp xml:id="SDZ3-Redna-31-2003-11-27.sp45">

               <speaker>MILOJKA KOLAR:</speaker>

               <p>Se opravičujem. Glejte, tako kot sem že v uvodu povedala, je nov predlog sistemskega
               Zakona o dohodnini pripravljen.</p>
               <p>Res je v ključni fazi tako koalicijskih kot vladnih usklajevanj. Naš načrt je, da
               pride to v parlament v najkrajšem možnem času skupaj še z nekaterimi drugimi zakoni.
               Tako kot dohodek pravnih oseb. Še nekaj je teh zakonov. Razmere so se od zadnjih
               sprememb dohodnine, tako glede načina pridobivanje dohodka kot tudi glede vrst
               dohodkov v Sloveniji bistveno spremenile. Zato take parcialne spremembe, kot jih
               predlagate s tem predlogom Zakona o spremembah in dopolnitvah zakona o dohodnini,
               niso sprejemljive. Ker enostavno ne rešujejo in ne dajejo celovitega pogleda oziroma
               celovitega sistema dohodnine.</p>
               <p>Zato bi želela poudariti, kaj so bila osnovna izhodišča oziroma cilji pri našem novem
               sistemskem Zakonu o dohodnini. Tako, kot so vsi razpravljalci danes poudarjali
               pomembno socialno komponento tega zakona, naj povem, da smo tudi mi sledili temu
               osnovnemu cilju. Ta socialni element je bil prav prvi cilj tega novega predloga
               zakona. Zaradi tega se tako drastično - če smem uporabiti ta izraz - v predlogu
               povečujesplošna olajšava, ki bo razbremenjevala predvsem dohodkovno šibkejše. Ta
               olajšava se dviguje z 11% na 17,2% povprečne plače. Prav tako je v predlogu znižana
               stopnja obdavčitve spodnjega dohodkovnega razreda na 16%.</p>
               <p>Če govorimo v tem kontekstu, ta individualna ali osebna olajšava v določenem
               odstotku, ali je to 3 ali je po predlogu 2% - to pa so olajšave, ki dejansko
               omogočajo tistim, ki pridobivajo večje dohodke, da to olajšavo koristijo in jo
               usmerijo v določene namene.</p>
               <p>Tudi ta olajšava je v predlogu Zakona o dohodnini. Prav tako bo ta olajšava namenjena
               za varčevanje, za prostovoljno zavarovanje, za prostovoljno dodatno pokojninsko, pa
               tudi za reševanje stanovanjskih problemov. Več razpravljalcev je omenilo tudi problem
               varčevanja oziroma rešitev stanovanjskega problema predvsem za mlade družine.</p>
               <p>Drugi zelo pomemben cilj in izhodišče, ki smo ga pri pripravi zasledovali, je bil
               bolj enakomerno obdavčiti posamezne vrste dohodkov, bolj enakopravno obdavčiti davčne
               zavezance in prenesti težišče obremenitve iz aktivnih dohodkov - to so dohodki iz
               zaposlitve in opravljanja dejavnosti - v pasivne dohodke. To so pa dohodki, ki jih
               pridobivamo iz razpolaganja s premoženjem. Hvala!</p>
            </sp>
            <sp xml:id="SDZ3-Redna-31-2003-11-27.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Zaključujem splošno razpravo. Ker pa določen čas za razpravo še ni
               potekel, sprašujem: Ali želi na podlagi prvega odstavka 71. člena poslovnika še kdo
               razpravljati? Hvala lepa! Po pet minut za razpravo imajo po sledečem vrstnem redu:
               gospod Diaci, gospod Drobnič, gospod Sok in gospod Jerovšek. Gospod Diaci, izvolite!
           </p>
            </sp>
            <sp xml:id="SDZ3-Redna-31-2003-11-27.sp47">

               <speaker>MARKO DIACI:</speaker>

               <p>Hvala za besedo! Imam še pet minut časa oziroma manj, 4,54.</p>
            </sp>
            <sp xml:id="SDZ3-Redna-31-2003-11-27.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Diaci, ponovno vam bomo dali čas. Neštetokrat smo opravljali prvo obravnavo
               predloga zakona v državnem zboru. Vsaj osem prijavljenih razpravljalcev, ko sem jih
               pozvala, ni bilo v dvorani. Zato potem, ko končamo s prijavljenimi razpravljalci,
               zaključimo splošno razpravo. To vemo vsi. Če predstavniki političnih strank niso bili
               v dvorani, ko so bili pozvani,so pustili svoj čas. Zato ponovno na podlagi 71. člena
               vsi predsedujoči povprašamo, kdo še želi razpravljati. Običajno je do zdaj vsak dobil
               pet minut. Razen, če jih je bilo več in manj časa, so dobili tudi po dve minuti. Pet
               minut je maksimum. Ne bom se prepirala. Samo v obrazložitev, ker je bilo to že
               neštetokrat storjeno na popolnoma enak način.</p>
               <p>Besedo ima gospod Diaci, pet minut za razpravo.</p>
            </sp>
            <sp xml:id="SDZ3-Redna-31-2003-11-27.sp49">

               <speaker>MARKO DIACI:</speaker>

               <p>Hvala za besedo. Ni mi treba vračati časa, kar dajte tiste štiri minute, da bom imel
               dovolj časa.</p>
               <p>Bolj kot razpravljal, bi v bistvu na nek način postavil vprašanje, pa mogoče tudi
               postavil neko tezo. In sicer bom govoril o tej takoimenovani 3% če sem pravilno
               razumel - po novem predlogu 2% olajšavi, v katero sodi med drugim tudi recimo - nakup
               stanovanja, vzdrževanje stanovanjskih objektov, gradnja hiše in tako naprej. Zdi se
               mi oziroma poznam, da se pri tem pojavlja velika nelogičnost.</p>
               <p>To je, da fizična oseba, ki na primer gradi hišo, vloži v to svojo hišo določen del
               sredstev, nato pa lahko koristi samo 3 procente od davčne osnove. Potem se dogaja to,
               da ljudje, ko izpolnijo to svojo kvoto, na nek način poskušajo iskati variante, kako
               se izogniti višjim "stroškom", ker jih potem ne morejo dejansko koristiti pri
               napovedi dohodnine. Dogaja se, da ljudje gradijo, nakupujejo, vzdržujejo brez
               računov. To je dejstvo. Tukaj država izgublja. To je po mojem mnenju poleg kupa
               nelogičnosti v tem zakonu o dohodnini eden izmed glavnih, kajti država na drugi
               strani izgublja davek na dodano vrednost.</p>
               <p>Moja teza je, da bi bilo smiselno to olajšavo, vsaj - recimo - v segmentu reševanja
               stanovanjskih problemov zvišati ali razdeliti tudi na večletno obdobje. Kajti, če po
               eni strani izgubimo na nek način to dohodnino, lahko pridobimo drugje. To je pri
               DDV-ju. Ljudje pa bi dejansko tudi na nek način imeli nekaj od tega. Teh primerov ni
               malo.</p>
               <p>Zanima me tudi, ali mislite v tem novem čudu Zakona o dohodnini te zadeve rešiti? Ali
               imate kakšne izračune, koliko je tega izpada DDV-ja...?</p>
            </sp>
            <sp xml:id="SDZ3-Redna-31-2003-11-27.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Diaci, jaz vas lepo prosim, da se vendarle omejimo. Ne na nov zakon, ampak na
               zakon, ki ga je predlagal gospod Kelemina.</p>
            </sp>
            <sp xml:id="SDZ3-Redna-31-2003-11-27.sp51">

               <speaker>MARKO DIACI:</speaker>

               <p>Ja, saj sem omejen na ta zakon. Saj ta zakon na nek način rešuje ravno te zadeve.
               Glede na to, da prihaja boljša izvedba, me pač zanima, kako bo tam rešeno. Zato sem
               tudi to vprašal. Bom pa zaključil. Hvala!</p>
            </sp>
            <sp xml:id="SDZ3-Redna-31-2003-11-27.sp52">

               <speaker>PODPREDSEDNICA IRMA PAVLINIČ KREBS:</speaker>

               <p>Hotela sem povedati samo to, da smemo razpravljati o točki, ki je na dnevnem redu.
               Rešitve v novem Zakonu o dohodnini niso predmet današnje razprave. Žal tudi
               predstavnica vlade ni prijavljena k besedi. Te razprave danes ne moremo ne odpreti in
               ne dokončati. Bo pa zagotovo veliko priložnosti, da se do novih rešitev, ki jih bo
               vlada predlagala, opredelimo po postopku, ki nam to možnost daje.</p>
               <p>K besedi vabim gospoda Drobniča. Izvolite!</p>
            </sp>
            <sp xml:id="SDZ3-Redna-31-2003-11-27.sp53">

               <speaker>MAG. JANEZ DROBNIČ:</speaker>

               <p>Hvala lepa! Najprej, gospa predsedujoča, nasprotujem. Če govorimo o Zakonu o
               dohodnini - in je uporabila tudi predstavnica vlade pri nekih celovitih rešitvah -
               potem je v državnem zboru zagotovo dovoljeno, da se, ko govorimo o dohodninah,
               dotaknemo vseh elementov, ki vplivajo na dohodnino. Ne boste me prepričevali s
               kakšnimi parabolami, s kakšnimi primerjavami bom opredelil pravno materijo. Tega si
               ne dovolim. Vzamete mi lahko besedo, če bom koga žalil, če se bom neprimerno vedel.
               Sicer pa lahko...</p>
            </sp>
            <sp xml:id="SDZ3-Redna-31-2003-11-27.sp54">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Drobnič, gospod Diaci je povpraševal predstavnico vlade, kakšne bodo rešitve
               v novem zakonu. Gospa se ni javila k besedi in je v okviru te razprave več nima. Lepo
               prosim, da ne polemiziramo več. Imate besedo.</p>
            </sp>
            <sp xml:id="SDZ3-Redna-31-2003-11-27.sp55">

               <speaker>MAG. JANEZ DROBNIČ:</speaker>

               <p>Hvala lepa! Predstavnica vlade ima svobodno besedo, ali odgovarja ali ne. Njej ni
               potrebno odgovarjati, tako kot meni ni treba, da govorim. Ampak jaz sem tokrat
               zainteresiran in bom govoril. Parlament, kaj pa je parlament? Da lahko povemo.</p>
               <p>Pripravljate korenite spremembe, celovitost. Celovite spremembe ste obljubljali pri
               invalidih pri družinskih razmerjih, dohodnini. Tri zakone sem takoj naštel, kjer
               vlada že dve ali tri leta pripravlja celovitost sprememb. Pa pojdite vi nekam s temi
               celovitimi spremembami. To je samo pesek v oči. Pripravite jih enkrat, pa res
               dostojno. Nimate jih pripravljenih. To je problem. Ta zakon je v redu. Ima drugačen
               inštrument. Zasleduje pa enake cilje - kot smo ga v poslanski skupini Nove Slovenije
               - o izjemnem znižanju davčne obveznosti, ker izvzame dohodnine nekatere najšibkejše
               sloje. To je enostaven in primeren inštrument, ki ga imajo tudi v Nemčiji, ki ga
               imajo tudi v nekaterih drugih državah. Mene sedaj ne zanima, ali bo to vključeno v
               bodočo zakonodajo. Nipa treba, da vlada odgovarja na to. Samo sprašujem in ljudje se
               tudi sprašujejo. V nemškem sistemu je - kot smo že rekli - vse tisto, kar je nižje od
               7.200 evrov prihodka izvzeto iz dohodninske obveznosti plačevanja dohodnine. Za to je
               pač potrebno imeti veliko volje.</p>
               <p>Gospod, sedaj bom imenoval gospoda Grošlja, ampak glede da ta zakon ni primeren, ker
               ne bi mogel zajeti tekoče koledarsko leto oziroma sedajle koledarsko leto vnaprej.
               Lahko se sprejme tudi na tak način. Saj imamo v sistemu poračunov.</p>
               <p>Konec koncev imamo poračune vsi državljani. Dobimo jih septembra ali oktobra. Odnosno
               za plačilo dobimo avgusta ali že julija. Tisto, kar pa nam daje država, pa mogoče tam
               za božič, če je kaj slučajno ostalo. Torej, to se urediti tudi za nazaj. Ne drži, kar
               trdi gospod Grošelj. Če je Socialdemokratska stranka, Združena lista
               socialdemokratov, potem bi bilo dobro, da ta zakon podprete. Resnično! Ker je
               inštrument, ki se dotika najšibkejših slojev. Če pa bomo spremenili tisti Zakon o
               dohodnini, ki ga obljublja vlada že tri leta, reči pa bo, da se ga lahko vključi v to
               odločbo, pa se razveljavi ta zakon odnosno nič več ne velja. To je potrebno vedeti.
               Državljani naj vedo, za kaj se gre. Ta inštrument je. Dobro bi bilo v tem celovitem.
               Marsikaj bi bilo dobro tudi ustavno določbo o dohodnini o izvzemu zaradi otrok. Ampak
               gospod Kelemina se je usmeril v ta del povsem legitimno in pravilno. Hvala lepa!</p>
            </sp>
            <sp xml:id="SDZ3-Redna-31-2003-11-27.sp56">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Dovolite, gospod Diaci je zelo lepo pojasnil. Ni pričakoval polemike in
               razprave z gospo državno sekretarko. Ampak ji seveda ob pripravi novega zakona dajete
               pobudo, gospod Diaci. Je tako?</p>
            </sp>
            <sp xml:id="SDZ3-Redna-31-2003-11-27.sp57">

               <speaker>MARKO DIACI:</speaker>

               <p>Ja, hvala za besedo! Hotel sem samo pojasniti, na nek način vam replicirati.
               Postavil sem sicer vprašanja. Vendar vem, da ne more gospa državna sekretarka več
               odgovoriti. Hkrati pa sem postavil tezo, da na eni strani - in bi želel tudi na nek
               način nekoč, nekdaj odgovor - država izgublja ravno zaradi tega, ker je ta
               nelogičnost o 3% olajšavi in da na podlagi tega izgubljamo tudi pri davku na dodano
               vrednost. Hvala!</p>
            </sp>
            <sp xml:id="SDZ3-Redna-31-2003-11-27.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Besedo ima gospod Sok. Izvolite!</p>
            </sp>
            <sp xml:id="SDZ3-Redna-31-2003-11-27.sp59">

               <speaker>ALOJZ SOK:</speaker>

               <p>Hvala za besedo. Spoštovani! Ker je na razpolago čas, sem se prijavil k besedi, da
               bi v tej razpravi opozoril na dejstvo, ki se pramalokrat sliši v državnem zboru.
               Sicer pa bi začel takole. Ko govorimo o davčnih olajšavah, je treba imeti pred sabo
               na eni strani davčno oziroma državno blagajno - se pravi, kje so tisti viri, ki
               napolnjujejo to državno blagajno - na drugi strani pa življenjski standard državljank
               in državljanov. Lahko bi rekli, da vet državi imamo težave pri obeh.</p>
               <p>Na eni strani pri državni blagajni, ki je vedno premajhna, na drugi strani pa pri
               življenjskem standardu, za katerega lahko ugotovimo, da dejansko upada in da je v tej
               državi prisotne vse več sodobne revščine. Ob tej priliki moram opozoriti, da imamo v
               naši državi za razliko od Evropske unije bolj obremenjene plače kot so v državah
               članice Evropske unije. Objavljen je bil podatek, da so pri nas socialni prispevki v
               povprečju 13,69%, medtem ko so v Evropski uniji 11,4%.</p>
               <p>Pri nas imamo tudi davek na izplačano plačilno listo - ne vem - v višin 1,7%. Sploh
               ne vem, če tak davek v Evropski uniji obstaja. Če pa, je zagotovo bistveno manjši od
               1,7%.</p>
               <p>No, ob vsem tem nam je gospod finančni minister tu pred časom govoril, da se zaveda,
               da je potrebno plače razbremeniti z davčnimi olajšavami. Vendar to je en vidik. Na
               drugi strani pa minister za zdravje ponuja z zdravstveno reformo dodatno obremenitev
               neto plač in pokojnin v višini 4%. Ko vse to seštejemo, lahko ugotovimo, zakaj v tej
               državi socialne razlike naraščajo tako znotraj posameznih področij, kot tudi med
               področji. Te razlike med področji - o tem smo govorili včeraj, ko smo razpravljali o
               Zakonu o skladnem regionalnem razvoju, vendar ni zanemarljivo - se večajo.</p>
               <p>Recimo, področje Pomurja severovzhodne Slovenije - ne vem - dosega plače zaposlenih
               75% slovenskega povprečja. Skoraj smo na 20% stopnji nezaposlenosti. Ljudje v tem
               delu zaslužijo zelo malo.</p>
               <p>Zdaj bi rad prešel na drugo, na kar bi vas rad opozoril. Zelo malo in to nekako
               dopolnjujejo z dejavnostjo na področju kmetijstva. Vi sedaj pripravljate nov
               sistemski zakon o področja dohodnin. Tukaj bi pravzaprav želeli uvesti neke korenite
               spremembe prav za kmetijsko dejavnost. Nov zakon naj bi med dohodninske dohodke za
               področje kmetijstva poleg katastrskega dohodka štel po novem tudi vse subvencije.
               Čeprav vemo, da so neposredna plačila nekaj povsem drugega. Neposredna plačila
               predstavljajo tisto razliko med proizvodnjo in med tržno ceno. Če bi bila namreč
               tržna cena enaka proizvodni ceni, potem ne bi Evropska unija uvajala neposrednih
               plačil. Ker pa temu ni tako, ker je ponudba na tržišču izredno velika in ker
               kmetijski proizvodi na tržišču ne dosegajo proizvodne cene, so države članice
               Evropske unije v skupni kmetijski politiki uvedle sistem neposrednih plačil. S tem
               uravnavajo to razliko.</p>
               <p>Predlog naše vlade je, da se po novem to prišteje tako kot katastrski dohodek med
               obdavčljive vire na kmetijskem področju. /Opozorilni znak za konec./</p>
               <p>Še več, predvideva se, da se med obdavčljive vire prištejejo celo razne druge pomoči,
               kot je - recimo - pomoč po suši ali po drugih naravnih nesrečah. Prepričan sem, da če
               boste uvedli takšno rešitev v novem sistemskem zakonu, potem bo še več kmetijskih
               subjektov v tej državi nehalo s kmetovanjem, ker se jim ta dejavnost enostavno ne bo
               izplačala. Račun se ne bo izšel.</p>
               <p>Že sedaj lahko ugotavljamo, da nam je v zadnjih treh letih na območju Republike
               Slovenije propadlo - bom takoj končal, ker vidim, da me predsedujoča že napeto gleda
               - 10.000 kmetij in da se bo ta trend propadanja nadaljeval. Na drugi strani pa se
               zaraščajo kmetijske površine v uporabi. Torej tiste, ki bi jih kolegi iz LDS radi v
               bodoče kar nasilno razlaščali.</p>
               <p>Torej! Rad bi vas opozoril, da pri teh vaših sistemskih rešitvah dobro razmislite,
               kaj želite s tem doseči. Hvala lepa!</p>
            </sp>
            <sp xml:id="SDZ3-Redna-31-2003-11-27.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Pravzaprav se že, gospod Sok, počasi navajam na vaše žaljivke, ki jih
               naslavljate name. Vendar sem žal omejena z določili poslovnika. V okviru časa, ki ga
               imate na razpolago, morate opraviti svoje izvajanje.</p>
               <p>Kot zadnji prijavljeni k razpravi ima besedo gospod Jerovšek. Izvolite!</p>
            </sp>
            <sp xml:id="SDZ3-Redna-31-2003-11-27.sp61">

               <speaker>JOŽEF JEROVŠEK:</speaker>

               <p>Hvala lepa! Kolegice in kolegi, spoštovana predsedujoča! Čeprav izgleda, da je s
               strani opozicijskih poslancev že vsaka beseda žaljivka, bom kljub temu najprej
               solidarno z gospodom Diacijem protestiral, da kompetentnih razprav o dohodnini, ki
               ima široke elemente, ne morete tako preprečevati.</p>
               <p>Sprašujem: Ali smo za vas poslanci res poslanci - mislim širše, ne samo za vas osebno
               - ali pa bi v vladni eliti v parlament namesto poslancev z mnenjsko širino radi
               pripeljali fijakarske konje, za katere je vrlina, da ne gledajo ne levo ne desno in
               imajo zato nameščene plašnice?</p>
            </sp>
            <sp xml:id="SDZ3-Redna-31-2003-11-27.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, 75. člen poslovnika - opominjam vas in vam razlagam, da to ni moja
               diskrecija...</p>
            </sp>
            <sp xml:id="SDZ3-Redna-31-2003-11-27.sp63">

               <speaker>JOŽEF JEROVŠEK:</speaker>

               <p>Ni treba, ni treba nič...</p>
            </sp>
            <sp xml:id="SDZ3-Redna-31-2003-11-27.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Če veste, potem se tega držite. Govornik sme govoriti le o vprašanju, ki je na
               dnevnem redu. Na dnevnem redu je predlog zakona predlagateljev poslancev...</p>
            </sp>
            <sp xml:id="SDZ3-Redna-31-2003-11-27.sp65">

               <speaker>JOŽEF JEROVŠEK:</speaker>

               <p>Vi pa ne smete poslancev omejevati pri utemeljevanju neke razprave.</p>
            </sp>
            <sp xml:id="SDZ3-Redna-31-2003-11-27.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite, gospod Jerovšek!</p>
            </sp>
            <sp xml:id="SDZ3-Redna-31-2003-11-27.sp67">

               <speaker>JOŽEF JEROVŠEK:</speaker>

               <p>Glejte, ko danes govorimo o olajšavah pri dohodnini, je treba reči, da je treba
               pozdraviti, da so opozicijski poslanci pravzaprav še dobesedno edini, ki skušajo
               skrbeti za to, da bi se neka temeljna načela iz naše ustave, kot so solidarnost,
               socialna država, tudi skušali vgraditi v zakonodajo. Razprava o olajšavah pri
               dohodnini v trenutku, ko Slovenija postaja vse manj solidarna, vse manj socialna
               država, ko je razslojenost tega prebivalstva vse večja - kar jeposledica desetletne
               politične volje, takšnega vladanja, da za ene vse, za druge pa ničesar - je v tem
               trenutku nujno potrebna.</p>
               <p>Ta razprava je pravzaprav razprava o Konvenciji Slovenije o prihodnosti. To je del te
               razprave. Namreč. Ali niso vrednote temeljne, ki morajo biti trajno v slovenskem
               prostoru in v slovenskem narodu? Mlade družine, možnost dostopa do stanovanj, da bodo
               imeli stanovanja, da se bodo lahko svobodno in brezskrbno odločali za otroke? Ne pa
               da bomo imeli vsak dan manjšo nataliteto. Po sedanjih usmeritvah si po tem, kar dela
               sedanja vlada lahko prognoziramo, kdaj bo konec slovenskega naroda, če ne bomo
               uvažali ljudi.</p>
               <p>Tako kot je Konvencijo o prihodnosti Slovenije morala sprožiti opozicija, mora
               očitno sprožati in sproža takšne predloge zakonodaje, ki temeljijo na tem - kot sem
               rekel - kar je v slovenski ustavi zapisano, da je Slovenija socialna država.</p>
               <p>Žal v tem trenutku Slovenija ni socialna država. Vendar ustava še velja. Na tej
               podlagi imajo poslanci opozicije pravico vlagati takšne zakonske predloge in tudi
               terjati, da solidarnost in neke pozitivne vrednote vladna koalicija sprejme in
               izgrajuje. Poslušanja o tem, da so pripravljeni neki zakoni in so v koalicijskem
               usklajevanju, je že dobesedno duhamorno. Tako dolge čase rabijo vladne ekipe s
               številnimi strokovnjaki. Pa imate dobre strokovnjake. Nočem kazati na ljudi. Ljudje
               so kvalitetni, ampak ne pripravite. To traja predolgo.</p>
               <p>Zakaj se nočete vključiti v ta zakon? Dopolnili bomo skozi sprejemanje zakona in
               boste spet izgubili pol leta. Drugo leto je volilno leto oziroma to parlamentarno
               leto je volilno leto. Tega enostavno ni možno opraviti po vaših kriterijih. Tu je
               danes priložnost. Da sprejmete te temeljne vrednote, da pokažete nekaj politične
               volje. Da zaustavimo ta proces, ki je v Sloveniji, da je Slovenija vsak dan bolj
               krivična do številne populacije svojega prebivalstva in da je vsak dan manj socialna
               država. Da je vsak dan manj solidarnosti. Da je vsak dan več skrbi za tiste, ki so se
               okoristili skozi tranzicijo, in katerim nova vladajoča elita iz dneva v dan
               popuščati, Ker jih s tem, da jih podpira in jim spregleduje davčne obveznosti ohranja
               na oblasti. Hvala lepa!</p>
            </sp>
            <sp xml:id="SDZ3-Redna-31-2003-11-27.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Zaključujem splošno razpravo. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje odločali danes
               v okviru glasovanj, 15 minut po zaključeni razpravi o 20. točki dnevnega reda.
               Prekinjam to točko dnevnega reda. Predstavnici vlade se lepo zahvaljujem za
               sodelovanje. Mi pa nadaljujemo ob 12. uri in 20 minut, ko bomo prešli na obravnavo
               22. točke dnevnega reda, to je na tretjo obravnavo predloga Zakona o zasebnem
               varovanju. Do takrat sejo prekinjam in se vam zahvaljujem</p>
               <p>(Seja je bila prekinjena ob 12.00 uri in se je nadaljevala ob 12.20 uri.)</p>
            </sp>
            <sp xml:id="SDZ3-Redna-31-2003-11-27.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>... poslanci, spoštovane poslanke! Nadaljujemo z delom. Med nami prav lepo
               pozdravljam predstavnike Vlade Republike Slovenije.</p>
               <p>Prehajamo na obravnavo <title>22. TOČKO DNEVNEGA REDA - PREDLOG ZAKONA O ZASEBNEM
                  VAROVANJU, TRETJA OBRAVNAVA </title>
               </p>
               <p>Predlog zakona je za tretjo obravnavo pripravila Vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Doktor Grega
               Virant, državni sekretar na ministrstvu za notranje zadeve. Izvolite!</p>
            </sp>
            <sp xml:id="SDZ3-Redna-31-2003-11-27.sp70">

               <speaker>DR. GREGOR VIRANT:</speaker>

               <p>Hvala lepa, gospa podpredsednica! Spoštovane gospe poslanke, gospodje poslanci! Pred
               vami je predlog zakona v tretjem branju. Naj še enkrat spomnim na bistvene novosti,
               ki jih ta zakon prinaša.</p>
               <p>Prvič. Regulacija dejavnosti zasebnega varovanja se s tem zakonom usklajuje s
               pravnim redom Evropske unije. Tako da se odpravlja diskriminacija na podlagi
               državljanstva in da se omogoča fizičnim in pravnim osebam, ki so pridobile pravico do
               opravljanja te dejavnosti po pravu svoje države.</p>
               <p>Govorim o fizičnih in pravnih osebah iz Evropske unije, da opravljajo to dejavnost
               tudi na območju Slovenije.</p>
               <p>Drugič. Določeni so jasni pogoji za pridobivanje licenc na področju zasebnega
               varovanja.</p>
               <p>Tretjič. Državna uprava. Torej ministrstvo za notranje zadeve pridobiva pristojnost
               za odločanje o dodeljevanju licenc in službenih izkaznic. To je pristojnost, ki je
               bila doslej v zbornici. S tem se torej ta bistvena upravna naloga na področju
               dejavnosti prenaša iz zbornice kot panožne oziroma cehovske organizacije na državno
               upravo. S tem se zaščiti javni interes.</p>
               <p>Tretjič. Jasneje so urejeni ukrepi varnostnikov, s čimer se zagotavlja pravna varnost
               in spoštovanje človekovih pravic in svoboščin.</p>
               <p>Četrtič. Urejen je inšpekcijski nadzor, ki po sedaj veljavnem zakonu ni urejen. Torej
               inšpekcijski nadzor, ki ga bodo izvajali inšpektorji na ministrstvu za notranje
               zadeve. Za področje zasebnega varovanja so urejeni sistemi nacionalnih poklicnih
               kvalifikacij in standardizirana znanja in veščine, ki so potrebna za opravljanje te
               dejavnosti.</p>
               <p>Glede na to, da je zakon v tretjem branju, ne bi šel ponovno v podrobnosti. Hvala za
               pozornost.</p>
            </sp>
            <sp xml:id="SDZ3-Redna-31-2003-11-27.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! O predlogu zakona v celoti dajem besedo predstavnikom poslanskih skupin
               za predstavitev stališč. Najprej nam bo stališče poslanske skupine Nove Slovenije
               predstavila gospa Majda Zupan. Izvolite!</p>
            </sp>
            <sp xml:id="SDZ3-Redna-31-2003-11-27.sp72">

               <speaker>MAJDA ZUPAN:</speaker>

               <p>Hvala lepa za besedo. Spoštovani! V naši poslanski skupini predloga Zakona o
               zasebnem varovanju ne bomo podprli. Menimo, da ureditev ni takšna, da bi dovolj jasno
               razmejevala pristojnosti zasebnega varovanja v razmerju do nalog, ki so zaupane
               državi in njenim organom. Pravice in ukrepi varnostnikov morajo biti natančno in
               jasno določeni, da bi bilo priizvajanju zakona čim manj nejasnosti. To pa po našem
               mnenju zakon ne prinaša v zadostni meri in ne način, ki bi v celoti razreševal to
               problematiko. Hvala lepa!</p>
            </sp>
            <sp xml:id="SDZ3-Redna-31-2003-11-27.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa! Stališče poslanske skupine Združene liste socialnih demokratov bo
               predstavila gospa mag. Majda Potrata. Izvolite!</p>
            </sp>
            <sp xml:id="SDZ3-Redna-31-2003-11-27.sp74">

               <speaker>MAG. MAJDA POTRATA:</speaker>

               <p>Hvala za besedo. Spoštovana predstavnika vlade, spoštovane kolegice in kolegi! V
               poslanski skupini Združene liste socialnih demokratov podpiramo sprejem Zakona o
               zasebnem varovanju, ker menimo, da je potrebno z ustrezno zakonsko regulativo urediti
               področje, na katerem se srečujejo različni interesi.</p>
               <p>Sprejem ustrezne zakonske podlage so narekovale spremenjene okoliščine. Policija ni
               več edina, ki neposredno skrbi za zagotavljanje varnosti ljudi in njihovega
               premoženja. V to dejavnost so se vključili gospodarske družbe in samostojni
               podjetniki, posamezniki, ki za plačilo varujejo ljudi ter njihovo premično in
               nepremično premoženje pred tatvino, poškodovanjem, uničenjem in drugimi oblikami
               škodljivega delovanja. Ker to dejavnost po Zakonu o zasebnem varovanju in obveznem
               organiziranju opravljajo službe varovanja, sprejeti leta 1994, ki ni predvidel
               posebnih omejitev oziroma pogojev za opravljanje te hitro razvijajoče se gospodarske
               dejavnosti, je naloga tega zakona, da vrzel odstrani. V poslanski skupini Združene
               liste socialnih demokratov smo prepričani, da ni mogoče nasprotovati posebnemu
               zakonu, ki opravljanje zasebne varnostne dejavnosti podrobneje določa.</p>
               <p>Slediti je namreč treba naraščajočemu interesu po dodatnem varovanju lastnine in
               njenem ohranjanju ter varovanju dobička, ki ga daje. Zato se zavedamo, da je potrebno
               to področje ustrezno regulirati in uskladiti s pravom Evropske unije. Temeljni cilj
               je nova opredelitev oblik zasebnega varovanja, ker so obseg in načini opravljanja
               varnostne dejavnosti presegli dosedanjo ureditev.</p>
               <p>Zakon sodi med tiste, ki pomenijo uskladitev z evropskim pravnim redom. Sledi pa
               tudi zahtevi po večjem nadzoru nad strokovnim delom vseh tistih, ki se z varovanjem
               poklicno ukvarjajo. Pri tem mislim na določitev učinkovitega licenčnega režima za
               opravljanje dejavnosti zasebnega varovanja in na vzpostavitev nacionalne poklicne
               kvalifikacije, ki bo terjala tudi strokovno usposabljanje varnostnikov. Predvsem pa
               na vzpostavitev ustreznega inšpekcijskega nadzora nad zakonitostjo dela podjetij za
               zasebno varovanje in sistema za regulacijo zasebnega varovanja. Potrebno se je
               vprašati, ali bo zakon resnično odpravil vse nepravilnosti in nejasnosti, ki jih je
               mogoče zaznavati v dosedanji praksi. Pomembno se nam zdi, da sta z zakonskimi
               določili našim državljanom in državljankam zagotovljeni nediskriminatornost in
               enakost pri pridobivanju licence in opravljanju dejavnosti zasebnega varovanja v
               drugih državah članicah Evropske unije.</p>
               <p>Pri pogojevanju takoimenovanih posebnih pogojev za opravljanje dejavnosti je ustrezno
               upoštevano načelo sorazmernosti. Gre namreč za dopusten poseg v ustavno načelo
               svobode gospodarske pobude, saj gre za varstvo javnega interesa, to je
               profesionalnega zagotavljanja varnosti tretjim osebam.</p>
               <p>Hkrati pa je upoštevano načelo varstva javnega interesa, s katerim je razrešena
               kolizija med posameznikovim in javnim interesom, kar pomeni odpravo kolizije med
               zagotavljanjem varnosti drugim za plačilo ter urejenim objektivnim in resnim
               izvajanjem dejavnosti zasebnega varovanja za druge.</p>
               <p>Prav zato razumemo, da je bilo med obravnavo zakona mogoče zaznati različne poglede
               na predlagane zakonske določbe, zlasti s strani izvajalcev ali zbornice. Pozorni smo
               bili predvsem na to, da med drugim v prihodnje ne bi prihajalo do težav pri uporabi
               pooblastil varnostnikov. O tem je bilo govora v poročilu varuha človekovih pravic.
               Poslanska skupina Združene liste socialnih demokratov bo torej predlog zakona
               podprla. Hvala!</p>
            </sp>
            <sp xml:id="SDZ3-Redna-31-2003-11-27.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavil
               gospod Dušan Vučko. Izvolite.</p>
            </sp>
            <sp xml:id="SDZ3-Redna-31-2003-11-27.sp76">

               <speaker>DUŠAN VUČKO:</speaker>

               <p>Hvala za besedo. Spoštovana podpredsednica, kolegice in kolegi, državni sekretar! O
               razlogih za sprejem tega zakona je bilo v predhodnih obravnavah že veliko povedanega.
               Ob tej priložnosti bi izpostavil le en razlog, poleg neusklajenosti zakona o zasebnem
               varovanju s pravnim redom Evropske unije, to je, da sistemska ureditev tega področja
               ni bila in ni optimalno zasnovana, še posebej, kar se tiče podeljevanja licenc in
               nadzora, kar je narekovalo pripravo novega zakona.</p>
               <p>V poslanskem klubu LDS bomo predlog zakona podprli, ker pomeni uskladitev zakonodaje
               na področju zasebnega varovanja s predpisi Evropske unije; ker podeljevanje licenc za
               opravljanje dejavnosti zasebnega varovanja ponovno prenaša v pristojnost države
               oziroma ministrstva, ki bo po našioceni lažje zagotovilo, da to dejavnost opravljajo
               pravne osebe, ki bodo izpolnjevale z zakonom določene pogoje in ki bodo razpolagale z
               ustrezno usposobljenim kadrom, in še posebej zato, ker ta zakon po naši oceni
               vzpostavlja učinkovit inšpekcijski nadzor nad zakonitostjo dela podjetij za zasebno
               varovanje.</p>
               <p>V poslanskem klubu Liberalne demokracije Slovenije smo si še posebej prizadevali za
               rešitve, ki so vključene v ta zakon, in sicer, da v skladu z ustavnim načelom
               svobodne gospodarske iniciative lahko poleg nalog zasebnega varovanja podjetja
               opravljajo tudi druge dejavnosti, seveda pod pogojem, da izpolnjujejo pogoje, ki jih
               določa ta zakon, da licence za opravljanje nalog zasebnega varovanja podeljuje
               ministrstvo in ne zbornica. Gre namreč za pomembnopodročje, saj zakonodajalec
               določeni skupini ljudi, pravnim osebam, se pravi varnostnim službam in varnostnikom,
               podeljuje pooblastilo za poseganje ne nazadnje tudi v človekove pravice in temeljne
               svoboščine. Zato smo se ves čas zavzemali, da mora ministrstvo skrbeti, komu lahko
               podeli to licenco za opravljanje nalog zasebnega varovanja.</p>
               <p>V poslanskem klubu smo si tudi prizadevali - in to je vključeno v zakon -, da
               zbornica za zasebno varovanje ohrani izvajanje javnega pooblastila na področju
               izobraževanja, usposabljanja oseb, ki opravljajo naloge varovanja, in da so
               pooblastila teh oseb, ki opravljajo naloge varovanja, zelo jasno določena in omejena
               v skladu z načelom sorazmernosti.</p>
               <p>Ker zakon te rešitve vsebuje in ker menimo, da je primeren za sprejem, bomo v
               poslanskem klubu ta zakon tudi podprli.</p>
            </sp>
            <sp xml:id="SDZ3-Redna-31-2003-11-27.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Sašo Peče. Izvolite.</p>
            </sp>
            <sp xml:id="SDZ3-Redna-31-2003-11-27.sp78">

               <speaker>SAŠO PEČE:</speaker>

               <p>Hvala za besedo. 28. maja je odbor za notranjo politiko obravnaval zakon in
               izpostavil eno izmed osnovnih dilem, ki se tičejo vidika delitve različnih nalog in
               izvajanja javnih pooblastil. Vlada Republike Slovenije se je kasneje in ob sedanji
               obravnavi v svojem mnenju opredelila do rešitve te dileme. V Nacionalni stranki pa
               izpostavljamo bojazen, da se bo zopet zgodilo enako, kot se je zgodilo pri zakonu, ki
               smo ga obravnavali pred slabo uro. Torej, da se bomo v kratkem času ponovno srečali
               ponovno srečali s tem zakonom, s spremembami in dopolnitvami zakona o zasebnem
               varovanju, ker bo ravno zaradi rešitve, ki jo vlada Republike Slovenije predlaga,
               prišlo do dejstva, da bo zakon neučinkovit.</p>
               <p>Največji očitek Nacionalne stranke, ki je namenjen predlagatelju zakona, je v tem,
               da predlagatelj navaja neke vrste avtentičnost oziroma povzetek po predpisih Evropske
               unije. Po naši oceni ne moremo govoriti o nikakršnem povzetku. Prav tako pa tudi ne
               moremo govoriti o ustavnosti tega zakona. Ta zakon, kot je praksa Republike
               Slovenije, zopet določa gospodarsko oziroma neke oblike zbornic z obveznim članstvom.
               Po mnenju Nacionalne stranke, že večkrat izrečenem, nasprotujemo kakršnemukoli
               obveznemu članstvu. Po naši oceni je obvezno članstvo skregano tako s svobodo
               podjetniške iniciative kot s svobodo prostovoljne odločitve, kajti dejstvo je, da
               obvezno članstvo veže določen subjekt na trgu na neko odločitev. Po naši oceni seveda
               to nikakor ne more biti predmet materije, ne tega ne kateregakoli drugega zakona.
               Vsak zakon, ki bo v svoji vsebini nosil zahteve po obveznemčlanstvu v nekem organu,
               ne bo naletel na podporo v okviru Nacionalne stranke.</p>
               <p>Praksa Evropske unije na področju tovrstnih zbornic je drugačna. V tistih državah
               imajo na voljo eno, dve oziroma, se opravičujem, dve, tri zbornici. Tako da je
               posamezniku prepuščeno, v katero bo šel, kaj bo iz nje in kaj bo prek nje dosegel,
               torej možnost izbire. Pri nas poznamo izključno eno obliko povezovanja in še za to
               morajo subjekti, ki se v njej povezujejo, plačevati članarino. Mislim, da v zadnjem
               času doživljamo oziroma slišimo veliko kritik na tovrstno obvezno članstvo, najsi bo
               s področja obrtništva ali katere druge oblike združevanja dela in idej.</p>
               <p>V Nacionalni stranki smo prav tako prepričani, da bi državni zbor v primeru, da bi
               sprejel ta zakon, le-tega moral sprejeti brez 8. člena, kar bi pomenilo, da dajemo
               ljudem, ki so vezani na ta zakon, torej prek zaposlitve, predvsem možnost svobodne
               podjetniške iniciative. Glavni očitek temu in sorodnim zakonom, ki opredeljujejo
               obvezno članstvo v različnih zbornicah, je,da tega v Sloveniji ne bi smeli imeti. To
               je neke vrste prisila, zato osebno in tudi v Nacionalni stranki ocenjujemo, da so
               tovrstni časi, ko so bile prisile, zahteve po združevanju v nek drug okvir, seveda
               mimo. Pustimo, da tovrstna dejavnost zaživi po svoje, da se prostovoljno odloča o
               morebitnem članstvu, saj na ta način spodbujamo konkurenco in zdrav razvoj tovrstne
               dejavnosti. Hvala.</p>
            </sp>
            <sp xml:id="SDZ3-Redna-31-2003-11-27.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Sledi razprava o predlogu zakona
               v celoti. Besedo ima gospod Sašo Peče. Izvolite. Ne želite. Zaključujem razpravo o
               predlogu zakona v celoti.</p>
               <p>Prehajamo na razpravo o členih in vloženih amandmajih, ki jo bomo vodili na podlagi
               pregleda amandmajev z dne 26.11.2003. Kot lahko vidite v pregledu tega amandmaja,
               imamo vložen en amandma, in sicer amandma poslanske skupine Slovenske ljudske stranke
               k 11. členu. 11. člen in amandma k temu členu dajem v razpravo. Želi kdo besedo?
               Gospod Vučko, izvolite.</p>
            </sp>
            <sp xml:id="SDZ3-Redna-31-2003-11-27.sp80">

               <speaker>DUŠAN VUČKO:</speaker>

               <p>Jaz bi želel samo slišati stališče vlade do tega amandmaja.</p>
            </sp>
            <sp xml:id="SDZ3-Redna-31-2003-11-27.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Virant, izvolite.</p>
            </sp>
            <sp xml:id="SDZ3-Redna-31-2003-11-27.sp82">

               <speaker>DR. GREGOR VIRANT:</speaker>

               <p>Hvala lepa. No, saj sem se nameraval oglasiti. Predlagatelj podpira ta amandma.</p>
            </sp>
            <sp xml:id="SDZ3-Redna-31-2003-11-27.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Redna-31-2003-11-27.sp84">

               <speaker>SAŠO PEČE:</speaker>

               <p>V Nacionalni stranki ne podpiramo amandmaja, ne 11. člena, ki se prav tako navezuje
               na obvezno članstvo. Poleg tega bi pa radi samo za zapisnik zgolj povedali, da je
               predlog amandmaja, podan s strani poslanske skupine Slovenske ljudske stranke, po
               naši oceni zgolj kozmetičen popravek. Hvala.</p>
            </sp>
            <sp xml:id="SDZ3-Redna-31-2003-11-27.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem, in sporočam,
               da bomo glasovanje o amandmaju in predlogu zakona v skladu s časovnim potekom seje
               opravili danes v okviru glasovanj, 15 minut po zaključeni razpravi o 20. točki
               dnevnega reda. Predstavnikom vlade se za sodelovanje zahvaljujem.</p>
               <p>Prekinjam to točko dnevnega reda in vas obveščam, da bomo ob 13.00 uri pričeli z
               obravnavo 23. točke dnevnega reda, to je s tretjo obravnavo predloga zakona o
               prevoznih pogodbah v cestnem prometu. Do takrat sejo prekinjam. Nadaljujemo torej ob
               13. uri. Hvala lepa.</p>
               <p>(Seja je bila prekinjena ob 12.39 uri in se je nadaljevala ob 13.00 uri.)</p>
            </sp>
            <sp xml:id="SDZ3-Redna-31-2003-11-27.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Nadaljujemo z delom, in sicer prehajamo na obravnavo <title>23. TOČKE DNEVNEGA REDA -
                  TRETJA OBRAVNAVA PREDLOGA ZAKONA O PREVOZNIH POGODBAH V CESTNEM PROMETU </title>
               </p>
               <p>Predstavnike vlade med nami prav lepo pozdravljam. Predlog zakona je za tretjo
               obravnavo pripravila vlada Republike Slovenije. Besedo dajem predstavniku vlade za
               dopolnilno obrazložitev predloga zakona. Minister za promet, gospod Jakob Presečnik,
               izvolite.</p>
            </sp>
            <sp xml:id="SDZ3-Redna-31-2003-11-27.sp87">

               <speaker>JAKOB PRESEČNIK:</speaker>

               <p>Hvala lepa za besedo, gospa podpredsednica. Spoštovane poslanke in poslanci! Glede
               na to, da gre za tretjo obravnavo in da v tem času ni bilo vloženih amandmajev za
               tretjo obravnavo, je pa bilo sicer podanih nekaj načelnih pripomb in nekaj
               pomislekov, predlagam, da v okviru postopka, ker menimo, da je zakon kvalitetno
               pripravljen v tretji obravnavi, zato predlagam, da ga državni zbor tudi sprejme.
               Hvala lepa.</p>
            </sp>
            <sp xml:id="SDZ3-Redna-31-2003-11-27.sp88">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa, gospod minister. O predlogu zakona v celoti dajem besedo
            predstavnikom poslanskih skupin za predstavitev stališč. Stališče poslanske skupine Nove
            Slovenije bo predstavil gospod Ivan Mamić. Izvolite. </p>
            </sp>
            <sp xml:id="SDZ3-Redna-31-2003-11-27.sp89">

               <speaker>IVAN MAMIĆ:</speaker>

               <p>Pozdravljam gospoda ministra, gospo predsedujočo in nekaj poslancev. Lahko bi naštel
               imena. Ta predlog zakona, ki ga bomo danes zaključili, bomo vgradili v zakon, ki je
               ne dolgo tega imel že redno obravnavo. Se pravi gre le za popravek.</p>
               <p>V stranki Nove Slovenije smo mnenja, da je predlog dokaj obdelan in nimamo bistvenih
               pripomb na pripravljeni material. Ne moremo pa reči, da smo popolnoma zadovoljni, kot
               ponavadi pri vseh predlogih, da nas ne motijo tako imenovane lepotne napake, ki jih
               res ne bi bilo treba, in so včasih tudi nerazumljive. To se je pokazalo tudi sedaj.
               Konkretno, zakaj kratica SDR ni vsaj enkrat napisana, kaj pomeni. Kako bom vedel, da
               je za kovček, ki bi mi zmanjkal, če recimo kam potujem, dovolj 133 SDRjev. Se delam
               malček neumnega, ampak tako je. Dobro vem, da do tega podatka lahko pridem, toda
               zakaj ne bi to bilo že napisano? Prepričan sem, da taki vložki ne bi vplivali na gore
               papirja, za katere se sicer ve, da so itak prevelike. Če mi ne bi kdo očital, da bi
               dobil toliko papirja več.</p>
               <p>Mnenje zakonodajno-pravne službe se ne upošteva vedno, pa tudi ne vem, zakaj. Na
               srečo v tem primeru niso vsebinske narave. Mislim, da je stroko treba jemati resno,
               ker ni prav, da je politika nad stroko. Vsaj, kadar jo potrebuje. Zakaj to govorim?
               Zato ker stroka ne bi za razliko od politike smela delati napak, čeprav je motiti se
               človeško, saj smo še vedno ljudje. Se strinjate? Vsaj upam. Ni prav torej, da
               politika povozi stroko, ker to poraja še večjo birokracijo, kotjo imamo. Lahko mi
               nekdo očita, zakaj nismo vložili amandmaja. Moj odgovor je: če bi vedel, da bi mi
               vladna koalicija prisluhnila in glasovala po vesti, bi to z veseljem naredil. Ne
               glede na vse, kar sem kot član stranke Nove Slovenije povedal, naša stranka predlogu
               ne nasprotuje. Hvala lepa.</p>
            </sp>
            <sp xml:id="SDZ3-Redna-31-2003-11-27.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Jože Tanko. Izvolite.</p>
            </sp>
            <sp xml:id="SDZ3-Redna-31-2003-11-27.sp91">

               <speaker>JOŽE TANKO:</speaker>

               <p>Hvala za besedo, gospa podpredsednica. Lepo pozdravljam ministra in pa sodelavce in
               tudi kolege poslance.</p>
               <p>V poslanski skupini podpiramo zakon, saj ugotavljamo, da so rešitve in določbe, ki
               jih ta zakon prinaša, precej natančnejše in sodobnejše, kot so predpisane v do sedaj
               veljavnem zakonu, ki ga je še leta 1973, torej pred 30-imi leti, izdala rajnka
               Jugoslavija. Potrebovali smo torej celih 12 let, da smo odpravili predpis, ki izhaja
               iz nasledstva oziroma je dediščina bivše države.</p>
               <p>Ugotovitev, da je ta zakon boljši kot prejšnji, je nedvoumna. Čeprav se ne moremo
               znebiti občutka, da je šel skozi proceduro preveč na lahko in tudi premalo kritično.
               S tem obstaja možnost, da so v zakon vgrajene rešitve, ki ne zagotavljajo zadostne
               prilagoditve evropskim normam in konvencijam, in katere tudi dopuščajo, da bodo
               slovenski avtoprevozniki v določenih primerih v slabšem položaju, kot bi bilo
               potrebno oziroma kot bi bilo dopustno. Kljub temu pa pričakujem, da se bodo razmere
               na tem področju precej izboljšale, še posebej, če se bodo bolj resno uporabljale in
               izvajale določbe o varnosti v cestnem prometu. Kot rečeno, glasovali bomo za.
               Hvala.</p>
            </sp>
            <sp xml:id="SDZ3-Redna-31-2003-11-27.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Jurij Marlovrh.</p>
            </sp>
            <sp xml:id="SDZ3-Redna-31-2003-11-27.sp93">

               <speaker>JURIJ MALOVRH:</speaker>

               <p>Hvala lepa za besedo. Poslanska skupina Slovenske ljudske stranke bo zakon prevoznih
               pogodba v cestnem prometu podprla. Menimo, da je zakon evropsko naravnan in bo
               marsikateri problem s strani prevoznikov, glede na sprejeti zakon, katerega upamo, da
               bomo danes potrdili in glede na izjave nekaterih predstavnikov strank, da to tudi bo,
               razrešen.</p>
               <p>Zlasti pa smo veseli, da so nekatere izboljšave, glede na sprejete amandmaje k 3.,
               15., 22., 23., 38., 86. in 96. členu, sprejete in tudi vključene v ta zakon, zato bo
               poslanska skupina zakon, kot sem že dejal, podprla. Hvala lepa.</p>
            </sp>
            <sp xml:id="SDZ3-Redna-31-2003-11-27.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še stališče poslanske skupine Liberalne demokracije Slovenije, ki ga
               bo predstavil gospod Jože Avšič. Izvolite.</p>
            </sp>
            <sp xml:id="SDZ3-Redna-31-2003-11-27.sp95">

               <speaker>JOŽE AVŠIČ:</speaker>

               <p>Hvala lepa in lep pozdrav. V poslanski skupini Liberalne demokracije smo podprli
               rešitve v drugi obravnavi in pričakovali tudi, da bodo nekatere nerazrešene ali pa ne
               do konca razjasnjene zadeve, zlasti okoli 38. člena, morda še dodatno opredeljene v
               morebitnem vladnem amandmaju na ta in morda še na kateri člen, ki smo ga s tem
               namenom tudi odpirali v drugi obravnavi, in tako tudi razčiščene. Vlada Republike
               Slovenije ni vložila nobenega amandmaja, poslanci pa tudi ne. Zavedamo se, da tu ne
               gre za povsem lahkotno problematiko in da zahtevajo zakonske rešitve natančno in
               strokovno opredelitev.</p>
               <p>V času od sklica pa do danes, ko obravnavamo ta zakon, smo žal prejeli še nekaj
               tehtnih pripomb s strani zavarovalniškega združenja sekcije za transportna
               zavarovanja, ki opozarjajo na to, da v pripravi tega zakona niso sodelovali. Vemo, da
               je stroka sodelovala, vendar smo na zadnje ugotovili, da je predvsem tisti del
               stroke, ki je združen v koordinacije prevoznikov Republike Slovenije v zbornicah in v
               združenjih, sodeloval s prometnim ministrstvom, kot tudi v odboru za infrastrukturo.
               Ta del, na katerega pa se lahko nanaša posledično tudi na ta zakon in govori o
               zavarovalništvu, pa ne.</p>
               <p>Od odgovorov predstavnikov vlade ob tretji obravnavi je seveda tudi odvisno, ali
               bomo zakon v tretji obravnavi podprli. Ti odgovori pa morajo negirati, da bodo
               posledice tega zakona vplivale na povečanje zavarovalnih premij, kajti
               zavarovalničarji opozarjajo, da nekatera določila le niso usklajena s konvencijo CNR,
               na katero se zakon sklicuje, zato pričakujem in predstavniki vlade za te pripombe
               vedo, da bodo ustrezno argumentirano govorili, da to ne vpliva posledično negativno
               na izvajalce javnih prevozov, bodisi potnikov, bodisi tovora in da zaradi tega lahko
               zakon vseeno sprejmemo. Hvala lepa.</p>
            </sp>
            <sp xml:id="SDZ3-Redna-31-2003-11-27.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvijo stališč poslanskih skupin. Zaključujem tudi
               razpravo o predlog zakona v celoti. Ker k predlogu zakona niso bili vloženi
               amandmaji, razprava o posameznih členih ni mogoča.</p>
               <p>Glasovanje o predlogu zakona bomo v skladu s časovnim potekom seje opravili danes, v
               okviru glasovanj, 15 minut po zaključeni razpravi o 20. točki dnevnega reda.</p>
               <p>Prekinjam to točko dnevnega reda. Predstavnikom vlade se zahvaljujem za sodelovanje.</p>
               <p>Prešli bomo ob 13.30 uri na obravnavo 14. točke dnevnega reda.</p>
               <p>Jaz se opravičujem, ampak nihče se ni javil k razpravi. Razprava je zaključena. Ne
               vidim problema, da se o tem pogovorite drugače. Žal. Ob 13.30 uri bomo prešli na
               obravnavo 14. točke dnevnega reda. To je na obravnavo predloga zakona o spremembah in
               dopolnitvah zakona o slovenski obveščevalno varnostni agenciji, skrajšani postopek.
               Do takrat prekinjam sejo. Hvala lepa.</p>
               <p>(Seja je bila prekinjena ob 13.12 uri in se je nadaljevala ob 13.30 uri.)</p>
            </sp>
            <sp xml:id="SDZ3-Redna-31-2003-11-27.sp97">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje!</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O SLOVENSKI OBVEŠČEVALNO-VARNOSTNI AGENCIJI, SKRAJŠANI
                  POSTOPEK </title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev predloga zakona. Doktor Iztok
               Podbregar, direktor slovenske obveščevalne agencije, prosim.</p>
            </sp>
            <sp xml:id="SDZ3-Redna-31-2003-11-27.sp98">

               <speaker>DR. IZTOK PODBREGAR:</speaker>

               <p>Hvala lepa. Gospod predsedujoči, spoštovane poslanke in poslanci! Zakon o slovenski
               obveščevalno-varnostni agenciji je bil sprejet aprila 1999 in je bil prvi zakon, ki
               je celovito urejal položaj in naloge civilne obveščevalno-varnostne agencije. Poleg
               tega pa je bil prvič z zakonom določen parlamentarni nadzor nad delom obveščevalnih
               in varnostnih služb.</p>
               <p>Po štirih in pol letih od uveljavitve zakona vlada Republike Slovenije ugotavlja, da
               zakon zadovoljuje potrebe države na področju vloge in položaja agencije, da pa je
               prišlo v času od uveljavitve zakona do danes do sprememb, ki deloma vplivajo tudi na
               nekatere določbe zakona o Sovi.</p>
               <p>Predlagateljica zakona je pripravila le tiste nujne spremembe zakona, ki so bile
               potrebne zaradi njegove uskladitve s sistemsko zakonodajo oziroma tiste spremembe in
               dopolnitve, ki so bile zaradi sprejete sistemske zakonodaje nujne, da bi se poudaril
               poseben položaj agencije v odnosu do drugih organov izvršilne oblasti. Tako na primer
               predlagamo, da se za postopek imenovanja direktorja agencije ohrani dosedanji
               postopek in ne postopek izbire direktorja na podlagi javnega natečaja. Takšna
               ureditev je tudi povsem skladna z zakonom o javnih uslužbencih, ki med drugim določa,
               da so lahko posamezna vprašanja za uradne osebe s posebnimi pooblastili z zakonom
               drugače urejena, kot so urejena v zakonu o javnih uslužbencih, če je to potrebno
               zaradi specifične narave njihovih nalog oziroma izvrševanja posebnih dolžnosti in
               pooblastil. S tem se položaj direktorja ne spreminja. Direktor agencije bo še vedno
               javni uslužbenec oziroma uradnik na položaju z mandatom, ki je predviden v zakonu o
               javnih uslužbencih, in bo imel pravice, obveznosti in dolžnosti, določene z zakonom o
               javnih uslužbencih, z zakonom o državni upravi in z zakonom o Sovi.</p>
               <p>Naslednja sprememba se nanaša na razširitev kroga organov, ki jih agencija obvešča o
               svojih ugotovitvah. Predlagateljica namreč ugotavlja, da je bila agencija omejena pri
               posredovanju svojih ugotovitev pristojnim organom, da bi lahko ti izvrševali svoja
               zakonska pooblastila, zato predlaga spremembo drugega odstavka 6. člena zakona. Pri
               tem velja poudariti, da bodo med prejemniki podatkov, ki jih bo zbrala agencija, tudi
               pristojna delovna telesa državnega zbora, ki potrebujejo takšne podatke pri svojem
               delu.</p>
               <p>Preselitev v novo poslovno zgradbo je za agencijo pomenila tudi obveznost, da
               organizira lastno varnostno službo. Pred tem je proučevala več različic in na koncu
               prišla do zaključka, da je lastna varnostna služba najracionalnejša in najbolj
               sprejemljiva ter ekonomsko upravičena rešitev. Že iz predloga zakona izhaja, da
               njegov sprejem ne bo pomenil dodatnih finančnih posledic za državni proračun, saj je
               agencija varnostnike pridobila z notranjimi prerazporeditvami, nekaj pa jih je na
               novo zaposlila v skladu s kadrovskim načrtom iz leta 2002. Kot rečeno, je agencija
               proučevala več možnosti varovanja, med drugim tudi policijsko varovanje ali celo
               varovanje prek družb za zasebno varovanje. Možnost, da bi za agencijo to opravljali
               policisti varnosti, je odpadla zaradi kadrovskih težav v policiji, za katero od
               zasebnih družb varovanja pa se agencija ni odločila iz varnostnih in finančnih
               razlogov.</p>
               <p>Čeprav je predlagateljica pri pripravi zakona leta 1999 menila, da uradne osebe
               agencije ne bodo nosile strelnega orožja, so prav spremenjena zakonodaja, največ
               zakon o tajnih podatkih in spremenjene okoliščine na področju dela agencije, predvsem
               mednarodni organizirani kriminal in mednarodni terorizem, narekovale sprejem
               podzakonskega akta o nabavi, posesti in nošenje orožja, ne pa tudi njegovo uporabo,
               ki mora biti neposredno povezana s silobranom. Na zahtevo pristojne komisije za
               nadzor obveščevalno-varnostnih služb pa predlagateljica to področje ureja z zakonom.
               V tem sklopu je urejeno tudi področje video nadzora, kar izrecno zahteva varuh
               človekovih pravic, ki v osmem letnem poročilu, sprejetem v državnem zboru, predlaga,
               da se to področje zakonsko uredi. Na področju varstva osebnih podatkovpredlagateljica
               upošteva določbe zakona o varstvu osebnih podatkov pri posredovanju le-teh v tujino,
               poleg tega pa v 17. členu uvaja določbo, ki bo razjasnila pomisleke o nedopustni
               omejitvi pravice posameznika do vpogleda v osebne podatke.</p>
               <p>To je v kratkih opisih vse, kar se nanaša na spremembe in dopolnitve zakona o Sovi.
               Predlagamo, da zakon v tej vsebini sprejmete in tako omogočite njegovo uveljavitev.
               Hvala lepa.</p>
            </sp>
            <sp xml:id="SDZ3-Redna-31-2003-11-27.sp99">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnavala komisija za nadzor nad delom varnostnih in
               obveščevalnih služb, kot matično delovno telo. Prosim predsednika komisije, gospoda
               Jožefa Jerovška, da predstavi poročilo komisije. Prosim, gospod Jerovšek.</p>
            </sp>
            <sp xml:id="SDZ3-Redna-31-2003-11-27.sp100">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi! Spoštovani
               predstavniki slovenske varnostno obveščevalne agencije.</p>
               <p>Komisija za nadzor nad delom varnostnih in obveščevalnih služb v svojem mandatu zelo
               pozorno spremlja delovanje in je tudi pripravila že številne zakonske predloge. Tako
               se je tudi zelo resno lotila obravnave te spremembe zakona. To je obravnavala na
               svoji seji 23. oktobra. Komisija se je v okviru obravnave seznanila z mnenjem
               komisije državnega sveta za politični sistem, mnenjem zakonodajno-pravne službe. Do
               izteka poslovniškega roka za vložitev amandmajev sta amandmaje vložila poslanska
               skupina SDS k 1., 3. in 11. členu in poslanec mag. Janez Drobnič k 1., 5. in 15.
               členu.</p>
               <p>Po besedah predlagatelja je predlagana novela potrebna predvsem zaradi uskladitve
               nekaterih določb zakona o Sovi z določbami zakonov, ki so bili sprejeti po zakonu o
               Slovenski obveščevalno-varnostni agenciji, torej po letu 1999. Gre predvsem za
               uskladitev z zakonom o tajnih podatkih, z nekaterimi določbami zakona o
               telekomunikacijah, o javnih uslužbencih in o delovnih razmerjih.</p>
               <p>Zagotovilo s strani agencije komisiji je bilo, da bodo te spremembe agenciji
               omogočile, da bo lahko bolj usklajeno in predvsem bolje delovala. Spremembe pa so
               narekovale tudi okoliščine kot, na primer, selitev sedeža agencije v novo stavbo, in
               mora zato organizirati lastno službo varovanja, ki bo oborožena in bo imela vsa
               razpoložljiva tehnična sredstva in pooblastila, določena z zakonom, ki zagotavljajo
               varnost objekta in njenih zaposlenih za zagotavljanje varnosti objekta.</p>
               <p>Nekatere poglavitne rešitve, ki jih predlagana novela prinaša.</p>
               <p>Določba za postopek izbire direktorja agencije. 1. člen določa, da se za ta postopek
               ne uporabljajo določbe zakona o javnih uslužbencih. To pomeni, da direktorja na
               predlog predsednika vlade imenuje vlada Republike Slovenije brez javnega razpisa.</p>
               <p>Cilj dopolnitve tega zakona so tudi cilji agencije, ki se kažejo v pravočasnem
               zagotavljanju zbranih obveščevalno-varnostnih informacij, pomembnih za nacionalno
               varnost. Po besedah predstavnikov agencije se je v času izvajanja zakona pokazala
               potreba po razširitvi kroga prejemnikov informacij, kar določa 3. člen, ki jih izbira
               agencija. Namreč, zbrane informacije niso le last agencije, ampak last tistih, ki jih
               potrebujejo zaradi obveščenosti, da bi lahko vokviru svojih pristojnosti sprejemali
               ukrepe, ki bodo zagotovili gospodarske, politične in varnostne prednosti Republike
               Slovenije. Taka obrazložitev je prevladala pri spremembi drugega odstavka 6. člena
               zakona, ko se pristojnosti agencije za posredovanjepodatkov širijo od sedanjih
               ministrov na ministrstva ter druge organe državne uprave.</p>
               <p>Komisija za nadzor nad delom varnostnih in obveščevalnih služb pa je v tretjem
               odstavku 6. člena dodala še svoj amandma, s katerim je razširila krog uporabnikov, ki
               jim mora agencija pripraviti informacije in analize s svojega delovnega področja.
               Poleg potreb za svet za nacionalno varnost tudi za delovna telesa državnega zbora
               Republike Slovenije za potrebe njihove dejavnosti. Mislim, da je to pomembno
               dopolnilo, ki obvezuje vse poslance, da znamo koristiti tudi tiste informacije, ki so
               za državo pomembne in ki jih po zakonu zbira Slovenska obveščevalno-varnostna
               agencija.</p>
               <p>Agencija ima svojo službo varovanja, ki fizično in s pomočjo tehničnih sredstev
               varuje območje, objekte in prostore Slovenske obveščevalno-varnostne agencije. Prav
               tako lahko orožje posedujejo uradne osebe, ki neposredno izvajajo naloge tajnega
               pridobivanja podatkov. Te osebe orožje lahko uporabljajo le v pogojih, ki jih določa
               kazenskih zakonik v zvezi s silobranom in skrajno silo.</p>
               <p>Predvideni 11. člen naj bi določal, da bi agencija lahko v primerih, ko je izdana
               odredba za tajno opazovanje in sledenje na javnih in odprtih prostorih z uporabo
               tehničnih sredstev za dokumentiranje, identificirala telekomunikacijsko sredstvo s
               pomočjo posebnega sredstva IMSI Charter in tako prišla do natančnih podatkov o
               lokaciji uporabnika tega sredstva. Tej določbi je nasprotovala poslanska skupina SDS,
               vlada pa se je na koncu strinjala s predlogom, da se ta člen črta.</p>
               <p>Novela zakona v 12. členu na novo vzpostavlja možnost posameznikov, da sprožijo
               postopek naknadne kontrole zakonitosti na odrejene posebne oblike pridobivanja
               podatkov. Ta kontrola je mogoča le v primeru, če je posameznik obveščen o tem, da je
               bil nadzorovan. Predlagatelj se je pri tem postopku skliceval na primerljivo ureditev
               zakona o kazenskem postopku, pri tem pa ni bila upoštevana drugačnost narave 24.
               člena zakona o Sovi. Opomba je, predsednik sodišča v postopku v 14. členu ne
               razpolaga z razvidom in ne določa o zaključitvi zadeve v razvidu, zato tudi ne more
               biti pristojen organ za obveščanje prizadete osebe. Zato je komisija sprejela
               predlog, da je pristojni organ v tem primeru direktor agencije.</p>
               <p>Sicer pa sta tako predlagatelj, komisija sledila v celoti mnenju zakonodajno-pravne
               službe. Njena priporočila so upoštevana od .../Nerazumljivo./... ki jih vložila
               komisija kot matično delovno telo.</p>
               <p>Člani komisije smo v razpravi najbolj izpostavili naslednja vprašanja. Ali naj se
               direktor agencije izbira na podlagi javnega razpisa ali pa naj ga imenuje vlada na
               predlog predsednika? Prevladalo je slednje. Stališče komisije je, da gre pri vodenju
               te službe za tako specifično funkcijo, ki je v posebnem odnosu do vlade, predsednika
               vlade in tudi do parlamenta, zato je prav, da se ohrani dosedanji postopek. Pri tem
               so nekateri člani komisije kot neprimernega za izbiro na podlagi javnega razpisa
               omenili tudi delovno mesto generalnega direktorja policije.</p>
               <p>Vprašanje glede potrebe po širitvi kroga prejemnikov zbranih informacij agencije, ali
               je potrebno širiti prejemnike informacij na ministrstva - do sedaj so bili prejemniki
               ministri - ter druge organe državne uprave. Ali s tem ne obstaja bojazen, da bi lahko
               prišlo do zlorabe obveščevalnih podatkov v politične namene. Odgovor predlagatelja je
               bil, da do zlorab ne more priti, ker bodo organom posredovani le tisti podatki, ki se
               nanašajo na področje, za katerega je organ pristojen.</p>
               <p>Na koncu je komisija sprejela amandma poslanske skupine SDS k 11. členu, sprejeti pa
               so bili tudi amandmaji komisije, ki jih je komisija oblikovala samostojno k 3., 4.,
               5., 10., 12., 13., 14., 15. in 23. členu, ter amandma za nov 25.a člen. Komisija ni
               sprejela amandmaja poslanske skupine SDS k 1. in 3. členu, ter amandmajev k 1., 5. in
               15.členu, ki jih je posredovala poslanska skupina Nove Slovenije. Prav tako komisija
               ni odločala o amandmajih vlade, ker so brezpredmetni. Za vključitev sprejetih
               amandmajev v zakonski predlog je komisija določila besedilo dopolnjenega predloga
               zakona, ki jesestavni del poročila, ki ste ga prejeli. Hvala lepa.</p>
            </sp>
            <sp xml:id="SDZ3-Redna-31-2003-11-27.sp101">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Najprej ima besedo mag.
               Janez Drobnič, Nova Slovenija. Prosim gospod Drobnič.</p>
            </sp>
            <sp xml:id="SDZ3-Redna-31-2003-11-27.sp102">

               <speaker>MAG. JANEZ DROBNIČ:</speaker>

               <p>Hvala lepa za besedo, gospod podpredsednik. Lepo pozdravljeni, kolegice in kolegi.
               Spremembe in dopolnitve zakona o Slovenski varnostno- obveščevalni agenciji so po
               mišljenju Nove Slovenije nekateri umestni, če hočemo imeti, če želimo, če si
               prizadevamo, da bi imeli v Sloveniji učinkovito in uspešno varnostno agencijo, ki bo
               delovala na profesionalni podlagi, hkrati pa bo tudi v celoti upoštevala zakone in
               standarde varovanja človekovih pravic. Delo teagencije je v javnem interesu države in
               zagotovo tudi državljanov. V zvezi s tem so navedene spremembe, ki jih podpiramo,
               nekatere pa tudi ne podpiramo. Tiste, ki jih nismo, o njih smo tudi razpravljali, pa
               se na žalost kolegice in kolegi, nekateri, seveda niso strinjali.</p>
               <p>Imenovanje in izbira direktorja. Zakaj suspendirati zakon o javnih uslužbencih? Še
               vedno lahko potem določene postopke se usmeri, da potem vlada izbere. Ta osnovni
               postopek pa zagotovo bi bilo dobro, da bi ga vodili, kot velja za javne uslužbence.
               Tisti dovtipi, okrog tega, da se pojavi pet ali deset kandidatov in da jih od teh pet
               ni ustreznih, so neprimerni. Zakaj pa se ne bi odprl širši krog? Ali je najboljše, če
               predsednik vlade določi, predlaga in na tak način ukrepa? Seveda on bo v svojem
               interesu in v interesu države to naredil, ampak še vedno lahko.</p>
               <p>Posebne službe varovanja.</p>
               <p>Naš predlog naš je bil, da se uporabijo tiste službe za varovanje, ki imajo že
               posebna pooblastila. To so policisti, zato jih ni potrebno posebej kontrolirati,
               posebej organizirati, posebej izuriti in ne vem kaj še vse. Zdaj bomo pa zaradi ene
               agencije, zaradi ene hiše usposabljali posebno službo, dajali jim posebna pooblastila
               in ne vem kaj še vse. To po našem razmišljanju ni primerno, ni racionalno, tudi z
               vidika organiziranosti ni primerno. Jaz se čudim zakaj tega vlada ne podpira.</p>
               <p>Dali smo tudi oziroma vzpostavili varovalke glede osebe, ki ni bila pravnomočno
               obsojena. Tu je vlada vsaj deloma upoštevala ta naš predlog, tako da glede tega
               izkazujemo vsaj del zadovoljstva nad našimi prizadevanji za izboljšanje pravne
               materije.</p>
               <p>V Novi Sloveniji nas pa vendarle ob vsem tem nekaj drugega še skrbi, in sicer o
               učinkovitosti in uspešnosti te agencije, zlasti v zadnjem času tudi ob incidentih ali
               pa nerešenih vprašanjih z našimi sosedi, ne samo z eno sosedo, tudi z ostalimi. Sova
               seveda deluje na zunanjem prostoru, ne na notranjem. Njen cilj niso naši državljani v
               Republiki Sloveniji, ampak mora zaščiti slovenske interese, tudi gospodarske
               interese. Zato sem zadnjič na komisiji za peticije postavil 15 pomembnih vprašanj in
               težišč, na katere želimo dobiti odgovore za zaščito slovenskih interesov. Nanašajo se
               na meje, tiho nastajanje regij, slabljenje gospodarskih pozicij, vdiranje v naš
               prostor tujih interesov. Veliko reči je, ki jih mora Sova opravljati. Zato je
               potrebno, da ima ustrezno pooblastilo, da se drži predpisanih zakonov in da je
               tehnično in v profesionalnem smislu dobro usposobljena. V takšnem smislu seveda
               podpiramo zakon.</p>
               <p>Ker pa teh ključnih pripomb niste upoštevali, predvidoma naša poslanska skupina ne bo
               podprla zakona.</p>
            </sp>
            <sp xml:id="SDZ3-Redna-31-2003-11-27.sp103">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jožef Jerovšek, Slovenska demokratska stranka.</p>
            </sp>
            <sp xml:id="SDZ3-Redna-31-2003-11-27.sp104">

               <speaker>JOŽEF JEROVŠEK:</speaker>

               <p>Hvala lepa. Spoštovani! Slovenska demokratska stranka zakonu ne bo nasprotovala.
               Glede na to, da je Sova osrednja obveščevalna agencija, ki je ob zakonitem in
               profesionalnem delu lahko v veliko korist državi, tudi poslancem in tudi drugim
               državnim organom, se zavedamo, da je tudi zakonske rešitve potrebno spreminjati in
               dograjevati, ker je v zadnjem obdobju delo parlamenta na zakonodaji zelo intenzivno
               in verjamemo, da nekatere določbe v zakonu sčasoma postanejo ovira za kvalitetno
               delo.</p>
               <p>Te spremembe zakona, ki so sedaj na tapeti, se gre sicer za manjše spremembe, in
               tudi k tem spremembam je naša stranka posredovala nekatere predloge.</p>
               <p>Tako je naša stranka zaradi govorjenja vladne večine oziroma vladne elite, kako
               sistematsko je razdelala sistem imenovanja pomembnih funkcionarjev, vložila amandma,
               ki bi omogočil, da se tudi za direktorja varnostne agencije predlaga širši izbor, da
               bi se predlagal s pomočjo zakona, ki določa, kako se to dela z delavci v javni
               upravi.</p>
               <p>Seveda smo tudi mi imeli določene pomisleke, vendar smo želeli opozoriti na
               nesistemskost vladnih rešitev, ko v primeru direktorja policije zagovarja takšno
               rešitev.</p>
               <p>Hkrati se v naši poslanski skupini zavedamo, da se v svetu dogajajo številne zadeve,
               kot so terorizem, islamski terorizem, vse drugo, ki lahko znatno ogrožajo tudi
               varnost Slovenije. Zaradi tega se zavedamo, da so nekatere spremembe potrebne, hkrati
               pa se Slovenija vključuje v mednarodne institucije, v mednarodne zveze kot so
               Evropska unija in Nato.</p>
               <p>Hkrati pa v poslanski skupini Slovenske demokratske stranke menimo, da bi sicer bilo
               potrebno zakon o slovenski varnostno-obveščevalni agenciji popraviti še v nekaterih
               točkah, kar pa sedanji postopek, ki je predvidel skrajšan postopek, ni omogočal. Tako
               smo šele po tem, ko je že bil zakon v proceduri, ko je že šel skozi komisijo, v tem
               mesecu recimo opazili v reviji Ampak, v intervjuju z direktorjem arhiva Republike
               Slovenije izjave, ki jih domnevamo, da so zgolj argumentirane, ker direktor, gospod
               Žumer, navaja, da se v nekaterih primerih z izločanjem gradiva dogajajo čudne stvari.
               Sam se sprašuje, kdo je še leta 2003 delal selekcijo, kaj se bo izločilo iz dosjeja
               gospoda Levstika, recimo. In tudi pravi: "Moram povedati, da imamo trdne dokaze, da
               se gradivo, ki se izdaja strankam po letu 1992, še vedno čisti".</p>
               <p>V naši stranki menimo, da ob teh stvareh, ki so čudne in tudi nesprejemljive, da bo
               morala to obravnavati tudi komisija za nadzor nad delom obveščevalno-varnostnih
               služb. Zato bo potrebno zakon v nekaterih drugih členih, ki se opredeljujejo do
               izročanja gradiv, tudi dopolniti. Prav tako moramo navesti, da je prišlo pri
               pozitivnih prizadevanjih, da se popolnoma razčisti s temno preteklostjo kršenja
               človekovih pravic, se nekateri organi v Sloveniji zatekajo k preganjanju ljudi, ki
               opozarjajo na nepopolno očiščenje oziroma prekinitev teh služb s starimi metodami
               kršenja človekovih pravic.</p>
               <p>Tako je, kot je znano, bil s strani inšpektorja za kulturno dediščino ovaden doktor
               Janez Markež, ker je razgaljal hudo kršitev človekovih pravic, ki se mu je dogajala,
               ko je bil mladoleten, kot dijak.</p>
               <p>Kot pravim, te rešitve, ki so sedaj v tem zakonu, tukaj smo uspeli tudi z odločbo 11.
               člena, kjer smo opozorili, da bi predlagana rešitev, ki jo je služba predlagala, bila
               protizakonita oziroma ne bi bila v skladu z ustavo.</p>
               <p>Zaradi tega, kot pravim, zakonu ne bomo nasprotovali, še enkrat pa pravim, da bo
               zakon v bližnji prihodnosti treba tudi dograditi, da bi se ne dogajale anomalije, ki
               se očitno še lahko dogajajo. Hvala lepa.</p>
            </sp>
            <sp xml:id="SDZ3-Redna-31-2003-11-27.sp105">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Kontič v imenu Združene liste. Prosim.</p>
            </sp>
            <sp xml:id="SDZ3-Redna-31-2003-11-27.sp106">

               <speaker>BOJAN KONTIČ:</speaker>

               <p>Predsednik! Spoštovani direktor Sove s sodelavcem! Kolegice in kolegi!</p>
               <p>Vsak korak oziroma ukrep, ki nas približa k usklajenemu in predvsem kvalitetnejšemu
               delovanju Sove, je za nas v poslanski skupini Združene liste socialnih demokratov
               sprejemljiv in ga bomo podprli.</p>
               <p>Rešitve, ki jih predlaga zakon oziroma sprememba zakona, so za nas sprejemljive.
               Izbira direktorja na podlagi javnega razpisa bi seveda omogočila, da bi se v izborni
               krog uvrstili posamezniki, ki jih sicer sedanji predlog sprememb izloča oziroma jih
               ne bo zaznal. A kljub temu menimo, da je vodenje te službe toliko specifična in
               zahtevna služba, da zahteva posebne sposobnosti in tudi temu primeren postopek
               izbire. Predlogu, da predsednik vlade izbere, vlada pa imenuje vodilno ali vodilnega
               v Sovi, ne nasprotujemo.</p>
               <p>Glede kroga prejemnikov informacij in analiz, ki jih v Sovi pripravljajo in
               posredujejo, pa je po naši oceni potrebna previdnost in ne preširok krog. Hkrati pa
               je pomembno, da je krog prejemnikov dovolj širok, da analize in informacije prejmejo
               tisti, ki jih za svoje kvalitetno delovanje tudi potrebujejo. Pomembno pri tem je
               selekcioniranje podatkov, ne torej vsem vse, ampak le tisto in toliko, kot je nujno.
               In to je, kot trdijo predlagatelji, s tem zakonom opredeljeno. Ta zakon ureja tudi
               nošenje strelnega orožja znotraj agencije za potrebe varnostnikov, kar je tudi po
               naši oceni v celoti nujno treba urejati v zakonu.</p>
               <p>K dopolnjenemu predlogu je vložen amandma poslanske skupine Nove Slovenije za
               črtanje 5. člena. Predlagajo, da varovanje za potrebe Sove tudi v prihodnje
               opravljajo policisti, tako kot do sedaj. Pri tem ne gre pozabiti, da so do nedavnega
               zaposleni ali vsaj del zaposlenih v policiji in zaposleni v Sovi prebivali na isti
               lokaciji in da je bil način varovanja s strani policije logičen. Sedaj so prostori
               ločeni in glede na vsebino delovanja in hkrati onemogočenja prepletanja dejavnosti je
               predlog rešitve, ki je v osnovnem tekstu, za nas smiseln in sprejemljiv. Zatorej
               amandmaja poslanske skupine Nove Slovenije ne bomo podprli. Hvala.</p>
            </sp>
            <sp xml:id="SDZ3-Redna-31-2003-11-27.sp107">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospoda Kanglerja ni. Stališče Liberalne demokracije bo predstavil
               gospod Dorijan Maršič, prosim.</p>
            </sp>
            <sp xml:id="SDZ3-Redna-31-2003-11-27.sp108">

               <speaker>DORIJAN MARŠIČ:</speaker>

               <p>Hvala za besedo, spoštovani podpredsednik. Spoštovane kolegice in kolegi! Spoštovani
               predstavniki Slovenske obveščevalno varnostne agencije!</p>
               <p>Pred nami je zakon o spremembah in dopolnitvah zakona o Slovenski obveščevalno
               varnostni agenciji, ki dopolnjuje zakon, sprejet leta 1999. Zakon iz tega leta je
               vpeljal osnovna načela, kot so načelo zaščite parlamentarne demokracije interesov
               države, načelo varovanja človekovih pravic in temeljnih svoboščin, načelo ločitve
               obveščevalno-varnostne od policijske dejavnosti ter načelo nujnosti in sorazmernosti
               pri tajnem pridobivanju podatkov.</p>
               <p>Predlog zakona, ki ga danes obravnavamo po skrajšanem postopku, ostaja zvest tem
               temeljnim načelom. Ker so se določeni členi zakona iz leta 1999 izkazali za
               pomanjkljive in celo za neustrezne zahtevam sedanjega časa za delovanje agencije, je
               sprememba nujna. Osnovni cilj sprememb, ki jih zakon uvaja, so: zagotavljanje
               nacionalne varnosti ter podpora najvišjim predstavnikom države pri vodenju zunanje
               varnostne obrambne politike, pravočasno zagotavljanje obveščevalno-varnostnih
               informacij našim najvišjim državnim organom za podporo pri odločanju v zvezi z
               zadevami, pomembnimi za nacionalno varnost Republike Slovenije, in uveljavljanje
               političnih, ekonomskih in varnostnih interesov države v mednarodnem okolju ter
               uspešno vključevanje v svetovne integracijske procese.</p>
               <p>Komisija za nadzor nad delom varnostno obveščevalnih služb je 23. oktobra 2003
               obravnavala predlog zakona ter oblikovala in sprejela svoje amandmaje, za katere v
               poslanski skupini LDS smatramo, da so izboljšali besedilo predloga. V zvezi z
               vprašanjem, ali naj se direktorja agencije zbira na podlagi javnega razpisa ali pa
               naj ga imenuje vlada na predlog njenega predsednika, se v poslanski skupini LDS
               strinjamo z mnenjem predlagatelja, da predstojnik agencije ne more biti izenačen s
               predstojniki drugih vladnih služb glede imenovanja in položaja, saj smatramo, da gre
               za specifično funkcijo, ki je v posebnem odnosu do vlade, predsednika vlade in tudi
               do parlamenta.</p>
               <p>Dopolnitev komisije k 11.e členu predloga zakona, ki določa, da način izvajanja
               ukrepov varnostnikov agencije določi vlada na predlog direktorja agencije, za našo
               poslansko skupino pomeni uresničevanje načela ustavnosti in zakonitosti, zato smo jo
               podprli.</p>
               <p>Prav tako pa je našo podporo dobil tudi amandma komisije k 3. členu, ki širi krog
               prejemnikov informacij, tako da agencija pripravlja informacije in analize tudi za
               potrebe delovnih teles državnega zbora Republike Slovenije za izvajanje nalog z
               njihovega delovnega področja.</p>
               <p>Pomembni novosti predloga zakona so tudi določbe o vodenju zbirke osebnih podatkov,
               o vstopih oseb v objekte agencije in na območju okolišev teh objektov, ter določbe, v
               katerih primerih in pod katerimi pogoji lahko pristojno sodišče dovoli tudi
               nadzorovanje telekomunikacij v Republiki Sloveniji z izpisom telekomunikacijskega
               prometa.</p>
               <p>Ker predlog zakona o spremembah in dopolnitvah zakona o Slovenski
               obveščevalno-varnostni agenciji v poslanski skupini vidimo kot nadgraditev zakona iz
               leta 1999, ga bomo podprli. Hvala za pozornost.</p>
            </sp>
            <sp xml:id="SDZ3-Redna-31-2003-11-27.sp109">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še stališče Slovenske nacionalne stranke. Gospod Jelinčič, prosim.</p>
            </sp>
            <sp xml:id="SDZ3-Redna-31-2003-11-27.sp110">

               <speaker>ZMAGO JELINČIČ PLEMENITI:</speaker>

               <p>Hvala lepa. Zakon o Slovenski obveščevalno-varnostni agenciji je zagotovo potreboval
               spremembe in dopolnitve. In te so zdaj pred nami.</p>
               <p>V Slovenski nacionalni stranki se strinjamo s temi dopolnitvami in spremembami,
               čeprav sodimo, da bo res morda treba čez določen čas popraviti še nekaj členov. Kajti
               zadeva se nadgrajuje, še posebej z vstopanjem v Evropsko unijo in Nato, in tako bodo
               prišle na plan tudi nekatere zadeve, ki jih do zdaj nismo poznali ali pa jih vsaj
               nekateri niso razumeli.</p>
               <p>Ena od najbolj pomembnih novosti je zagotovo imenovanje direktorja ne z razpisom,
               ampak pravzaprav z odločitvijo predsednika vlade. V Slovenski nacionalni stranki
               sodimo, da je to prava odločitev, kajti šef tako pomembne službe mora biti nekdo, ki
               mu predsednik vlade absolutno zaupa in ki mu verjame. To pomeni, da ima predsednik
               vlade tudi možnost direktorja, ki ne izpolnjuje svojih nalog, enostavno odpoklicati
               na enak način, kakor ga tudi imenovati.</p>
               <p>Imamo pa nekaj pripomb oziroma pomislekov na določene člene, pri katerih mislimo, da
               bi bilo treba nekatere stvari bolj ekzaktno deklarirati. Na primer, pri 11.a členu,
               kjer se govori, da sme varnostnik zahtevati od osebe, ki ogroža varnost ljudi,
               premoženje ali red na varovanem območju, da s tem takoj preneha ali varovano območje
               zapusti. V naši stranki sodimo, da je to premalo. Varnostnik znotraj prostorov in
               objektov obveščevalno-varnostne službe ni dovolj, da samo zahteva, tako osebo mora
               odstraniti ali pa aretirati.</p>
               <p>Naprej piše: "zadržati osebo, ki so jo zalotili pri kaznivem dejanju, katerega
               storilec se preganja po uradni dolžnosti ali na predlog oškodovanca do prihoda
               policije." Vsako osebo je potrebno zadržati, kajti osebe, kar tako, nimajo kaj delati
               v prostorih obveščevalne službe oziroma v njihovih objektih. Ne more se zdaj
               prepustiti varnostniku, da bo ugotavljal, po katerem členu se lahko kaznuje kakšno
               dejanje, ki ga izvaja.</p>
               <p>Kar se tiče varovanja samih objektov in pa Sove nasploh, smo v Slovenski nacionalni
               stranki prepričani, da to mora biti v rokah Sove same. Ne more varovati policija
               obveščevalne službe, kajti s tem bi se krog določenih vedenj razširil tudi na
               nepooblaščene osebe. Morda bi bilo tukaj smiselno tudi razmisliti o tem, da bi tudi
               državni zbor moral imeti v državnem zboru svojo varnostno službo, ne pa, da nam to
               izvaja policija, za katero smo že nekajkrat tudi ugotovili, da je delovala po nalogu
               ministra za notranje zadeve, ne pa po zahtevah Državnega zbora Republike Slovenije.</p>
               <p>Morda še k 15. členu, kjer piše v 2. točki, da v zvezi delovnim razmerjem, ki ga
               lahko sklene oseba, če ni bila pravnomočno obsojena zaradi naklepnega kaznivega
               dejanja, za katero se storilec preganja po uradni dolžnosti, ali ni bila pravnomočno
               obsojena na nepogojno kazen zapora v trajanju več kot treh mesecev. Obveščevalno delo
               je zelo specifična naloga in dostikrat so obveščevalci sami na robu zakona, vsaj če
               so dobri. Če so zelo dobri, se jih ne ujame, včasih zaradi kakšne napake tudi
               kakšnega obveščevalca dobijo in zgodi se tudi, da pristane v zaporu. Ta odločitev, da
               se takih ljudi potem ne sme imeti v službi, je zelo vprašljiva, kajti včasih so taki
               ljudje zelo koristni, predvsem pa so bolj koristni od tistih pravičnikov in čistunov,
               ki si ničesar ne upajo. Problem je, da so taki ljudje, ki si ničesar ne upajo,
               ponavadi v teh službah na boljših položajih, vendar od njih služba kot taka, vlada
               države in pa država nima nič.</p>
               <p>In pod tretjo točko, da je izključno državljan Republike Slovenije s stalnim
               bivališčem v Sloveniji, se nam zdi malo, bi rekel, neustrezno, kajti v tem primeru
               lahko tudi vsi izbrisani dobijo službo v slovenski Sovi, s tem, da pa nihče ne bo
               preverjal, če je bil procesuiran vmatični domovini, kajti z odločbo, po kateri bo
               postal državljan Slovenije, bo imel potrdilo, da je bil ves čas od leta 1992 v
               Republiki Sloveniji, s čimer mu bo dala država Slovenija legitimiteto in pokritje za
               vse morebitne zločine, ki jih je storil v drugi, svoji matični državi.</p>
               <p>V principu pa zakon podpiramo in ga bomo tudi podprli.</p>
            </sp>
            <sp xml:id="SDZ3-Redna-31-2003-11-27.sp111">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Končali smo s predstavitvami stališč poslanskih skupin.</p>
               <p>Prehajamo na razpravo o členih in vloženih amandmajih, ki jih bomo vodili na podlagi
               pregleda amandmajev z dne, 26.11.2003. Gre za amandma k 5. členu. V razpravo dajem 5.
               člen in amandma poslanske skupine Nove Slovenije. Kdo želi besedo? Gospod Drobnič,
               prosim.</p>
            </sp>
            <sp xml:id="SDZ3-Redna-31-2003-11-27.sp112">

               <speaker>MAG. JANEZ DROBNIČ:</speaker>

               <p>Hvala lepa. Mislim, da je treba ponovno oziroma povedati jasno, zakaj je smiseln ta
               amandma. Zakaj uvajati posebno službo za varovanje Sove, ko vendar imamo na razpolago
               v tej državi ljudi, ki imajo ta posebna pooblastila, ki imajo pooblastila za uporabo
               posebnih metod, in so za to usposobljeni. Zato seveda tudi odgovarjajo. Ali je sedaj
               predlog rešitve, ki ga ponuja vlada, da bo to neka vlada s podzakonskim aktom
               opredelila, kakšna so to pooblastila. To ni primeren način. Kadarkoli seuveljavljajo
               neke posebne metode, morajo biti te posebne metode opredeljene v zakonu, in tudi ta
               pooblastila, če se komurkoli dajejo, morajo biti v zakonu. To ni predmet presoje
               ministra ali podzakonskih aktov. Seveda pa lahko, da boste naredili tako, da se v
               zakon napiše, da bo vlada potem nekaj s svojimi opredelitvami počela "gor pa dol". Na
               tak način se pač ne da opravljati tako pomembne zahtevne funkcije, na drugi strani pa
               odgovornosti. To je tista meja, poseganje tudi na človekove pravice. Vsa tista
               vprašanja poseganja na človekove pravice je potrebno zelo tankočutno opredeljevati.</p>
               <p>Varovanje. Sedaj imamo tudi v nekaterih medijih, kako uhajajo informacije. Kako
               uhajajo informacije iz obveščevalnih služb, še vedno zaupni dokumenti, dokumenti iz
               dosjejev udbe. Ta država še ni uredila tega. Očitno tudi zaradi neprimerne službe se
               to dogaja, neprimernega ravnanja, neprimerne usposobljenosti. Neprimernih standardov.
               O tem se bo potrebno še pogovoriti.</p>
               <p>Glede tega, vseh teh argumentov, še kako trdimo in zagovarjamo, da naj se ta 5. člen
               črta, in da je boljše imeti takšno službo, kot smo mi predlagali. Hvala lepa.</p>
            </sp>
            <sp xml:id="SDZ3-Redna-31-2003-11-27.sp113">

               <speaker>PODPREDSEDNIK DR. MIHA BREJC:</speaker>

               <p>Hvala lepa. K razpravi sta se prijavila še gospod Maršič in gospod Jerovšek. Gospod
               Maršič, prosim.</p>
            </sp>
            <sp xml:id="SDZ3-Redna-31-2003-11-27.sp114">

               <speaker>DORIJAN MARŠIČ:</speaker>

               <p>Hvala lepa za besedo. Jaz osebno, pa tudi v stranki, v poslanski skupini, bomo
               nasprotovali temu dopolnilu, ki so ga dali kolegi iz Nove Slovenije.</p>
               <p>Dejstvo je, da ima ta agencija danes novo prakso. Prej je bila praktično v istih
               prostorih skupaj z organi za notranje zadeve in čeprav nisem član te komisije za
               nadzor varnostno-obveščevalnih služb, vem, da se ta praksa ni vedno izkazala kot
               najboljša.</p>
               <p>Sova ima danes nove prostore, preselila se je v novo zgradbo in potreba po varovanju
               tega objekta je prav gotovo nujno potrebna.</p>
               <p>Seveda so možne različne oblike. Direktor agencije je to prej omenil. Lahko bi
               seveda to varovali z neko zasebno agencijo, lahko bi to opravili tako kot doslej z
               organi za notranje zadeve, pomeni s pripadniki slovenske policije, vendar pa je moje
               osebno stališče, da bi tudi v skladu s prakso, ki jo imajo drugod v tujini, primer
               Nemčije, primer Italije, pa še kakšno bi lahko naštel, in tu notri v obrazložitvi so,
               mislim, dazelo podrobno prikazane prakse, ki jih imajo te države in njihove
               varnostno-obveščevalne službe v zvezi z varovanjem lastnih objektov oziroma lastne
               organizacije, da je bilo potrebno, da ima agencija svojo lastno, neodvisno in pod
               lastnim nadzorom, službo za varovanje.</p>
               <p>Gre preprosto za to, da je ta agencija ena najpomembnejših ustanov na področju
               varnosti v Sloveniji, je agencija, ki pravzaprav posreduje in omogoča delo tudi vsem
               ostalim organom v Sloveniji. Kako pomembna je ta agencija pri pridobivanju teh
               podatkov in predvsem, kako je občutljiva na to, da ne bi prišlo do odtekanja podatkov
               iz lastne organizacije, smo slišali, kar sta omenila tudi gospod Jerovšek, pa gospod
               Jelinčič, pa še kdo v tem prostoru. Ravno zaradi te neodvisnosti je nujno potrebno,
               da je neodvisna oziroma da ni odvisna od katere koli druge ustanove pri tej
               dejavnosti. Osebno smatram, da je dobro, da ima agencija svojo varnostno službo, ki
               jo bo sama usposobila, da so pa podrobnosti in načela te same službe zelo podrobno in
               zelo restriktivno zapisane v noveli tega zakona.</p>
               <p>Jaz osebno tega amandmaja ne bom podprl. Hvala.</p>
            </sp>
            <sp xml:id="SDZ3-Redna-31-2003-11-27.sp115">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jerovšek, prosim.</p>
            </sp>
            <sp xml:id="SDZ3-Redna-31-2003-11-27.sp116">

               <speaker>JOŽEF JEROVŠEK:</speaker>

               <p>Hvala lepa. Moram reči, da sem tudi sam, dokler nisem prebral ta Ampak, bil tudi na
               stališču, da je potrebno in pomembno oziroma da lahko Sovi dovolimo, da je, kot je
               rekel kolega Maršič, neodvisna, jaz pa pravim bolj avtarkična, da absolutno sama
               skrbi za vse svoje potrebe. Vendar pa moram reči, da izrabljam ta širši plenum, da so
               te navedbe v skladu s tistim, kar mi pravimo kot delovno metodo komisije, ki ji
               predsedujem, da je ta delovna metoda sistematični dvom o zakonitosti dela, da bi pa
               iz tega stališča bilo koristno in primerno, da obstaja neka potencialna kontrola
               služb med seboj. Se pravi policije in obveščevalnih služb. Bom prebral, kar sem danes
               že povedal. Sicer ta časopis redno jemljem v roke, ampak ga tokrat doslej nisem. Tu
               je direktor arhiva Republike Slovenije dr. Vladimir Žumer povedal, kot sem že prej
               citiral, insicer: "Moram povedati, da imamo trdne dokaze, da se gradivo, ki izdvaja
               strankam, po letu 1992 še vedno čisti. Takrat so po eni strani izločali dosjeje in
               dokumente, ki naj bi jih Sova še naprej uporabljala (to je verjetno dovoljeno), po
               drugi strani so čistili po nekih kriterijih, na katere nismo imeli vpliva. Ostanek so
               nam pa potem izročili. Imamo trdne dokaze, kot sem rekel, da so izdvajali in da so
               strankam to prikrivali. Ljudje so dobili na vpogled svoje dosjeje. Del dokumentov so
               pogosto strankam prikrili. Ko so te uveljavljale svoj pravni interes pri, recimo,
               popravi povojnih krivic ali pa pri žrtvah vojnega nasilja, ali v primerih
               denacionalizacije, ali v primeru državljanstva, niso prišle do vseh dokumentov. To je
               bila lahko za njih nepopravljiva škoda." In nadalje: "To je seveda nezakonito. Ta
               praksa se po letu 1998 ali pa vsaj po letu 1991 ne bi smela nadaljevati, vendar se še
               nadaljuje in gre v tak nesmisel."</p>
               <p>Glejte, predstavljam si, da ni bistvenega vpliva, kdo znotraj ograje vrši službo, ima
               pa psihološki učinek. Če vse to drži, je treba te dokumente na nek način uničevati,
               jih odpeljati. To so lahko ogromne količine teh dokumentov, in ni vseeno, kdo vstopa
               s kakimi nalogami in kdo izstopa. Zaradi tega bom osebno ta amandma podprl, ker
               smatram, da je manjše zlo, če se dogaja to, kar smo v preteklosti večkrat rekli, da
               prihaja do neke kontrole, medsebojnega nadzora teh služb, da je to manjše zlo, kot pa
               da kakšna služba uide izpod nadzora. Odtekanje podatkov iz takih služb je nedopustno.
               Hkratipa se ne sme na noben način dogajati, da bi se izločale stvari, ki po preteku
               zakonitih rokov oziroma zakonite odločbe, kot tudi v tej spremembi zakona določamo,
               ko se mora stranko, ki je bila predmet nadzora, obvestiti o nadzoru. Če se je to na
               kakršnekoli način dogajalo ali se dogaja, bo morala komisija to zelo strpno in zelo
               natančno razčistiti. Hkrati pa, še enkrat poudarjam, menim, da je ob tem, če se
               službe tudi na tak fizični način nadzirajo, je možnost takih kršitev manjša. Zaradi
               tega sem v tem trenutku na tej poziciji in smatram, da je pa intenca tega amandmaja
               koristna. Hvala lepa.</p>
            </sp>
            <sp xml:id="SDZ3-Redna-31-2003-11-27.sp117">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Maršič, prosim.</p>
            </sp>
            <sp xml:id="SDZ3-Redna-31-2003-11-27.sp118">

               <speaker>DORIJAN MARŠIČ:</speaker>

               <p>Poglejte, jaz mislim, da namen gospoda Jerovška je dober, pristop je pa napačen.
               Ravno to, kar gospod Jerovšek pravi, temu bi se morali pravzaprav izogniti. V tej
               smeri je šla tudi moja razprava. To, kar gospod Jerovšek pravi, je praktično tako,
               kot da bi morala biti policija tisti organ, ki nadzira varnostno-obveščevalno službo.
               Jaz mislim, da je to narobe. Mi imamo druge organe za nadzor varnostno obveščevalnih
               služb. V prvi inštanci je ta seveda vlada in v drugi inštanci najpomembnejši organ,
               ki ga jaz smatram in ga vodi ravno kolega Jerovšek, je parlamentarna komisija za
               nadzor varnostno-obveščevalnih služb. Kar se tiče pa notranjega nadzora pred
               odtekanjem informacij, morebitnem odtekanju informacij, je pa to nekaj, kar bi
               pravzaprav morali verjetno še domisliti in razmisliti. Bodisi da je to kontra
               obveščevalna služba, nastavitev novega organa, kontraobveščevalne službe, ali pa je
               to sistem notranjega nadzora, ki ga v Sovi pravgotovo imajo. Še na tej točki bi
               povedal naslednje. Utemeljitev samega amandmaja je, da bi se na tak način izognili
               finančnim posledicam in dodatni obremenitvi proračuna. V obrazložitvi piše in
               direktor Sove je tudi povedal, da ne gre za dodatne finančne posledice. Gre preprosto
               za notranje prerazporejanje kadra, gre za fizično zaščito in varovanje objekta, kar
               pomeni, da bodo prav gotovo iz lastne sestave zaposlenih našli ljudi, ki bodo to
               funkcijo opravljali.</p>
            </sp>
            <sp xml:id="SDZ3-Redna-31-2003-11-27.sp119">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jerovšek.</p>
            </sp>
            <sp xml:id="SDZ3-Redna-31-2003-11-27.sp120">

               <speaker>JOŽEF JEROVŠEK:</speaker>

               <p>Hvala lepa. Saj načeloma se z gospodom Maršičem tudi jaz strinjam. Vendar mislim, da
               me je vseeno nekoliko napačno tolmačil pri interpretiranju mojega stališča. Dejansko
               gre za fizični nadzor. Jaz se zavedam, to ni nadzor službe, ne more in ne sme biti.
               Vendar se pa tudi skozi svojo funkcijo predsednika nadzornega organa parlamentarnega
               nadzora močno zavedam psihološkega učinka možnih nadzorov. Na to so nas izredno
               opozarjali, ko je bila komisija na obisku v Nemčiji, da, recimo, pri inštrumentih
               nadzorne komisije parlamenta imajo nekatere inštrumente, ki jih niso nikdar
               uporabili, vendar imajo izreden psihološki učinek. Tako tudi sam menim, da bi
               prisotnost na dvorišču nekega drugega organa zmanjšala srbenje prstov, da bi se
               odnašali fizično, z avtomobili in to, ko ima nekdo vpogled preveriti, ali se odpelje
               takšna stvar, ki pač sodi na drugo lokacijo ali pa se prenašajo take stvari, ki na to
               lokacijo sodijo, da ima ta zadeva nek psihološki učinek.</p>
               <p>Sicer pa imamo tu direktorja, da nam bo v skladu z mojimi vprašanji, ki so
               postavljena urgentno, tudi pojasnil, kaj od tega se lahko zgodi in kaj od tega se ne
               more zgoditi. Hvala lepa.</p>
            </sp>
            <sp xml:id="SDZ3-Redna-31-2003-11-27.sp121">

               <speaker>PODPREDSEDNIK DR. MIHA BREJC:</speaker>

               <p>Še kdo od poslank, poslancev želi besedo? Potem bi prosili gospoda direktorja, da
               odgovori na vprašanja, pove svoje mnenje o teh stvareh. Prosim, gospod direktor.</p>
            </sp>
            <sp xml:id="SDZ3-Redna-31-2003-11-27.sp122">

               <speaker>DR. IZTOK PODBREGAR:</speaker>

               <p>Hvala lepa, gospod predsedujoči. Spoštovane poslanke in poslanci! Kot sem že v samem
               uvodu podal, je agencija dejansko resnično proučila različne možnosti varovanja in
               rešitev za organizacijo lastne varnostne službe. Ta organizacija lastne varnostne
               službe se nam zdi popolnoma racionalna rešitev. Tudi z vidika usposabljanja je to
               racionalno. V Slovenski obveščevalno-varnostni agenciji gledamo na usposabljanje kot
               na permanenten proces, ki ga je treba izvajati, ne glede na to, na kakšen način je
               varovanje organizirano.</p>
               <p>Tudi glede finančnih posledic mislim, da sem že v uvodu dovolj pojasnil, da smo
               poiskali notranje rešitve in smo tistih nekaj novih zaposlitev izvedli že v letu
               2002, torej v skladu s tistim kadrovskim načrtom. Zelo težko bi komentiral izjave, ki
               so napisane v določenih medijih, kar je podal gospod poslanec Jerovšek. Rad bi pa
               spomnil na to, da zakon o Sovi iz leta 1999 v 18. členu natančno predpisuje, da
               zaključena zadeva v razvidu se prenese v zbirko dokumentarnega gradiva agencije. Po
               roku, ki gapa določita direktor agencije in direktor Arhiva Republike Slovenije, in
               ta rok ne sme biti daljši od enega leta, se to dokumentarno gradivo arhivsko uredi in
               se preda arhivu Slovenije. Zakon je v letu 1999 v prehodnih določbah v 55. členu
               natančno opredelil, da se gradivo iz arhiva nekdanje službe državne varnosti izroči
               arhivu Slovenije najkasneje v enem letu po uveljavitvi tega zakona. Jaz bi vas
               spomnil, gospod Jerovšek, da smo na seji komisije o tem natančno poročali, da je v
               letu 2000 dejansko bilo dokumentarno gradivo urejeno in v celoti predano Arhivu
               Republike Slovenije. Še enkrat bi pa poudaril, da bi zelo težko komentiral ta članek,
               ker ga ne poznam.</p>
               <p>Glede nadzora ne bi posebej rekel, osebno menim, da je nadzor kvalitetno urejen, še
               posebej v skladu z zakonom o parlamentarnem nadzoru, kjer parlamentarna komisija
               izvja ta nadzor.</p>
               <p>Bi pa rekel nekaj besed o notranjem nadzoru. Za notranji nadzor sem odgovoren jaz
               kot direktor Slovenske obveščevalne-agencije oziroma sedaj kot vršilec dolžnosti.
               Dejansko pa imam poleg mehanizmov, vzpostavljenih z redno organizacijsko strukturo,
               tudi neposredno sebi podrejenega inšpektorja, ki mi podpira in daje predloga za
               notranji nadzor, in pa notranjega revizorja, ki nadzira finančni vidik poslovanja
               agencije. Toliko. Hvala lepa.</p>
            </sp>
            <sp xml:id="SDZ3-Redna-31-2003-11-27.sp123">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želel bi vas opozoriti, da govorimo o 5. členu. Jaz nisem hotel prej
               prekinjati razprave gospoda Jerovška, kjer je prehajala od 5. člena v širino. Sedaj
               pa ne bom dovolil razprave o drugih stvareh, kot smo o 5. členu. Torej, prosim, tema
               je 5. člen, to je v razpravi, vse ostalo ni. Prosim, kdo želi še besedo k 5. členu.
               Gospod Jerovšek.</p>
            </sp>
            <sp xml:id="SDZ3-Redna-31-2003-11-27.sp124">

               <speaker>JOŽEF JEROVŠEK:</speaker>

               <p>Jaz se, gospod predsedujoči, zavedam te dileme, vendar sem svojo celotno razpravo
               usmeril v to, ali s pomočjo rešitve, ki jo predvideva amandma, lahko preprečimo neko
               anomalijo, zlorabo. Omenjal sem sistematičen dvom v zakonitost delovanja. In v tem
               kontekstu, ker je gospod direktor - moram reči, da smo na komisiji visoko stopnjo
               zaupanja z agencijo dosegli, in sploh ne želim kritizirati. Vendar pa moram reči, da
               je pravzaprav slabo za mene, da sem bil opozorjen, pa da še nisem vzel v roke članka,
               ki se nanaša tudi na delo parlamentarne komisije in se tega dotika.Še toliko slabše
               pa je, da vas vaši sodelavci, ki jih imate več, niso brifirali o neki zadevi, ki se
               eminentno nanaša na delovanje vaše službe. Še kljub temu sem bil pravočasno opozorjen
               in sem na to opozoril. Zaradi tega, saj pravim, razumem, da vi danestega ne morete
               komentirati, vendar so momenti, ki človeka zdramijo, spodbudijo k drugačnemu
               reagiranju, kot sem ga imel takrat, ko smo obravnavali pričujoči zakon, spremembe
               pričujočega zakona. Mislim, da ni nič slabega, če se ob spreminjanju zakona dotaknemo
               vseh relevantnih stvari. Razumem pa določila poslovnika, ki nas po eni strani
               omejuje, po drugi strani pa pri takih zadevah absolutno moramo z vseh strani
               argumentirati amandma, ki je vložen, ker se prav gotovo nanaša tudi na omenjeno
               problematiko. Hvala lepa.</p>
            </sp>
            <sp xml:id="SDZ3-Redna-31-2003-11-27.sp125">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še gospod Moge in gospod Maršič.</p>
            </sp>
            <sp xml:id="SDZ3-Redna-31-2003-11-27.sp126">

               <speaker>RUDOLF MOGE:</speaker>

               <p>Glede na razpravo predsednika komisije, ki je bil tu poročevalec, in v kateri ima
               opozicija večino, bi poprosil, če bi lahko dobili na klop ta članek, o katerem ves
               čas govori. Pa če bi strokovne službe lahko to razmnožile, da bomo sploh vedeli, o
               čem se pogovarjamo. Tako kot direktorju tudi meni ta članek ni poznan in zelo težko
               spremljam to razpravo.</p>
            </sp>
            <sp xml:id="SDZ3-Redna-31-2003-11-27.sp127">

               <speaker>PODPREDSEDNIK DR. MIHA BREJC:</speaker>

               <p>Kaj naj vam zdaj rečem, berite "Ampak", ali kako? /Smeh./ Ne delam reklame, prosim.
               To je izven razprave o 5. členu. Vas moram opomniti, da to zdaj ni bilo ravno
               korektno. Dogovorite se. Gospod Maršič, prosim.</p>
            </sp>
            <sp xml:id="SDZ3-Redna-31-2003-11-27.sp128">

               <speaker>DORIJAN MARŠIČ:</speaker>

               <p>Moram reči, da me preseneča, glede na to, da je kolega Moge že omenil, da ima v
               komisiji za nadzor varnostnih in obveščevalnih služb opozicija večino, vodi jo gospod
               Jerovšek, in ne razumem tega manevra, ker sem razumel pravzaprav tukaj v poročilu
               komisije, da so v bistvu sprejeli tako osnovni zakon z vsemi dopolnitvami, niso pa
               sprejeli tega amandmaja. Tako da vas, kolega Jerovšek, resnično ne razumem - na
               komisiji eno, na plenumu pa drugo.</p>
            </sp>
            <sp xml:id="SDZ3-Redna-31-2003-11-27.sp129">

               <speaker>PODPREDSEDNIK DR. MIHA BREJC:</speaker>

               <p>Ali bo to zdaj replika, gospod Jerovšek? Pojasnilo. Potem ima besedo gospod Drobnič,
               ker se je prej javil.</p>
            </sp>
            <sp xml:id="SDZ3-Redna-31-2003-11-27.sp130">

               <speaker>MAG. JANEZ DROBNIČ:</speaker>

               <p>Hvala lepa. V 5. členu govorimo o službi, kako naj bi bila organizirana - ali je
               primerno, da opravlja to delo policija ali pa lastna služba, kot pravite, gospod
               Maršič. Prej ste omenili, da lahko agencija sklene pogodbo oziroma, to varovanje
               uredi z neko zasebno službo. Sedaj ko ste to omenili, lahko ljudje razmišljajo, ali
               to pomeni, da ne dajete zaupanja naši policiji, pa da dajete neki zasebni agenciji.
               Lahko nekdo celo drugače razmišlja, da je tu nek zasebni interes, pa nočem reči, da
               ste vi kaj tega imeli, ampak lahko se tako razamišlja. Jaz zaupam v policijo, ima
               posebna pooblastila, kajti služba za varovanje, gospod Moge, služba za varovanje brez
               pooblastil, to je lev brez zob, potem je navadna čuvajska služba in tisti čuvaj, če
               se karkoli zgodi, kaj pa lahko on naredi, če nima teh pooblastil. Samo pokliče neko
               drugo službo. To je vse. Nič drugega ne more narediti. Policija pa ima možnost, ker
               ima posebna pooblastila, je usposobljena. In zakaj ne tudi posebno za sebe. Jaz ne
               bom rekel, da ne smem govoriti, glede tega, kako močna je naša agencija. Ampak glede
               na to, da je manjša država, ima verjetno manj enot, izpostav ali karkoli. Ne vem,
               koliko jih ima, ne bom to razlagal, ker ne smem. Tudi v skladu s tem moramo varnostno
               službo oziroma prilagoditi sodelovanje. Zato smo dali ta predlog. Ne zato, da bi
               imeli slabo varovanje, ampak dobro varovanje. Dobro, morda se ne bo tragično zgodilo,
               če boste vi preglasovali to. Ampak dolgoročno pa, jaz ne vem, je razumno
               razmišljanje. Tega nezaupanja v policijo pa ne bi razširjal. Jaz smatram, da je
               policija tista, ki bi lahko najbolje to opravljala. Saj ni treba, da je uniformirana,
               lahko je po vseh tistih predpisih, kakokorli že tako, da je manj vidna. Jaz mislim,
               da bi tudi gospod podpredsednik, bi me v tem podprl, ker je imel neke izkušnje z
               agencijo in s temi službami. Hvala lepa.</p>
            </sp>
            <sp xml:id="SDZ3-Redna-31-2003-11-27.sp131">

               <speaker>PODPREDSEDNIK DR. MIHA BREJC:</speaker>

               <p>Če bi razpravljal, ne vem, če bi bil vašega mnenja. Ampak besedo ima gospod Maršič,
               repliko ima.</p>
            </sp>
            <sp xml:id="SDZ3-Redna-31-2003-11-27.sp132">

               <speaker>DORIJAN MARŠIČ:</speaker>

               <p>Hvala, gospod podpredsednik. Bo klasična replika, ker me je kolega napačno razumel
               in napačno navedel. Jaz nisem trdil, da bi želel videti, da to funkcijo opravljajo
               zasebne službe. Jaz sem povedal, da praksa je bila s policijo, jaz nisem govoril niti
               nezaupanju nad organi policije, sem pa govoril, da se mi zdi najboljša rešitev, da
               varnostno-obveščevalna služba Sova ima lastno organizacijo. Pomeni lastno varovanje,
               tako kot je tu v zakonu predloženo.</p>
            </sp>
            <sp xml:id="SDZ3-Redna-31-2003-11-27.sp133">

               <speaker>PODPREDSEDNIK DR. MIHA BREJC:</speaker>

               <p>Gospod Jerovšek, prosim.</p>
            </sp>
            <sp xml:id="SDZ3-Redna-31-2003-11-27.sp134">

               <speaker>JOŽEF JEROVŠEK:</speaker>

               <p>Jaz bi želel pojasniti, da ne gre za nobeno kontradikcijo v mojem delovanju,
               nastopu. Jaz sem predstavil poročilo komisije, ki je pač tako, kot je bilo večinsko
               izglasovano. Zdaj ne morem trditi, prav gotovo jaz nisem tudi na komisiji nasprotoval
               predlogu gospoda Drobniča. Mislim, da sem glasoval za, že takrat. So me pa impulzi in
               momenti, ki sem jih danes navedel, med tem časom prepričali, da trenutno tako menim,
               da ni pametno, da je tudi taka agencija popolnoma avtarkična, in to zaradi razlogov
               in teh visokih kriterijev varovanja človekovih pravic.</p>
               <p>To je toliko višji cilj, da se moramo mi v njega ozreti, če zaslutimo kar koli, da
               bi lahko bilo kar koli narobe, potem nas to mora zdramiti. Mene, moram reči, da me je
               ta članek zdramil. So še določeni, jaz sem tudi omenjal prej, kar ni kriva agencija,
               ampak v naši družbi očitno še nismo odpravili vseh recidivov iz preteklosti. To ni
               kriva služba, očitno pa jih nismo odpravili. Tudi to, kar je, namesto da bi bilo
               podprto pozitivno delovanje, recimo razčiščevanje nekega primera s strani doktorja
               Janeza Markeša, smo bili priča zastraševanju v naši družbi. Jaz mislim, da si v tem
               primeru, ko gre za tako pomembna vprašanja, eklatantnega kršenja človekovih pravic v
               preteklosti, na koži, na hrbtu nekega mladoletnika, ne smemo privoščiti, da ne
               naredimo čisto vse, da se to v naši družbi ali pa v naši državi nikdar več ne bi
               moglo zgoditi. Ali pa še več, da takšni posamezniki, ki se teh metod zastraševanja
               poslužujejo, bi oni morali čutiti pravne države, ne pa, da tisti, ki si prizadevajo
               za pravno državo, da se otresemo teh recidivov v preteklosti, so deležni
               zastraševanja. Hvala lepa.</p>
            </sp>
            <sp xml:id="SDZ3-Redna-31-2003-11-27.sp135">

               <speaker>PODPREDSEDNIK DR. MIHA BREJC:</speaker>

               <p>Gospod Moge, prosim.</p>
            </sp>
            <sp xml:id="SDZ3-Redna-31-2003-11-27.sp136">

               <speaker>RUDOLF MOGE:</speaker>

               <p>Mislim, da so ti argumenti strti, zviti. Poglejte, gre za obveščevalno službo, po eni
               strani, in varnostno službo, ki sta zakonsko ločeni in tudi v različnih stavbah. Je
               nemogoče varovati odtekanje podatkov na ta način, da zaposliš ljudi iz, pod
               narekovajem, "konkurenčne službe", ker bodo evidentirali vsakega, ki je vstopil v ta
               objekt, ker bodo imeli nadzor nad celotnim video sistemom varovanja tega objekta in
               bodo zaposleni nekje čisto drugje in bodo odgovarjali nekje čisto drugje, kot pa je
               ta služba, ki zbira podatke in jih vrednoti. Zato se mi zdi ta zakonska rešitev, da
               imajo tudi lastno varnostno službo znotraj sebe, popolnoma logična in tudi
               kvalitetna. Zdi se mi, da bi morali pri rešitvi, kjer bi to črtali in policijo
               pripeljali v to službo, da bi medvedjo uslugo napravili kakovostidela te službe. Res
               pa je, da se je v tem obdobju vse začelo in verjetno bo vedno huje izvajati temeljit
               nadzor nad delom te službe, tako zunaj, kot je parlamentarna komisija, v okviru
               vlade, kot znotraj službe same. Zaradi tega bom jaz, tako kot je kolega Maršič
               povedal, tudi nasprotoval sprejemu tega amandmaja, tako kot ta amandma tudi ni dobil
               podpore na matičnem delovnem telesu. Hvala lepa.</p>
            </sp>
            <sp xml:id="SDZ3-Redna-31-2003-11-27.sp137">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Lenko.</p>
            </sp>
            <sp xml:id="SDZ3-Redna-31-2003-11-27.sp138">

               <speaker>FRANC LENKO:</speaker>

               <p>Hvala lepa. Jaz bi nadaljeval razpravo gospoda Mogeta, ki je omenil ti dve službi, da
               to ne sodi skupaj in se bojim, če bi ta amandma bil sprejet, da se nam lahko ponovi
               Depala vas. Hvala lepa.</p>
            </sp>
            <sp xml:id="SDZ3-Redna-31-2003-11-27.sp139">

               <speaker>PODPREDSEDNIK DR. MIHA BREJC:</speaker>

               <p>V bodoče prosim, gospodje iz DeSUS-a, da prijavo svoj čas za razpravo. Jaz nisem
               uspel tako hitro videti, da se niste prijavili k razpravi. Ampak mi smo demokratična
               dežela, prosim gospod Jerovšek.</p>
            </sp>
            <sp xml:id="SDZ3-Redna-31-2003-11-27.sp140">

               <speaker>JOŽEF JEROVŠEK:</speaker>

               <p>Hvala lepa. Jaz bi samo toliko na izvajanje gospoda Lenka, če bomo v tej državi
               izvajali principe pravne države in zakonitosti, potem se absolutno ne bojim, da se bo
               ponovila Depala vas. Kajti Depala vas se v tej državi ne bi smela zgoditi. Ne bi se
               smelo zgoditi takrat, da je kriminalistična služba ponarejala dokumente, ki jih je
               nek obveščevalec kriminalistične službe potem nosil na krožnik vojaški obveščevalni
               službi. To se enostavno ne bi smelo zgoditi. Če sedaj predpostavljate, zaradi tega,
               ker bi na nekem mejnem področju se ti dve službi srečevali, da bo takoj zaradi tega
               lahko prišlo do anomalij, potem smo na slabi poti. Mi vendarle v tej hiši moramo
               verjeti in zahtevati, da vsaka služba spoštuje zakon v tej državi in da ne deluje
               protizakonito. Zaradi tega, jaz gospod Lenko, res mislim, da tudi vi upate in
               verjamete v pravno državo v tej državi, da se Depale vasi več ne bodo ponavljale.
               Hvala lepa.</p>
            </sp>
            <sp xml:id="SDZ3-Redna-31-2003-11-27.sp141">

               <speaker>PODPREDSEDNIK DR. MIHA BREJC:</speaker>

               <p>Hvala. 5. člen. Še kakšna razprava v zvezi s 5. členom? Ali ste rekli repliko?
               Ugovor, popravek, izvolite.</p>
            </sp>
            <sp xml:id="SDZ3-Redna-31-2003-11-27.sp142">

               <speaker>RUDOLF MOGE:</speaker>

               <p>Kolega Jerovšek, saj sva prej govorila, se je vam zareklo, ni ponarejala
               kriminalistična služba ministrstva za notranje zadeve, ampak so ponarejali na
               ministrstvu za obrambo te podatke, ki so jih potem preko Smolnikarja dali.</p>
            </sp>
            <sp xml:id="SDZ3-Redna-31-2003-11-27.sp143">

               <speaker>PODPREDSEDNIK DR. MIHA BREJC:</speaker>

               <p>Ali je to v zvezi s 5. členom, gospod Moge? To ni bilo v kontekstu razprave o 5.
               členu. Te razprave ne dopuščam več. Prosim, konec. Potem smo do večera dobri. Še kaj
               v zvezi s 5. členom? (Nihče.) Zaključujem razpravo. O amandmaju bomo skladno s
               časovnim potekom seje odločali danes v okviru glasovanj, 15 minut po zaključeni
               razpravi o 20. točki dnevnega reda. S tem prekinjam to točko dnevnega reda in se
               zahvaljujem tudi predstavnikoma Sove za prisotnost in sodelovanje. Hvala. Nadaljujemo
               ob 15.25 uri.)</p>
               <p>(Seja je bila prekinjena ob 14.40 uri in se je nadaljevala ob 15.26 uri.)</p>
            </sp>
            <sp xml:id="SDZ3-Redna-31-2003-11-27.sp144">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje!</p>
               <p>Prehajamo na <title>25. TOČKO DNEVNEGA REDA - OBRAVNAVO PREDLOGA ODLOKA O SPREMEMBAH
                  IN DOPOLNITVAH ODLOKA O PROGRAMU PRODAJE DRŽAVNEGA FINANČNEGA IN STVARNEGA
                  PREMOŽENJA ZA LETI 2003 IN 2004. </title>
               </p>
               <p>Predlog odloka je v obravnavo zboru predložila vlada Republike Slovenije. Besedo bi
               dal predstavniku vlade za dodatno obrazložitev predloga odloka, vendar zaenkrat še ni
               vidimo nobenega od predstavnikov vlade.</p>
               <p>Predlog odloka je obravnaval odbor za finance in monetarno politiko kot matično
               delovno telo. Gospod Pucko bi moral predstaviti poročilo odbora, pa tudi gospoda
               Pucka ni v dvorani. Torej ne vem, kaj naj rečem. Bomo pač brez teh uvodnih besed
               razpravljali.</p>
               <p>Prehajamo na razpravo oziroma stališča predstavnikov poslanskih skupin o predlogu
               odloka. Najprej v imenu Nove Slovenije, kdo želi besedo? Tu bi moral biti dr. Andrej
               Bajuk. A, vi boste, dr. Bernik, v imenu poslanske skupine? Prosim.</p>
            </sp>
            <sp xml:id="SDZ3-Redna-31-2003-11-27.sp145">

               <speaker>DR. JOŽEF BERNIK:</speaker>

               <p>Gospod podpredsednik, dame in gospodje, kolegice in kolegi! Danes bomo obravnavali
               našega starega prijatelja, to je državno premoženje, ki ga vlada hoče razprodati. Kot
               dober lastnik bi država morala pri vsaki družbi, ki je v prodaji, navesti osnovna
               dejstva, osnovne podatke o družbi, ki se prodaja, vendar tega v tej predstavitvi ni.</p>
               <p>Zanimal bi nas predvsem načrt prodaj, komu in zakaj ter na podlagi kakšnega
               vrednotenja je bila določena cena, katera družba je upravljala in tako dalje. Kot
               dober lastnik bi država morala vse to že imeti in nam posredovati. Tako pa moramo o
               mnogih stvareh ugibati.</p>
               <p>Odbor za finance je predlog odloka obravnaval. Pri tem je zavrnil amandma dr. Bajuka
               in naše stranke za črtanje 1. člena odloka, se pravi, da se prepreči prodaja vseh
               treh družb - Dravske elektrarne, Gradbeni materiali, in pa EPPS, Elektronsko pismo
               Pošta Slovenije. Zakaj je bil ta amandma vložen? Enostavno zaradi tega, kar se tiče
               Dravskih elektrarn, da preiskovalna komisija za ugotovitev odgovornosti oseb in
               nosilcev javnih pooblastil, glede nakupa in prodaje električne energije zadevo še
               preiskuje, saj je bila domnevno povzročena gospodarska škoda v sistemu slovenskega
               elektrogospodarstva. Naše stališče je bilo in je, dokler se ne ugotovijo vse
               okoliščine, je prodaja Dravskih elektrarn Maribor d.o.o. neodgovorno dejanje vlade
               Slovenije. Družba EPPS, Elektronsko pismo Pošte Slovenije d.d.o. ima knjigovodsko
               vrednost kapitalske naložbe na dan 31.12.2001 442 milijonov slovenskih tolarjev,
               vlada pa bi hotela za 49% prodaje iztržiti le 144 milijonov, kar je približno samo
               ena tretjina. Zato se nam ta prodaja ne zdi smiselna. Nikjer ni obrazložena in
               razumljivo je, da je ne mislimo podpreti.</p>
               <p>Nato poročilo o reviziji programa zapiranja rudnika svinca in cinka, Mežica v
               zapiranju d.d.o., je razvidno, da je družba RSCM, Gradbenimi materiali, d.o.o. v
               obdobju od leta 1996 do 1999 z namenom uvedbe novega programa Suha malta in
               prezaposlitve delavcev rudnika svinčene in cinkove rudi v Mežici, sprejela sredstev v
               skupni višini 272 milijonov slovenskih tolarjev. Realiziranih je bilo le 18
               prezaposlitev, kar je glede na višino porabljenih sredstev in preobsežno porabo
               sredstev za prezaposlitev na delavce po drugih programih premalo. Sredstva so se
               porabila neučinkovito in v prezaposlitev je bilo vključenih premalo delavcev. Dokler
               okoliščine za tako početje niso razjasnjene in odgovorni za ta dejanja ne
               odgovarjajo, je neodgovorno od Vlade Republike Slovenije, da to družbo odproda.
               Zanimivo je to, da pri vsehteh družbah, ki jih je vlada skozi leta kapitalizirala in
               dokapitalizirala in tako dalje, bi morali vedeti, koliko je državnega denarja šlo v
               tem času, zakaj, in tako bi morda mogli izvedeti, kako je vlada poslovala s temi
               podjetji. Čeprav vsi vemo, da je vlada slab gospodar, pa tega ne moremo povsem
               dokazati pri nekaterih prodajah, ker ne dobimo najbolj osnovnih dejstev.</p>
               <p>Potem se nadaljuje zgodba o Slovenski investicijski banki in Slovenskih železarnah.
               V obeh primerih je prišlo do oškodovanja družbenega premoženja, seveda pa tudi do
               bogatenja izbranih posameznikov in družb, saj se v obeh primerih pojavljajo iste
               osebe in enake povezave, v oba primera pa je vpletena vladajoča politika z vlado
               vred.</p>
               <p>Nekateri mediji so o tem že kar obširno poročali, vendar vlada se ni oglasila. Upam,
               da bomo danes izvedeli, zakaj je pravzaprav šlo in kje cela stvar stoji. Vlada je v
               primeru Slovenskih železarn prodala 80% deleže slovenske tehnike družbi Viator in
               Vektor, in to za borih 460 milijonov tolarjev. V nekaj tednih pa se bo investicija
               povrnila kar štirikrat, torej je Viator in Vektor pri prodaji samo 29. deleža
               pridelal dodano vrednost za približno 420 milijonov tolarjev. Na osnovi teh dejstev
               bi človek moral reči, da če ta dejstva držijo, to je tipičen in klasičen primer
               korupcije in ne vem, česa vse, morda konfliktov, interesov in tako dalje. Pa izgleda,
               da to nobenega v vladnih krogih ne zanima. Zakaj država, namesto da bi sama zaslužila
               in s tem vsaj malo pokrila ogromno finančno luknjo, raje podari milijon zasebni
               družbi. Na to vprašanje, še vedno čakamo pojasnila.</p>
               <p>Vlada že ves čas obvladuje v svoji oblasti neizmerno premoženje, vendar pa pravi, da
               niti nima inventarja tega premoženja. Kako je to mogoče, ali pa je celo namerno, da
               lahko vlada opravlja finančne malverzacije brez nadzora.</p>
               <p>Pri vseh skladih se je pred letom tudi delegacija mednarodnega denarnega sklada
               pritoževala, da ni mogla dobiti podatkov o vseh teh skladih. Spraševala je, kaj vlada
               namerava narediti z njimi. Obljubili so nam odgovor, vendar pri prihodnji misiji, pri
               naslednji misiji, niso hoteli odgovoriti na to vprašanje. Sploh pa iz teh uvodnih
               podatkov, ki jih imamo, vidimo, da ima vlada ogromno lastnine, in da bi ta lastnina,
               če se pravilno opravlja, in če se pravilno prodaja, in pravilnoin pošteno prodaja, bi
               lahko s tem poplačali velike dolgove, ki jih vlada oziroma naša država ima.</p>
               <p>Upamo, da če ne drugega, bo iz te diskusije prišlo to, da bomo zmožni dobiti boljše
               podatke, več informacij, oziroma vse bistvene informacije, ki so potrebne pri taki
               poslovni transakciji, pri vsaki poslovni transakciji. Če pa se vlada ne želi obnašati
               kot dober gospodar, potem vemo, da je nekje nekaj zelo narobe, in da to ni
               pripisovati neznanju ali karkoli, ampak celi vrsti mahinacij, ki stojijo za mnogimi
               od teh podjetij. Hvala lepa.</p>
            </sp>
            <sp xml:id="SDZ3-Redna-31-2003-11-27.sp146">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališča Stranke mladih ne bomo slišali, izgleda. Gospod Valentin
               Pohorec, DeSUS.</p>
            </sp>
            <sp xml:id="SDZ3-Redna-31-2003-11-27.sp147">

               <speaker>VALENTIN POHOREC:</speaker>

               <p>Hvala lepa. Jaz bom zelo kratek. Naša poslanska skupina bo predlog odloka o
               spremembah in dopolnitvah odloka o programu prodaje državnega finančnega stvarnega
               premoženja za leti 2003 in 2004, ker gre samo za to dopolnitev, podprla. Gre za te
               tri stvari, ki so objavljene v tem gradivu, ki ga imamo na voljo, se pravi Gradbeni
               materiali d.o.o., ki so v okviru rudnika svinca in cinka Mežica v zapiranju, in je
               treba to situacijo razrešiti do njene končne rešitve.</p>
               <p>Gre za delno odprodajo. Le 49 % delež, Elektronsko pismo v Pošti Slovenije, katerega
               delež je 174 milijonov oziroma 49%, in država zadrži še svoj večinski delež. Nadalje,
               kar se sicer sliši na veliko, Dravske elektrarne, Maribor d.o.o., ampak je ta delež
               le 0,14 odstotka, njena vrednost pa okroglo 160 milijonov. Tako negre za veliko
               razprodajo državnega premoženja. Gre za, po mojem, postopno urejanje tega vprašanja,
               razreševanje tega vprašanja. Tudi sam sem mnenja, da država ni dober lastnik, da v
               nekaterih primerih celo drži v svojem, predvsem v teh dveh skladih SOD inKAD
               podjetja, ki jih s tem drži na nek način nazaj ali pa v nekem statusu, ko ne morejo
               ne naprej, ne nazaj in sem jim dolgoročno lahko godi velika škoda. Ko bodo prišli na
               rob tiste meje, ko ne bo več enega tolarja dobička, potem bodo pa iskali možnost
               čimprejšnje odprodaje. Ampak to ni stvar tega odloka, to sem mimogrede pač tudi
               omenil, da ne gre za razprodajo, včasih gre celo za zaviranje nekaterih vrst ali pa
               nekaterih podjetij, ki bi v svobodnejšem svetu, takšnem kot je, v drugem sistemu
               lastništva uspešnejšo pot ubrala v naprej. Hvala lepa.</p>
            </sp>
            <sp xml:id="SDZ3-Redna-31-2003-11-27.sp148">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Združene liste bo predstavil, gospod Leopold Grošelj.</p>
            </sp>
            <sp xml:id="SDZ3-Redna-31-2003-11-27.sp149">

               <speaker>LEOPOLD GROŠELJ:</speaker>

               <p>Hvala za besedo. Spoštovani gospod državni sekretar, kolegice in kolegi.</p>
               <p>Že v letošnjem letu, v mesecu juliju, ko smo v državnem zboru ravno tako obravnavali
               predlog za oddajo del državnega premoženja, se je seveda postavljalo tudi vprašanje o
               tem, ne toliko glede vrednosti, temveč bolj okrog načina. S tem, ko se prodaja del
               premoženja in v katerem so tudi zaposleni, ker je to še aktivna firma in so zaposleni
               tudi ljudje, se je seveda postavljalo tudi vprašanje, ali se tukaj država obnaša kot
               dober gospodar ali pa dela v smislu tega, da se pač del nekega državnega premoženja,
               ne glede na vse posledice, da mu jih zelo na hitro odreče.</p>
               <p>Jaz bom tukaj izpostavil en problem, ki se je tudi v letošnjem letu izpostavil. To
               je bilo, na primer, bi rekel 10 hčerinskih firm, ki so pri rudniku v zapiranju, to je
               rudnik Trbovlje-Hrastnik in na seji odbora sem takrat ugotovil, da se prodajajo samo
               4 firme, seveda ni bilo pa jasno dano sporočilo ali pa pojasnilo, kako se obnaša tudi
               do ostalih 6 hčerinskih firm, ali se bo postopek nadaljeval, ali pa bo šlo po sili
               najmanjšega odpora, kot se temu reče, seugotovi, da ni več ekonomskih osnov za
               nadaljevanje te dejavnosti in po kratkem postopku se lahko naredi, da se izvede
               stečajni postopek in so ljudje tudi na cesti.</p>
               <p>Takrat je bilo obljubljeno, da bi bilo najboljše, da bi v smislu tega prvega
               odstavka in pa do četrtega odstavka 80. člena zakona o javnih financah, da bi se to
               spremenilo in sicer v tem, da bi bil pripravljen poseben zakon in s tem zakonom naj
               bi država tudi opredelila, kateri del državnega premoženja ima in pa seveda tudi za
               neko daljše časovno obdobje, da je pripravljena za odprodajo in da se potem lahko
               ugotovijo vse smotrnosti takšne ali drugačne prodaje. Žal do tega zakona ni prišlo.
               Ponovno smo prišli do te dileme, ali se v odloku, v katerem so že zapopadeni
               posamezni investicijski projekti in v tistem delu niso končani in se prestavljalo
               potem v naslednje leto, ali je treba k temu vedno pristopati v obliki sprememb in
               dopolnitev. Na odboru je potem prevladalo stališče, da je treba v takih postopkih
               tako postopati. To obrazložitev smo potem tudi sprejeli.</p>
               <p>Kar se tiče poslanske skupine Združene liste, smatramo, da bi bilo dobro in
               primerno, da pridemo do ustreznega zakona in da potem, prvič, ugotovimo vse
               premoženje, ki je za prodajo, in da se s tem istočasno zasledujejo vsi interese, ne
               samo državni, temveč tudi v smislu širšega ekonomskega in socialnega vidika. V
               poslanski skupini Združene liste bomo predlagane spremembe podprli. Hvala.</p>
            </sp>
            <sp xml:id="SDZ3-Redna-31-2003-11-27.sp150">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Slovenske ljudske stranke bo predstavil gospod Ivan Božič.</p>
            </sp>
            <sp xml:id="SDZ3-Redna-31-2003-11-27.sp151">

               <speaker>IVAN BOŽIČ:</speaker>

               <p>Hvala lepa, gospod podpredsednik. K predlogu odloka o spremembah in dopolnitvah
               odloka o programu prodaje državnega finančnega in stvarnega premoženja za leti 2003
               in 2004 je treba reči sledeče.</p>
               <p>12.11.2003 je bila seja odbora za finance in monetarno politiko. Na njej smo dobili
               kar precej informacij. Vseh seveda ne, med katerimi je pomembna naslednja: da je naše
               državno premoženje po konsolidirani bilanci nekje v vrednosti 5.500 milijard tolarjev
               in 486 milijard, kolikor je vredno to premoženje, ki ga po tem odloku odprodajamo, in
               nekaj manj kot 10% vrednosti. Seveda lahko govorimo o problemih prodaje pri vsaki
               firmi posebej, pa vendar bomo na koncu koncev bomo rekli tako: čim več državnega
               premoženja ima država, tem bolj je levo usmerjena. Mi pa zahtevamo in želimo, da se
               čim več državnega premoženja proda. Bdeti je treba nad tem, ali se bo prodaja
               pravilno ocenila in tudi pravilno izvedla.</p>
               <p>V poslanski skupini Slovenske ljudske stranke bomo podprli prodajo teh kapitalskih
               deležev v vseh treh družbah, EPPS, Dravskih elektrarnah in v rudniku Mežica. Naj novi
               lastniki pokažejo, da znajo delati. Kadarkoli govorimo, pravimo, da je država slab
               gospodar in slab lastnik, in naj pač pokažejo, da znajo bolje delati. Mogoče se bomo
               kdaj kasneje vprašali, ali so dosedanji gospodarji bili pravi ali pa smo jih napačno
               izbrali. Hvala lepa.</p>
            </sp>
            <sp xml:id="SDZ3-Redna-31-2003-11-27.sp152">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče Liberalne demokracije. Ali bo kdo od vas predstavil? (Ne.)
               Stališče Slovenske nacionalne stranke bo predstavil gospod Sašo Peče.</p>
            </sp>
            <sp xml:id="SDZ3-Redna-31-2003-11-27.sp153">

               <speaker>SAŠO PEČE:</speaker>

               <p>Spoštovani prisotni! Eden izmed govornikov pred mano je rekel "država dober gospodar"
               - država kot dober gospodar v smislu ustvarjanja dobička, torej v tistih podjetjih, v
               katerih ima država še zmeraj določeno lastništvo, najsi bo v stoodstotni lasti ali pa
               nekoliko manjši lasti. Mislim, da s tega mesta moramo povedati, da se država kot
               dober gospodar lahko izraža skozi dvojni vidik.</p>
               <p>Država kot dober gospodar mora po moji oceni, po oceni Slovenske nacionalne stranke,
               predvsem vedeti, da ni kapitalski lastnik oziroma da se ne sme ravnati po zakonu o
               gospodarskih družbah. Država s svojim premoženjem, ki ga ima v različnih podjetjih,
               družbah, njen edini cilj nikakor ne sme biti ustvarjanje dobička. Država ima poleg
               tovrstnega cilja, ki je seveda sekundaren, predvsem primarni cilj. To je
               zagotavljanje javnega interesa. Ravno zato imajo povsod po svetu države določeno
               lastništvo v določenih podjetjih, ki ne ustvarjajo dobička, ampak je njihova osnovna
               naloga zagotavljanje določenega javnega interesa. Kadar gre za tiste dejavnosti, ki
               se na trgu ne smejo odvijati tržno. In govoriti, da je prodaja upravičena vedno,
               kadar državno podjetje ne ustvarja dobička, je skregano z logiko državnih ustanov.
               Mislim, da bi si morali biti, preden sprejemamo tovrstni akt, v načelu na jasnem, da
               moje besede držijo. Da pa moje besede držijo, potrjuje tudi naše dosedanje dogajanje
               v okviru državnega zbora. Ravno iz tega naslova, da mora država skrbeti za določen
               javni interes primarno govorijo v prid različni skladi, različne oblike državne
               pomoči. Če bi se obnašali izključno skozi vidik dobička, bi pomenilo, da ta država
               pač ne bi smela ne prek monitarnih inštrumentov, ne prek fiskalnih inštrumentov
               pomagati določenim podjetjem. Tako pa vsi mi vemo, da ustanavljamo posamezne sklade,
               naj si bo geografsko zaokrožene celote, naj si bodo na podlagi enot dela ali česar
               koli drugega. Po drugi strani moramo vedeti, da smo mi v tem državnem zboru prek
               različnih finančnih aktov že mnogokrat uporabili marsikateri finančni inštrument, naj
               si bo v obliki oprostitve plačila ali pa razbremenitve plačila, da smo mnogokrat v
               tem državnem zboru uporabili različne monetarne inštrumente, kot so brezplačna
               sredstva, sredstva, katerih se obresti izplačujejo kasneje ali pa pod ugodnejšimi
               merili. Mislim, da je naša dosedanja aktivnost, torej tega državnega zbora in pa
               Vlade Republike Slovenije, peljala v tisto smer, da moramo ločiti, kaj je interes in
               kaj je cilj dobrega gospodarja. Kadar je ta gospodar v vlogi države, mora država
               skrbeti za določen javni interes. Ta se lahko kaže v komunalni opremljenosti, v
               komunalnih storitvah ali v stopnji zaposlenosti.</p>
               <p>Zato nikakor ne morem v uvodni fazi, torej predstavitvi stališč poslanskih skupin,
               soglašati s tistimi poslanci oziroma s tistimi predstavitvami poslanskih skupin, ki
               bazirajo izključno na ustvarjanju dobička. To je pač, žal, zgrešena logika. Dokler
               bomo imeli v tej državi dva zakona, zakon o gospodarskih družbah, torej subjektom,
               katerim vsebina nosi ustvarjanje dobička, in dokler bomo imeli v tej državi zakon o
               javnih gospodarskih družbah, katerega primarni cilj je zagotavljanje javnega
               interesa, nam tovrstni moto ne more biti edini vir in pa kriterij od prodaje.</p>
               <p>Dovolite pa, da se dotaknem najprej vprašanja, ki ga je izpostavila služba za
               zakonodajno-pravne zadeve. V tem trenutku imamo v državnem zboru v proceduri odlok o
               prodaji državnega premoženja za leto 2004 in 2005. Iz tega se je smiselno prvotno
               vprašati, ali je potrebno danes sprejeti spremembe odloka za leto2003 in 2004, če
               imamo v proceduri tudi predlog že za 2004 in 2005. Po moji oceni ne. Glede tega
               vprašanja oziroma okoli mnenja zakonodajne-pravne službe bi rad dobil stališče
               oziroma odgovor Vlade Republike Slovenije. Po drugi strani je pa potrebno poudariti,
               da se danes pogovarjamo o aktu, katerega naslov je predlog odloka o spremembah in
               dopolnitvah odloka o programu prodaje prodajnega, finančnega in stvarnega premoženja
               za leti 2003 in 2004, torej o dopolnitvah predloga.</p>
               <p>Osnovni predlog je mnogo obsežnejši, tako po vsebini kot po predmetu. Dejansko pa
               nam je Vlada Republike Slovenije dala dva lista, na katerih ni razvidno
               najpomembnejše - torej, kateri so kriteriji, zakaj se odloča za to. Po moji oceni bi
               morali dobiti mnogo obsežnejše informacije, če bi hoteli, da je naša odločitev vsaj
               malo kredibilna, če ne bi hoteli, da bomo izpadli izključno in pa le posnemovalci
               dogajanja v vladi. Jaz verjamem, da je to interes posameznikov v tem državnem zboru,
               ampak celotni interes tega državnega zbora to ne bi smel biti. Morali bi bolj
               odgovorno ravnati, kar se tega tiče. Dobimo na list papirja ceno. Ne vemo ne izračuna
               te cene, ne ovrednotene vrednosti, ničesar. Tako poslanske skupine pred menoj,
               nekatere, ki ste pomembnejše, ki igrajo odločitev pri glasovanju,so vse rekle ja, ni
               jim važno, kako se je do cene prišlo, kateri so bili kriteriji prodaje, nič. Osebno
               ocenjujem, da to seveda, nikakor ne sme biti oziroma ne bi smela biti odlika
               državnega zbora. Realnost je žal drugačna.</p>
               <p>Po moji oceni, ne glede na statusno obliko podjetij, ki se jih država nekako odreka
               ali pa prenaša kapitalski delež na druge oblike, najsibo to d.o.o., družba z omejeno
               odgovornostjo, katere značilnosti nosijo kapitalske družbe ali katerakoli druga
               oblika. Po moji oceni bi državni zbor, če bi se hotel obnašati predvsem do državnega,
               finančnega in stvarnega premoženja vsaj malo kredibilno in pa z določenim občutkom
               odgovornosti za to premoženje, bi moral ta odlok zavrniti, dokler ne dobimo vseh
               tistih informacij, ki bi kazale na potek dogajanja in, kar je še pomembnejše, vseh
               tistih informacij, iz katerih bo razvidno, zakaj se to počne. Žal pa se danes
               obnašamo oziroma obnašate vsi tisti, ki boste ta odlok sprejeli, čisto na podlagi
               tistega, da je to državno premoženje. Jaz s tem nimam nič. Jaz bom danes samo to
               odglasoval. Kaj se bo s tem dogajalo, je meni čisto vseeno. Toda čigava je naloga
               odgovornosti do tega premoženja, če ne tega državnega zbora in pa Vlade Republike
               Slovenije. Če se bomo tudi v naprej, tudi danes ob glasovanju zvečer, obnašali do
               tovrstne materije na ta način, potem od te države ne bo ostalo, žal, nič več. In jaz
               še enkrat poudarjam: kriteriji. Dokler bomo imeli ta način, res, spoštovani poslanci
               in pa poslanke, ne verjamem, da bomo lahko karkoli spremenili dolgoročno v strukturi
               javnih financ. Najsibo v strukturi, ki se izkazuje preko proračuna Republike
               Slovenije, kjer so prihodki, ali pa v obliki tistega, kar sem govoril na začetku, to
               je v zagotavljanju javnega interesa, ki se lahko kaže, tako na področju komunale ali
               kar je seveda pomembnejše, zaposlovanja.</p>
               <p>Pred dnevom ali dvema smo zopet govorili o skladnem regionalnem razvoju. Govorili
               smo, da bi morala država nastopati v vlogi dobrega gospodarja. Ni bilo enkrat govora
               o ustvarjanju podjetij zaradi dobička. Predvsem smo govorili zaradi zadovoljevanja
               javnega interesa, ki se lahko kaže, oziroma ena oblika javnega interesa je seveda
               tudi skladni regionalni razvoj. Po moji oceni, bi morale biti to naloge državnega
               zbora. Nikakor pa ne sprejemati tovrstnega poročila, za katerega lahko z gotovostjo
               zatrdim, da je sramotno, da je pomanjkljivo, da je norčevanje iz tega državnega zbora
               - ampak seveda to ni najpomembnejše, da je norčevanje iz našega skupnega premoženja.</p>
               <p>Da pa to ne bi bilo tako enostavno, pa ta državni zbor dovoljuje to norčevanje s tem,
               ko sprejema tovrstne odločitve.</p>
               <p>In za zaključek. V Slovenski nacionalni stranki seveda predloga odloka o spremembah
               in dopolnitvah odloka o programu prodaje državnega finančnega in pa stvarnega
               premoženja ne nameravamo podpreti. Nekajkrat smo na vlado Republike Slovenije
               apelirali z željo, da se srečamo z zakonsko obliko, kjer bodo opredeljene poti,
               načini, kriteriji, ocenitve, da bomo vedeli pri čem smo. Toda ne. Slovenska vlada se
               odloča za prodajo ad hoc. Če se kakorkoli odloča drugače, nam tega ne sporoča. Torej
               naše odločitve žal niso kredibilne. V Nacionalni stranki predloga odloka ne bomo
               podprli. Hvala.</p>
            </sp>
            <sp xml:id="SDZ3-Redna-31-2003-11-27.sp154">

               <speaker>PODPREDSEDNIK DR. MIHA BREJC:</speaker>

               <p>Hvala lepa. S tem smo zaključili s predstavitvami stališč poslanskih skupin.
               Prehajamo na razpravo poslank in poslancev. Najprej ima besedo doktor Jože Bernik.
               (Ne.) Dobro. Gospod Jerovšek? (Ne.) Gospod Trofenik, ga ni. Gospod Peče je že najbrž.
               Gospod, doktor Bajuk.</p>
            </sp>
            <sp xml:id="SDZ3-Redna-31-2003-11-27.sp155">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Z velikim zanimanjem sem poslušal sedaj
               predstavitve poslanskih skupin. Predvsem moram opozoriti na dejstvo, da predstavnikov
               največje stranke v Sloveniji, ki nam vlada, danes ni tukaj. In niso pripravljeni
               prevzeti odgovornosti, stališče, ki ga bodo prav gotovo zavzeli nocoj, ko že ne bo
               nobenega prenosa, ko bo že, ljudje se bodo spravljali spat, ne bodo vedeli, kaj se je
               danes zgodilo. In ne bodo vedeli, kaj se je danes zgodilo, ker prav gotovo jutri v
               časopisju ne bodo nič pisali, kot običajno o takih zadevah ne pišejo. In stvar bo šla
               mimo. Kaj pa bo šlo mimo? Mimo bo šlo neko neodgovorno dejanje slovenske vlade, ki
               ponovno predlaga državnemu zboru, naj podpiše bianco menico in da dovoljenje za
               stvar, ki pa je v svojem bistvu nesprejemljiva za katerikoli parlament na svetu. Kako
               je mogoče, spoštovani gospodje, kolegice in kolegi, da sta dva predstavnika
               poslanskih skupin velike koalicije danes tukaj opozorila in priznala, da so na odboru
               za finance že junija meseca sprejeli sklep in pozvali vlado, naj predstavi nov
               predlog spremembe zakona o prodaji državnega premoženja. To je bila podlaga temu, ker
               že takrat niso bili zadovoljni, ko je prvi odlok, ki se ga danes spreminja, bil
               predmet obravnave na tem odboru. To je jasno zapisano v Poročevalcu. Vsakdo lahko to
               pogleda. Vendar se vlada na to ni odzvala. Seveda, posledica tega pa ne more biti, da
               bomo pa zdaj pač podprli misel "morda pa prihodnjič". Zdaj je trenutek, da dejansko
               izvršilni oblasti dokažemo in izkažemo svojo voljo, da se ta državni zbor ne gre več
               takšnih igric, da bomo podpisovali in odobravali stvari, ki v svojem bistvu ne morejo
               biti sprejemljive.</p>
               <p>Za kaj gre? Zdaj smo v obdobju naše zgodovine, ko veselo prodajamo zlatnino stare
               mame. To je pa neponovljivo obdobje, ker ko bomo enkrat vse prodali, ne bomo imeli
               več kje jemati. To, kar prodajamo, uporabljamo, da zamašimo razne luknje in pa
               ustvarjamo to vzdušje "ja, saj, saj je vse v redu, kaj pa sitnari ta opozicija, saj
               je vse v redu". Gospodje, ni vse v redu. Zakaj ta sistematična nepreglednost? Zakaj
               vlada Republike Slovenije noče državnemu zboru predstaviti tega, kar zakon sam veleva
               in ustava tudi? Zato, ker očitno se nekaj skriva. Kaj pa se skriva? Ja, mi ne vemo.
               Ne vemo, ker enostavno državni zbor ne dobi teh poročil. Jih ne dobi, ker smo z levo
               roko, takole, odstranjeni, a la glasujemo in, kot se je včasih reklo, karavana gre
               naprej - samo, da ne bo daleč prišla, gospod predsednik. Ta karavana - kar naenkrat
               ji bo zmanjkalo, ne bomo imeli več kaj prodajati. Mogoče se vam zdi čudno, da je
               ravno iz Nove Slovenije, ki se tako zavzemamo za privatizacijo, v imenu naše
               poslanske skupine dr. Bernik že povedal, da bomo glasovali proti temu. Pa ne zato,
               ker bi branili, da naj bi bila država zelo dober gospodar, ker dobro vemo, da ni.
               Vendar se ne moremo sprijazniti s tem, da bomo tako prodajali, na takšen nepregleden
               način. Spoštovani, mi nismo obsojeni, da bomo nemo sedeli kot poslanci državnega
               zbora in odobravali takšno nepregledno ravnanje. In ni treba nobene posebne
               revolucionarne geste, samo ne sprejeti tega odloka. Ker tako se pa zna obnašati naša
               vlada - ko dobijo iz Bruslja določeno navodilo, kako se morajo obnašati, pa to
               naredijo. In tudi sedaj bodo naredili. Če bomo nocoj, takrat, ko se bo Slovenija že
               odpravljala spat, naši vladi poslali sporočilo, da se ta državni zbor ne gre več,
               bomo kmalu dobili, pa še kako hitro bomo dobili tak predlog zakona, ki ga ta država
               potrebuje. In še kako ga potrebujemo!</p>
               <p>Spoštovani! In stvari se ponavljajo in svet se vrti naprej. Ne vem, morda bomo čez
               nekaj mesecev brali o prodaji teh podjetij, ki se sedaj tukaj predlagajo, tako kot
               smo presenečeno brali v enem tedniku sedaj pred nekaj dnevi o prodaji vojaške
               industrije na očitno nepregleden način. Ali imamo o tem kakšno mnenje? Saj ga ne
               moremo imeti, saj podatkov nimamo. Ta državni zbor je tukaj samo, da "ex ante"
               odobrava in dovoljuje vse to. A vendar po vsem, kar se je že zgodilo, po SIB banki,
               ali ni že zdavnaj prišel čas, da se o tej stvari moramo enkrat odločiti. Poglejte,
               ali ni to zanimivo. Gotovo se spomnite ko smo o tej stvari debatirali v tem državnem
               zboru in sem zastavil v imenu poslanske skupine vprašanje gospodu predsedniku vlade
               ravno o SIB banki. In sem rekel, rešitev je zelo enostavna, pogodbo je treba
               razveljaviti, denar vrniti, odgovornost ugotoviti in lopove zapreti. Če slovenska
               država ne premore toliko pravnikov, da bi slovenski vladi pomagali do tega, ja, potem
               nam pa bog pomagaj. Če tega še nismo naredili, je zato, ker ne obstaja politična
               volja. In ker ne obstaja politična volja, se pa te zgodbice ponavljajo. In ponovno
               beremo v slovenskih medijih, da te iste osebe, ki so bile tudi povezane s to nesrečno
               in še nerešeno zadevo SIB banke, se pojavljajo pri drugi kupčiji, ki je tudi nekam
               čudno zastavljena. Seveda v tem državnem zboru, vsaj mi od opozicije se bomo še kako
               zavzeli, da bomo pravočasno dobili to informacijo. A vendar nikar ne mislite, da bo
               to šlo stran. Nocoj bomo morda to, v tem državnem zboru imate zadosti glasov, boste
               to odobrili. A vendar bomo ponovno padli pri izpitu, da bi poslali enkrat za vselej
               slovenski vladi tisto sporočilo, ta državni zbor v tej sestavi se ne gre več.
               Preglednost ali pa nič. Hvala lepa.</p>
            </sp>
            <sp xml:id="SDZ3-Redna-31-2003-11-27.sp156">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sedaj bi bil čas, da gospoda Žuniča prosimo za predstavitev tega odloka,
               ki je zaostajal na začetku, in odgovore na vprašanja, ki so bili v razpravi podani.
               Izvolite, gospod Žunič.</p>
            </sp>
            <sp xml:id="SDZ3-Redna-31-2003-11-27.sp157">

               <speaker>MAG. ANTON ŽUNIČ:</speaker>

               <p>Hvala lepa, spoštovani predsednik. Spoštovane poslanke! Spoštovani poslanci! Pri
               sami predstavitvi gre poudariti dejstvo, da bi že v letošnjem letu pravzaprav želeli
               začeti s procesom privatizacije treh omenjenih družb, zato se pač predlog pojavlja
               zdaj v državnem zboru, kljub temu, da je v proceduri že tudi predlog odloka za
               privatizacijo državnega stvarnega premoženja za leti 2004 in 2005 in se v tem smislu
               potem predlogi teh treh firm ponovijo. Toliko v pojasnilo tega. Gre za to, da je
               možno že v mesecu decembru nekatere bistvene zadeve, predvsem se nanašajo na rudnik v
               Mežici, ki je v zapiranju, v hčerinski družbi postoriti določene zadeve, v zvezi z
               sredstvi, ki bi jih ta družba nujno potrebovala za zapiranje že v letošnjem letu. V
               primeru 49%-poslovnega deleža v nominalni vrednosti 144 milijonov tolarjev pri
               Elektronski pismu Pošte Slovenije je treba samo še to poudariti dodatno, da gre za
               strategijo družbe, ki želi razširiti svoj obseg poslovanja. Pri takšnem lastništvu
               izgublja oportunitetne možnosti na trgu, zato bi novi lastnik omogočil družbi
               bistveno bolj učinkovito poslovanje in izboljšanje performensa, o čemer je bilo tudi
               danes govora. V tem smislu mislim, da je tukaj ta poteza logična.</p>
               <p>Tretja stvar, gre za prodajo 0,14% poslovnega deleža v nominalni vrednosti 160
               milijonov tolarjev, ki ga ima Republika Slovenija v družbi Dravske elektrarne.
               Mislim, da je odveč omeniti, da 0,14% - delež ne predstavlja niti slučajno pomembnega
               dela pri opravljanju družbe. Tukaj Republika Slovenija neposredno predstavlja kot
               pravna oseba manjšinski delež, vendar pa je smiselno ta delež prodati tudi zaradi
               zneska, ki bi ga pridobili. Gre za nominalno vrednost 160 milijonov. Naj pojasnim
               sledeče. Podatki, ki jih v tabeli prikazujemo v tem odloku, dopolnjujejo že obstoječi
               odlok, ki dokaj obširno pojasnjuje vse prodaje premoženja za leto 2003 in 2004. Kot
               je bilo že danes omenjeno in ponovljeno iz odbora za finance in monetarno politiko,
               smo v enem izmed odgovorov predstavniki vlade poudarili, da gre za nekaj manj kot 10%
               celotnega konsolidiranega stanja premoženjske bilance države. V tistem osnovnem
               odloku so pojasnjeni vsi primeri, ki so od teh 488 milijard in nekaj, od primera, do
               primera. V tem primeru seveda danes pri tem odloku gre samo za dodatne tri predloge,
               ki bi se zaradi razlogov, ki sem jih omenil, začeli že lahko v letošnjem letu in
               nadaljevali s privatizacijo dokončno naslednje leto. Zneski, ki predstavljajo
               nominalno vrednost, ne pomenijo cene, kot je bilo danes v enem primeru omenjeno.
               Znesek pomeni pravzaprav tisto, kar je na sodišču registrirano kot kapital. Se pravi,
               gre za registriran kapital pri sodišču. Kako pa kasneje pride do cene, pa je seveda
               stvar privatizacijskega postopka. Mi ta privatizacijski postopek izvajamo izključno
               na podlagi celotne že sprejete zakonodaje, zakona o javnih financah, ki zahtevajo v
               vsakem posameznem procesu prodaje državnega premoženja, da se to premoženje seveda
               ovrednoti, da se s prodajo ukvarja za to posebej profesionalna komisija, da se potem
               vsi ti postopki in rezultati preverijo na vladi, in tudi naknadno sprejmejo na vladi.
               Tukaj lahko rečem, da v primeru Elektronskega pisma, kot je gospod Bernik poudaril,
               kjer gre za približno tretjino te knjigovodske vrednosti, nikakor to ne pomeni, da bo
               za ta znesek zadeva prodana. Prodana bo zadeva po moji oceni ta hip za bistveno večji
               znesek. Jaz ne morem reči, ne morem napovedati točno, za kakšen znesek bo to prodano,
               vendar sem prepričan, da je ta kapitalska naložba vredna bistveno več od knjigovodske
               vrednosti. Seveda v primeru ostalih, bo ta vrednosti tudi odstopala od nominalno
               evidentirane vrednosti pri sodišču, vendar se bo po postopku izkazalo, kakšna je ta
               vrednost. Vrednost se pa izračuna tako, da najprej v prvi fazi se ugotovi, kolikšna
               je vrednost firme, po postopku za vrednotenje, potem gre za javni razpis, kjer se
               seveda ocenijo ponudbe in se ugotovijo odstopanja od tega, kakšna je ponujena
               vrednost napram temu, kar je izračunana vrednost, v tretji fazi pa je treba tudi
               upoštevati eventualna mnenja manjšinskih delničarjev, če obstajajo, in se tudi z
               njimi pogoditi o tem, kakšen je njihov izhod.</p>
               <p>Pri vseh oblikah državnega premoženja, to pa tudi v prejšnjem tekstu odloka piše, pa
               tudi na samem odboru smo to pojasnjevali, ne upoštevamo zgolj teh, kako bi rekel,
               proračunsko finančnih efektov, čeprav so seveda "kondicio sine quanom". Mi upoštevamo
               predvsem javni interes. Tu gre za to, da se išče takšne strateške partnerje, ki so
               pripravljeni in sposobni videti svojo vlogo v vsakem posameznem podjetju ali banki,
               ki se prodaja, dolgoročno; ki so pripravljeni v svoji strategiji podpreti položaj
               tega podjetja na trgu, ki vidijo v tem komparativno prednost, ki se zavežejo, da bodo
               tudi omogočili, da bo določeno število ljudi, ki so zaposleni v takšnih podjetjih,
               tudi dolgoročno imelo zagotovljena delovna mesta.</p>
               <p>Tu naj mimogrede omenim, zelo pomemben pogoj je bil tudi v primeru sistemske tehnike.
               V tem primeru, ki je bil danes omenjen, pa ni v tem odloku, je še nekaj drugih
               pogojev, o katerih zdaj govorim, bilo realiziranih. Samo enostransko zdaj ocenjevati,
               po čem je bil en del osnovnih sredstev vrednoten konkretno v celotni firmi in potem
               po delih, če temu tako rečem, prodan naprej, mislim, da ni dovolj.</p>
               <p>Tako da, saj pravim, na koncu koncev, če pridemo do takšnih strateških partnerjev, ki
               bodo dolgoročno pripravljeni podpreti tiste industrije, ki so perspektivne v
               Sloveniji, potem sem prepričan, da smo na pravi poti. In od vseh teh zneskov, ki so
               tu navedeni, normalno pričakujemo tudi določene finančne efekte, treba pa je pri tem
               upoštevati tudi vse procedure, ki so zakonsko izjemno dobro, po mojem mnenju, že zdaj
               določene.</p>
               <p>Vendar pa, kar se tiče samega odloka in predstavitve posameznega odloka v parlamentu,
               še enkrat ponavljam, mi smo na odboru za finance in monetarno politiko odgovorili na
               to vprašanje, ki ga je danes ponovno postavil dr. Bajuk. In sicer smo povedali, da -
               in mislim, da je to odbor tudi vzel na znanje - da se pripravljajo spremembe v tem
               smislu v sklopu zakona o javnih financah. Hvala lepa.</p>
            </sp>
            <sp xml:id="SDZ3-Redna-31-2003-11-27.sp158">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Dr. Bajuk.</p>
            </sp>
            <sp xml:id="SDZ3-Redna-31-2003-11-27.sp159">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Se oproščam, vendar se moramo še enkrat oglasiti,
               ker očitno v predstavitvi predstavnika vlade, gospoda državnega sekretarja, vsaj meni
               se zdi, da vam ni jasno, za kaj pravzaprav gre.</p>
               <p>Sprašujem se - in vas vse vprašam - zakaj sploh danes to obravnavamo? To obravnavamo
               zato, ker vlada ne more ničesar prodati brez našega dovoljenja. Ker odgovornost za ta
               prvi in odločilni korak je v našem pravnem redu, tega državnega zbora. Zakaj pa,
               mislite, da so gospodje z vlade tukaj in da nam razlagajo, kako bo vse v redu, in da
               naj to sprejmemo? Ker če mi tega dovoljenja ne damo, ne morejo ničesar napraviti. Kaj
               pa, če ga damo? Ja, potem bodo pa naredili tako, kot so že navajeni narediti: na
               striktno nepregleden način. Kot je gospod državni sekretar sam povedal, saj je
               komisija - saj vem, da je komisija, in komisija zelo resno dela, prav gotovo se ne
               smejejo, potem pa poroča vladi. Komu pa vlada poroča? A veste, kdaj kaj izvemo o tej
               stvari? Pri izvrševanju proračuna, kakšnem zaključnem računu mali podatek, koliko je
               bilo pač prihodka. Vendar tiste odgovornosti, ki bi jo človek pričakoval od ustanove,
               ki sploh ne bi mogla tega početi, če mi ne bi dali dovoljenja, tiste odgovornosti pa
               ni. In ni je enostavno zato, ker ta državni zbor tega ne zahteva. Zato pa, spoštovane
               kolegice in kolegi, dokler to ne bo jasno, bomo v Novi Sloveniji vztrajali še in še,
               ali preglednost ali pa nič.</p>
            </sp>
            <sp xml:id="SDZ3-Redna-31-2003-11-27.sp160">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Božič.</p>
            </sp>
            <sp xml:id="SDZ3-Redna-31-2003-11-27.sp161">

               <speaker>IVAN BOŽIČ:</speaker>

               <p>Hvala, gospod podpredsednik. Rad bi povedal nekaj svojih misli, ne kot stališče
               stranke.</p>
               <p>Pri tem odloku me bolj skrbi nekaj drugega. Ne vem, če ste vsi opazili, da gre za
               prodajo firm, ki so vse iz enega dela naše države. Ne vem, zakaj.</p>
               <p>Drugo pa, moj komentar k temu, da v državnem zboru prepogosto jokamo nad nečem, kar
               se poleg nas godi, pa nas nič ne briga. Pa bom rekel tako: Celulozna tovarna v
               Krškem, Iverka v Novi Gorici, če ti dve firmi prenehata delati, v Sloveniji nimamo
               komu več prodati celuloznega lesa niti drv. In vendar nihče ne reče nič. Lokalni
               faktorji eden drugemu nagajajo, firme se bodo pa zapirale.</p>
               <p>Nadalje. Ko jamrate in vzdihujete, kako da se firme prodajajo. Gospodje, tovarna
               Bača Podbrdo je šla lani v stečaj, predlanskim pravzaprav. Kdo od vas je že šel
               obiskat te delavce? In povem vam tudi to, da stečajni upravitelj še na tretjem naroku
               ni dobil kupca, da bi prodal tiste dvorane, ki so v zapuščeni dolini, ki so jo tudi
               ljudje, bog in mi v parlamentu zapustili. Zakaj smo tako hinavski? Ne da se vsega
               prodati, ljudje moji. In tržna vrednost je tista, ki jo lahko dobim za betonsko halo,
               kamor bom moral dati nekaj drugega, kar je danes tam, stroj za pletenje tkanin, ki
               jih danes nihče noče kupiti - ne strojev, ne dvoran, ne napeljave.</p>
               <p>Tako da marsikdaj poslušam v tej dvorani res malo cmerave sentimentalnosti, kako je
               v gospodarstvu. V gospodarstvu je kruto in bo še bolj kruto. Tisto, da se je z
               državnim denarjem vzdrževalo podjetja, tisti časi so minili. Verjemite, da so. Hvala
               lepa.</p>
            </sp>
            <sp xml:id="SDZ3-Redna-31-2003-11-27.sp162">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi razpravljati? Nihče več. Nekaj časa je še ostalo. Nihče.</p>
               <p>Potem zaključujem splošno razpravo.</p>
               <p>Ker k dopolnjenemu predlogu odloka ni bilo vloženih amandmajev, tudi ni možna
               razprava o posameznih delih tega odloka, zato razpravo zaključujem. Glasovanje o
               predlogu odloka bomo v skladno s časovnim potekom seje zbora opravili danes zvečer v
               okviru glasovanj, 15 minut po zaključni razpravo o 20. točki dnevnega reda. S tem
               prekinjam to točko dnevnega reda. Nadaljujemo ob 16.50.</p>
               <p>(Seja je bila prekinjena ob 16.20 uri in se je nadaljevala ob 16.51 uri.)</p>
            </sp>
            <sp xml:id="SDZ3-Redna-31-2003-11-27.sp163">

               <speaker>PREDSEDNIK BORUT PAHOR:</speaker>

               <p>Lep popoldan in večer želim. Smo pri <title>20. TOČKI DNEVNEGA REDA - PRVA OBRAVNAVA
                  PREDLOGA ZAKONA O SPREMEMBAH IN DOPOLNITVAH ZAKONA O VOLITVAH V DRŽAVNI ZBOR </title>
               </p>
               <p>Imamo zelo obsežno točko dnevnega reda, vsaj glede na prijavljen čas za razpravo. Če
               bi se kolegi ali kolegice premislili in skrajšali svoje razprave, potem bo tudi nocoj
               veljalo pravilo, da bomo 15 minut po končani razpravi o zadnji, torej 20. točki,
               prešli na odločanje. Prosim to upoštevajte, še posebej spričo dejstva, da bo ena od
               odločitev povezana s kvorumom dveh tretjin.</p>
               <p>Predlog zakona o spremembah in dopolnitvah zakona o volitvah v državni zbor je
               državnemu zboru predložila vlada. Z nami je minister ali državni sekretar. Kdo od
               vaju bo predstavil? Gospod državni sekretar, doktor Virant bo predstavil predlog
               vlade oziroma dal dopolnilno obrazložitev, potem pa bomo slišali predstavnike
               poslanskih skupin. Prosim, gospod državni sekretar, imate besedo.</p>
            </sp>
            <sp xml:id="SDZ3-Redna-31-2003-11-27.sp164">

               <speaker>DR. GREGOR VIRANT:</speaker>

               <p>Hvala lepa gospod predsednik! Spoštovane gospe poslanke, gospodje poslanci! Volilni
               sistem je eden stebrov političnega sistema v državi. In danes je pred vami predlog
               zakona, ki posega v nekatere bistvene parametre volilnega sistema.</p>
               <p>Novela zakona o volitvah v državni zbor zajema tri sklope novih rešitev, in sicer,
               prvič, nove rešitve, ki se nanašajo na volilni sistem v ožjem pomenu besede, to je na
               način glasovanja in ugotavljanja izidov. Drugič. Nove rešitve, ki se nanašajo na
               lažje uresničevanje volilne pravice, torej na poenostavitev uresničevanja volilne
               pravice, in tretji sklop rešitev,ki se nanaša na lažjo organizacijsko izvedbo volitev
               v finančnem, kadrovskem in organizacijskem smislu.</p>
               <p>Prvič. Volilni sistem. Državni zbor je leta 2000 kot ustavodajalec z ustavnim
               zakonom v 80. člen ustave zapisal temeljna izhodišča volilnega sistema. Določeno je
               bilo, da se poslanci, razen poslancev narodnih skupnosti, volijo po načelu
               sorazmernega predstavništva, ob 4-odstotnem volilnem pragu, pri čemer imajo volivci
               odločilen vpliv na dodelitev mandatov kandidatom. Predlagani zakon predstavlja
               uresničitev, zakonsko uresničitev uveljavitev navedenih ustavnih izhodišč. Predlagani
               zakon vsebuje glede volilnega sistema naslednja temeljna načela. Prvič.
               Proporcionalni sistem delitve poslanskih mandatov med liste, glede na delež
               pridobljenih glasov. Drugič. Dvofazno delitev poslanskih mandatov tako, da se najprej
               razdeli del mandatov v volilnih enotah in nato ostanek na ravni države, pri čemer se
               s spremembo količnika za dodelitev mandatov v volilnih enotah povečuje delež tako
               imenovanih neposrednih mandatov, torej tistih, ki bodo razdeljeni v prvi fazi delitve
               na nivoju volilnih enot. Predlagani volilni sistem odpravlja iluzijo preferenčnega
               glasovanja, ki je značilna za sedanji volilni sistem, in uveljavlja resnični
               preferenčni glas, resnično preferenčno glasovanje, resnično možnost volivk in
               volivcev, da vplivajo na to, kateri izmed kandidatov z liste bo izvoljen. Zato je
               glas za predlagani volilni sistem glas za uskladitev volilne zakonodaje z ustavo.
               Glas za predlagani volilni sistem je glas za spodbujanje zdrave konkurence med
               kandidati znotraj posameznih strank oziroma znotraj posameznih list kandidatov, in
               sicer konkurence, v kateri na koncu odločijo volivci. Vsaka zdrava konkurenca pa,
               vemo, spodbuja kakovost, dvig kakovosti.</p>
               <p>Če se državni zbor danes odloči za podporo temu konceptu v prvi obravnavi, v splošni
               obravnavi, se je v nadaljevanju mogoče dogovarjati o nekaterih modalitetah volilnega
               sistema, na primer, o številu volilnih enot, na primer, o načinu delitve mandatov na
               drugi, to je na državniravni. In tudi o morebitnem upoštevanju volje tistih volivcev,
               ki ne želijo oddati preferenčnega glasu in s tem izrazijo podporo vrstnemu redu
               kandidatov, kot ga je določila stranka oziroma drug predlagatelj.</p>
               <p>Drugi del novih rešitev so ukrepi, ki se nanašajo na lažje uresničevanje volilne
               pravice. Zakon razširja možnost glasovanja po pošti na vse volivke in volivce, ki so
               iz kakršnegakoli razloga na dan glasovanja odsotni oziroma niso v kraju svojega
               stalnega prebivališča. Drugič, olajšuje glasovanje v tujini, torej glasovanje za
               volivke in volivce, ki so na dan glasovanja v tujini, ker tam stalno ali začasno
               prebivajo, torej za naše izseljence in zdomce, in sicer tako, da omogoča enostavnejše
               načine potrjevanja volilne karte, dopušča republiški volilni komisiji, da torej
               določi enostavnejše načine in potrjevanje volilne karte, in tudi cenejše načine, kar
               je zlasti pomembno za naše volivce v tistih državah, ki bodisi nimajo
               diplomatsko-konzularnih predstavništev Slovenije ali pa so po teritoriju te države
               tako velike, da so DKP-ji od volivk in volivcev oddaljeni oziroma obratno.</p>
               <p>Zakon uvaja možnost elektronskega glasovanja kot možnost, o katere uporabi bi
               odločala republiška volilna komisija, v večjem ali manjšem obsegu, vse vezano na
               zagotovitev ustreznih tehničnih in tehnoloških pogojev.</p>
               <p>Organizacijske rešitve. Predlagani zakon prinaša nekaj poenostavitev v
               organizacijsko izvedbo volitev. Tako prepušča odločitev o številu volilnih okrajev,
               ki niso več konstitutivni element volilnega sistema, pač pa so administrativna enota;
               prepušča odločitev o številu volilnih okrajev republiški volilni komisiji. S tem
               omogoča racionalizacijo, zmanjšanje njihovega števila na število upravnih enot,
               torej, denimo, 58.</p>
               <p>Drugič, zakon predvideva ustanovitev posebne volilne komisije za glasovanje na
               diplomatsko-konzularnih predstavništvih, zato da bi ta del volilnih opravil potekal
               enostavneje in da se v tem segmentu republiška volilna komisija ne bi obremenjevala s
               preprostimi rutinskimi, operativnimi volilnimi opravili.</p>
               <p>Zakon zagotavlja udeležbo, popolnitev volilnih odborov tam, kjer jih ni mogoče
               popolniti na prostovoljni bazi, kar se v praksi lahko zgodi. Zakon določa, da se za
               nadomestilo, ki ga prejmejo člani volilnih organov in volilnih odborov, ne plačuje
               dohodnina,tako kot je že bilo uveljavljeno za volitve v občinske svete oziroma za
               lokalne volitve.</p>
               <p>Če se ne strinjate s posameznimi elementi predlaganega zakona, to seveda ne pomeni,
               da bi bil to razlog za načelno nasprotovanje zakonu v celoti. Še enkrat poudarjam,
               zakon je mogoče pred drugo obravnavo v posameznih elementih, v posameznih
               modalitetah, tudi spremeniti. Ponovil pa bi, da se danes v okviru splošne razprave
               glasuje o konceptu, ki pomeni uskladitev volilne zakonodaje z ustavo in pomeni
               povečanje, odprtje možnosti volivcev, da vplivajo, in to odločilno vplivajo na to,
               kateri kandidat strankarske liste oziroma z liste, ki jo je predložil drug
               predlagatelj, bo izvoljen. Hvala lepa.</p>
            </sp>
            <sp xml:id="SDZ3-Redna-31-2003-11-27.sp165">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod državni sekretar. Slišali smo dopolnilno obrazložitev
               predlagatelja, vlade. Sedaj bomo slišali stališča poslanskih skupin. Dodam naj, da je
               med ostalimi tudi poslanska skupina LDS-a, ki ni bila dana na seznam, toda ne po
               njihovi krivdi. Začeli bomo po vrsti, kolegica Majda Zupan bopredstavila stališče
               poslanske skupine Nove Slovenije, za njo kolega Diaci. Boste vi? Prosim, kolega dr.
               Andrej Bajuk.</p>
            </sp>
            <sp xml:id="SDZ3-Redna-31-2003-11-27.sp166">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Prav lep pozdrav vsem! V Novi Sloveniji zelo resno
               jemljemo politične vrednote, ki predstavljajo temelj pravne države. Torej, spoštujemo
               ustavo. Zavedamo se, da je pravičen volilni sistem izjemno pomemben element
               demokracije. Navsezadnje smo se oblikovali kot samostojna politična stranka ravno
               zato, ker se je naša prejšnja družba izneverila obljubam o postavitvi pravičnega
               volilnega sistema, za katero se je ljudstvo odločilo na referendumu. Zavzemamo se za
               čim bolj neposreden vpliv volivca na volitve in za čim bolj pregleden sistem. Državo
               naj vodijo ljudje, ki so jih ljudje zares hoteli izvoliti. V polni meri mora biti
               zagotovljena enakost volilne pravice.</p>
               <p>Čeprav je bil v letu 2000 sprejet amandma k 80. členu ustave zoper našo voljo in če
               ga ne moremo ustrezno spremeniti, smo ga kot politična stranka dolžni in ga hočemo
               spoštovati v celoti. To velja tudi za volilni prag, ki je v ustavi določen za območje
               cele države, ne le posamezne volilne enote. V Novi Sloveniji sicer menimo, da je ta
               prag prenizek. Podprli bi spremembo ustave tako, da bi se volilni prag povišal na 6%
               oziroma vsaj na 5%.Dokler pa velja ta ustavna ureditev, mora zakonodajalec upoštevati
               4% volilni prag, in sicer v celoti na državni ravni. Zato zelo nasprotujemo določbi
               tega predloga zakona, po kateri se postavlja nižji prag, saj naj bi pri prvi delitvi
               mandatov v posameznih volilnih enotah dobila neposredni mandat vsaka stranka, ki v
               tej enoti dobi vsaj eno trinajstino od vseh glasov, ki so bili dani v tej volilni
               enoti.</p>
               <p>Pri povprečno 130 tisoč veljavnih glasov, kolikor jih je v posamezni volilni enoti,
               to pomeni, da bi tudi neka neodvisna lista, ki nastopi samo v eni volilni enoti, v
               tej volilni enoti dobila eno poslansko mesto, če dobi vsaj 10 tisoč glasov. To pa na
               ravni cele države ne pomeni niti enega odstotka glasov, nikakor pa ne dosega 4%,
               kolikor je v ustavi določeno kot volilni prag. Zato je naša prva zahteva, od katere
               ne moremo odstopiti, da se pri ugotavljanju volilnih rezultatov najprej preveri
               volilni prag.</p>
               <p>V volilnih enota imajo torej pravico do sodelovanja pri delitvi neposrednih mandatov
               samo tiste stranke oziroma liste, ki so v celi državi dobile najmanj 4% vseh
               veljavnih volilnih glasov.</p>
               <p>Ustavo moramo spoštovati v tistem delu, kjer govori, da bo samo za volitve v letu
               2000 še ohranjena prejšnja ureditev. Na volitve v naslednjem letu moramo z novim
               volilnim sistemom, sicer bo ustavnost volitev postavljena pod vprašaj.</p>
               <p>Do naslednjih volitev moramo zato popraviti volilni sistem, da bi vsakemu volivcu
               omogočili voliti kandidata, ki bo resnično izvoljen. To izhaja tudi iz starejše
               ustavne odločbe v zvezi z referendumi o volilnih sistemih.</p>
               <p>Po sedaj veljavnem sistemu se volilni rezultat ugotavlja za volilno enoto, ki obsega
               11 volilnih okrajev. Zato sploh ni gotovo, ali bo iz posameznega okraja sploh kdo
               izmed kandidatov izvoljen. Številni so primeri volilnih okrajev, v katerih sta bila
               izvoljena dva ali celo trije poslanci, ravno toliko volilnih okrajev pa je ostalo
               brez svojega poslanca. Še huje je v okviru posameznih strank. Volivec, ki se je
               odločil za določeno stranko, v svojem volilnem okraju nima nobene možnosti dati svoj
               glas tistemu od kandidatov svoje stranke, ki se mu zdi najbolj primeren. V posameznem
               okraju lahko namreč posamezna stranka kandidira samo enega kandidata in volivecnima
               druge izbire kot voliti tega kandidata ali pa drugo stranko. Simpatizer določene
               stranke ne izbira med več kandidati, temveč lahko le potrdi tistega kandidata, ki ga
               je strankarska centrala postavila v njegov volilni okraj.</p>
               <p>To slabost sedanje ureditve predlog zakona rešuje na ustrezen način z ukinitvijo
               volilnih okrajev. Volivec bi, torej lahko izbiral med tistimi, ki bi jih v njegovi
               volilni enoti postavile posamezne stranke. Na vsaki od teh list naj bi bilo toliko
               kandidatov, kot je poslanskih mandatov, ki se volijo v tej volilni enoti. V Novi
               Sloveniji podpiramo predlog za uvedbo absolutnega preferenčnega glasu. Volivec naj
               torej dobi na volilnem listu za vsako stranko, ki bo sodelovala v njegovi volilni
               enoti, listo s toliko kandidati, kolikor jeposlanskih mandatov. Volil bo tako, da bo
               obkrožil rimsko številko pred imenom liste, stranke ali neodvisne liste in arabsko
               številko pred imenom kandidata. V takšnem primeru bo njegov glas štel kot glas za to
               listo in kot preferenčni list za tega kandidata. Veljavne bodo tudi glasovnice, na
               kateri bo obkrožil samo rimsko številko pred imenom liste oziroma samo arabsko
               številko pred imenom kandidata. V primeru, če bo obkrožil le številko pred imenom
               kandidata, bo veljalo, da je dal svoj glas za listo, na kateri je le-ta kandidat in
               preferenčni glas za tega kandidata. Če pa volivec obkroži samo številko pred imenom
               liste, se njegov glas šteje kot glas za listo, vsak kandidat na listi pa dobi eno
               enajstino preferenčnega glasu. To pomeni, da bo s posamezne liste, ki bi dobila
               zadosti glasov za en mandat, izvoljen tisti kandidat, ki bo dobil največ preferenčnih
               glasov, ne glede na njegov vrstni red na listi. Predlog je absoluten, kar pomeni, da
               se bodo glasovi volivcev, ki bodo na volilnih lističih označili samoime liste, ne da
               bi obkrožili še ime izbranega kandidata, v nekih delih podelili na vse kandidate iz
               te liste.</p>
               <p>V Novi Sloveniji zahtevamo, da se na volitve sprejmejo izključno popolne liste. Če
               bi posamezni stranki dovolili predložiti listo z manj kandidati, kot je poslanskih
               mandatov, ki se volijo v tej enoti, bodo to nekatere strankarske birokracije gotovo
               zlorabile. V skrajnem primeru bi vpisale na volilno listo le toliko kandidatov, kot
               je predvideno število mandatov. Tako bi se kandidati na vrhu liste izognili tveganju,
               da bo kdo drug od kandidatov dobil več preferenčnih glasov, vendar potem volivci spet
               ne bi imeli možnost izbire med več kandidati. Iz istega razloga nasprotujemo tudi
               ugotavljanju mandata na način, kot je določen za evropske volitve. To je, da dobi z
               liste, ki ima glasov ravno za en mandat, ta mandat prvi kandidat na listi, če bi bilo
               glasov za dva mandata, prvi in drugi na listi in tako dalje.</p>
               <p>Podpiramo podaljšanje roka za ugotavljanje volilnega izida za volivce iz tujine. To
               je zahtevalo tudi ustavno sodišče. Nasprotujemo uvajanju elektronskega glasovanja.
               Volitve morajo biti slovesen akt, saj so najvišji izraz demokracije. Zato je prav, da
               se volivec osebno odpravi na volišče, kjer se pokaže drugim volivce in volilni
               komisiji. To nikakor ne sme biti nek intimen posel, kjer bi volivec v samoti svoje
               sobe čepel za računalnikom in tipkal, katerega kandidata oziroma katero stranko bi
               volil.</p>
               <p>To je sicer le forma. Bolj pomembna, pa je vsebina. Prvič, kljub vsem zagotovilom
               elektronsko poslovanje ni absolutno varno. Zlorabe so možne in so lahko masovne. Že
               pri volitvah na papirnatih lističih, kjer se osebno nadzoruje vsak korak, se
               pojavljajo utemeljeni sumi o zlorabah. V etru pa je osebna kontrola nemogoča.
               Pravilnost in tajnost volitev mora biti zunaj vsakega suma. Ne morem iti na volitve z
               občutkom, da bo neka močna podtalna skupina volitve zmanipulirala tako, da se bo moj
               volilni glas izgubil, da bodo volitve dobili tisti, ki znajo prebiti programsko
               zaščito podatkov, ne pa tisti, ki so boljši v očeh volivcev.</p>
               <p>Drugič. Na letošnji blamaži Ljubljanske banke s projektom Sigma smo videli, kako se
               lahko skazi še tako hvaljen projekt elektronske obdelave podatkov. Pri volitvah si
               Sigme preprosto ne moremo privoščiti. Torej nasprotujemo uvajanju elektronskega
               glasovanja.</p>
               <p>V Novi Sloveniji podpiramo predlog za povečanje števila volilnih enot. Vendar se
               zadevamo, da bo silno težko določiti takšne enote, ki bodo vsem všeč, saj
               naklonjenost posameznim opcijam po državi ni enakomerno razporejena. S premikom meje
               volilne enote se lahko zato krepko spremeni volilni rezultat posamezne stranke. Zato
               pričakujemo, da se bomo tega posla vsi trezno lotili.</p>
               <p>V vseh volilnih sistemih je zelo pomembna volilna geometrija. Delitev volilnih enot
               ali okrožij. Tudi v Sloveniji že od osamosvojitve traja razprava o številu in
               razmejitvi volilnih okrajev in volilih enot. Po veljavni ureditvi je v vsaki od osmih
               volilnih enot približno enako število volivcev. Velike razlike pa so pri volilnih
               okrajih, saj so največji dvakrat večji od najmanjših. To je v nasprotju z načelom,
               naj ima vsak glas enako težo, saj za izvolitev v najmanjšem volilnem okraju zadošča
               pol manj glasov kot v največjem. Z odpravo volilnih okrajev bi se ta problem rešil,
               vendar se na novo odpre vprašanje ali niso dosedanje volilne enote prevelike. V
               okviru obstoječega števila poslancev, je ob predpostavki, se opravičujem, da so
               približno enake, možno določiti samo 8, 11, 22, 34 ali pa 88 volilnih enot. Načeloma
               se v Novi Sloveniji zavzemamo za večje število, vendar približno enakih enot. Če bi
               bile volilne enote neenake, so pa možne vse kombinacije, vendar se takoj postavi pod
               vprašaj načelo enakosti volilne pravice. To vprašanje se bi po predlaganem sistemu
               pojavilo predvsem pri drugi delitvi glasov, kerbi med seboj konkurirali kandidati
               posameznih strank iz vseh volilnih enot. Če so volilne enote neenake, bodo v
               prednosti kandidati iz večjih volilnih enot, saj bodo med večjim številom volivcev
               lažje nabrali več preferenčnih glasov. Če namesto absolutnega števila glasov
               upoštevamo rang po deležih preferenčnih glasov za posameznega kandidata, pa bi bili v
               prednosti kandidati iz majhnih enot, ki jih je lažje osebno obvladati. Med obema
               možnostma podpiramo razvrstitev po absolutnem številu preferenčnih glasov, ki je v
               naši oceni bolj pravična. Sicer pa se zavzemamo za več približno enakih enot.</p>
               <p>Ob predlogu za spremembo volilnega zakona je nujno rešiti tudi vprašanje
               združljivosti funkcije poslanca z drugimi funkcijami. Zlasti je pereče vprašanje
               županov, ki so tudi poslanci. Glede na zasnovo tega zakona pa bi bilo to vprašanje
               bolje rešiti v kakšnem drugem zakonu, ki bi preprečeval ali omejeval možnosti, da bi
               ista oseba lahko istočasno zasedala funkcije, kjer je možen konflikt interesov.</p>
               <p>Med ostalim podpiramo še nekatere spremembe volilnega sistema.</p>
               <p>Z uvedbo uradne prazne glasovnice, kot jo poznajo tudi nekatere druge države, bi
               omogočili pravočasno pošiljanje volilnega gradiva v tujino, glede na to, da se roki
               za vložitev kandidatur in objavo list kandidatov ne spreminjajo. Republiška volilna
               komisija bi potem lahko poenostavila potrjevanje volilnih kart v tujini in prihranila
               slovenskim državljanom v tujini odvečne poti.</p>
               <p>Zahtevamo, da se v zakonu določijo nekatere tehnične podrobnosti za izvajanje volitev
               na volišču. Zlasti naj se na kontrolni seznam volivcev oziroma imenik volivcev na
               območju volišča, s katerim volilni odbor na volišču preverja udeležbo, podpiše vsak
               volivec. Zdaj ga "odkljukajo" člani odbora, ki bi lahko prišli v skušnjavo, da
               nekaterihvolivcev, ki se volitev v resnici niso udeležili, ne bi označili. S tem pa
               bi dobili kvoto glasovnic nasprotni kandidati, ki bi jih lahko pred preštevanjem
               glasov izločili. Nič ne obdolžujem, pravim le, da je bolje sistem napraviti tako, da
               zlorabe sploh ne bodo možne. Iz enakega razloga naj bi določili, da mora volivec
               svojo izbiro označiti s pisalom, ki se ga ne da izbrisati. Najboljši je navaden kuli,
               saj se tudi po izbrisu črnila vidi sled pritiska na papir.</p>
               <p>Pri ugotavljanju volilnega izida v dosedanjem ustavnem okviru pristajamo na
               predlagani način, po katerem se volilni rezultat najprej ugotavlja neposredno po
               volilnih enotah. Menimo le, da je za neposredno izvolitev posameznega mandata bolje
               uporabiti količnik med številom mandatov in skupnim številom glasov v enoti. Rešitev
               v predlogu, po kateri se pri izračunu količnika upošteva število mandatov, povečano z
               dva - ta metoda je vprašljiva zlasti v primeru, če bi imeli 14 neenakih volilnih
               enot.</p>
               <p>Pri drugi delitvi glasov po d'Hondtovem sistemu je v predlogu nekaj podrobnosti, ki
               za nas niso sprejemljive. V predlogu zakona je nesprejemljiva določba, po kateri bi
               se tudi pri drugi delitvi mandatov še enkrat upoštevali vsi glasovi za posamezno
               listo na ravni cele države, ne pa le ostanki glasov, ki niso bili uporabljeni pri
               prvi delitvi. Na tak način bi stranka, ki je dobila mandate, že pri neposredni
               delitvi mandatov v posameznih volilnih enotah dobila pri drugi delitvi mandatov na
               račun istih glasov, ki so bili že uporabljeni pri prvi delitvi, še enkrat toliko
               mandatov. Po drugi strani pa stranka, ki ji v vsaki volilni enoti manjka samo po en
               glas do količnika, ne bi mogla dobiti v konkurenci s tako veliko stranko niti v drugi
               delitvi nobenega mandata. Prišlo bi do nesmiselnega položaja. Če se v volilni enoti
               voli 11 poslancev, zadošča za neposredno izvolitev enega ena enajstina vseh glasov,
               torej 9,09%. Vzemimo hipotetični primer, da je velika stranka dobila v vsaki volilni
               enoti ravno prav glasov za neposredno podelitev treh mandatov, 27,27 vseh glasov. V
               vseh 8 volilnih enotah je torej skupno dobila 24 mandatov, kar je tudi 27,27% od vseh
               88 mandatov. Po tej delitvi ji ni ostal noben neporabljen glas, ki se ne bi že
               upošteval. Po do sedaj veljavnem sistemu sodeluje pri drugi delitvi mandatov z
               ostankov glasov nič in zato ne dobi nobenega mandata. Če bi se pri drugi delitvi
               mandatov še enkrat upoštevali vsi glasovi za stranko na ravni cele države, bi ta ista
               stranka še pri drugi delitvi mandatov dobila na račun tistih glasov, ki so že bili
               uporabni pri prvi delitvi, še enkrat toliko mandatov. Po drugi strani pa mala
               stranka, ki ji je v vsaki volilni enoti manjkalo samo po en glas do količnika, ne bi
               mogla dobiti v konkurenci s to veliko stranko niti v drugi delitvi nobenega mandata.
               Sistem delitev ostankovglasov daje možnosti tudi manjšim političnim strankam, kar je
               skladno z bistvom proporcialnega sistema in ni v nasprotju z ustavo. Bistvo je, da
               imajo politične stranke enake možnosti za pridobitev mandata oziroma mandatov. To
               stališče je tudi potrdilo žeustavno sodišče.</p>
               <p>Spoštovane kolegice in kolegi! Očitno predlog, čigar obravnavo pričenjamo danes
               zahteva številne popravke in amandmaje. Pozivam predlagatelje v imenu poslanske
               skupine Nove Slovenije, da v predlogu za drugo obravnavo upoštevajo naše pripombe in
               tudi naše predloge, ki so jih v imenu poslanske skupine danes tukaj predstavil.
               Hvala.</p>
            </sp>
            <sp xml:id="SDZ3-Redna-31-2003-11-27.sp167">

               <speaker>PREDSEDNIK BORUT PAHOR:</speaker>

               <p>Hvala, kolega dr. Bajuk. Boste vi, kolega Vnučec predstavili stališče poslanske
               skupine stranke mladih, za vami potem kolega dr. Brejc. Najprej pa, kot rečeno,
               kolega Vnučec za poslansko skupino SMS.</p>
            </sp>
            <sp xml:id="SDZ3-Redna-31-2003-11-27.sp168">

               <speaker>BOGOMIR VNUČEC:</speaker>

               <p>Hvala lepa za besedo. Spoštovani gospod minister! Kolegice in kolegi! Volitve so v
               sodobnem pojmovanju demokracije eden najpomembnejših izrazov ljudske suverenosti in
               nujni pogoj za demokratično oblikovanje najpomembnejših državnih organov, zlasti
               predstavniškega telesa. Zato so demokratične volitve tudi nujni pogoj za vzpostavitev
               in ohranitev sodobne pravne države. Volitve tako omogočajo volivcem neposreden vpliv
               na sestavo parlamenta, s tem pa tudi vpliv na odločitve, ki jih ta sprejema. Z
               volitvami so nam volivci podelila mandat, pooblastilo za odločanje v njihovem imenu o
               najpomembnejših družbenih vprašanjih. Z volitvami smo dobili legitimnost izvajanja
               oblasti. Volilnisistem oziroma volilni red je mogoče v najširšem pomenu opredeliti
               kot skup pravnih pravil, ki urejajo volitve, ali pa kot skup volilnih načel ter
               sredstev za njihovo uresničevanje, ki so pravno urejena. Volitve so zapleten postopek
               in hkrati je postopek zelo natančno pravno urejen. To je potrebno ravno zaradi tega,
               ker so volitve izredno pomembno in občutljivo politično dejanje in je treba z
               natančno pravno ureditvijo čim bolj preprečiti možnost sporov in nesporazumov med
               političnimi subjekti, ki nastopajo na volitvah.</p>
               <p>In prvo vprašanje, ki se nam v Stranki mladih Slovenije poraja, je, ali je prav, da
               tako pozno, že v volilnem letu, spreminjamo volilni sistem. Pravila igre spreminjamo,
               tekma pa se dejansko že začela. Kakšna je situacija danes, vemo. Ustava Republike
               Slovenije v 80. členu ureja volitve v državni zbor. Na podlagi določbe ustave, da
               volilni sistem ureja zakon, je bil sprejet zakon o volitvah v državni zbor. Z
               ustavnim zakonom je bil 80. člen ustave dopolnjen tako, da njegov peti odstavek
               določa, da se poslanci, razen poslancev narodnih skupnosti, volijo po načelu
               sorazmernega predstavništva, ob 4-odstotnem volilnem pragu za vstop v državni zbor,
               pri čemer imajo volivci odločilni vpliv nad podelitvijo mandatov kandidatom. Ravno
               odločilen vpliv volivcev je po zatrjevanju predlagateljev temeljni razlog za sprejem
               predloga sprememb, torej povečanja vpliva volivcev na dodelite mandatov. To namero v
               Stranki mladih Slovenije pozdravljamo, saj menimo, da je modro omogočiti preferenčno
               glasovanje, torejglasovanje za posameznika, ne pa za listo. Vendar predlog o
               preferenčnem glasu prinaša še druge novosti.</p>
               <p>Ena od njih je elektronsko glasovanje. V predloženih spremembah je predlagatelj
               upošteval sodobne informacijske rešitve in predvidel možnost elektronskega načina
               glasovanja. Predlog zakona ureja elektronsko glasovanje na način, da ga povsem
               izenači s klasičnim glasovanjem, z udeležbo volivca na volišču na dan volitev. Obe
               vrsti glasovanja sta v predlogu zakona predstavljeni in urejeni kot enakovredni, kar
               je po našem mnenju ustrezno in ustreza trendom v svetu in sledi bodočemu razvoju
               družbe. To spremembo smo v Stranki mladih Slovenije pripravljeni podpreti. A na
               podlagi nasprotujočih stališč k temu predlogu s strani največje opozicijske stranke,
               pa ne vidimo realne možnosti, da bo deležna zadostne podpore. Hkrati je ta sprememba
               pospremljena z, za Stranko mladih Slovenije nesprejemljivo določbo o odpravi volilnih
               okrajev. Tu je šel predlagatelj po našem mnenju predaleč in temu nasprotujemo.
               Volilne enote in okraji so območja, na katere se pred volitvami razdeli celotno
               območje, na katerem se izvedejo volitve. Dejstvo je, da je oblikovanje volilnih enot
               in okrajev eno temeljnih vprašanj volilne tehnike in organizacije volitev. Ima pa
               tudi izredno pomembnovsebinsko obliko. In tu je problem. Volilne enote in okraji
               morajo biti teritorialno zaključene enote, ne pa umetne tvorbe, ki so rezultat
               izračuna posameznih strank za uspeh na volitvah. In to je glavni očitek odpravi
               volilnih okrajev.</p>
               <p>Na koncu prinaša centralizacijo Slovenije, ter manjšim strankam otežuje delovanje,
               in to navkljub dejstvu, da ustava določa sorazmerno predstavništvo, torej
               proporcionalni volilni sistem. Ali smo torej priča poskusov uveljavitve večinskemu
               volilnemu sistemu na drugi način</p>
               <p>Glede na vso manjšo udeležbo volivcev in volivk na volitvah, smo v Stranki mladih
               Slovenije predlagali spremembo volilnega dneva. Namesto nedelje predlagamo petek in
               soboto. S tem ukrepom bi bilo omogočeno in olajšano državljanom voliti, kar bi bilo
               tudi povečalo zainteresiranost le-teh z udeležbo na volitvah, kajti gre za bolj
               ljudem prijazen časovni okvir. S takšnim ukrepom bi lahko bistveno povečali volilno
               udeležbo in s tem tudi krepitev mandatov izvoljenih predstavnikov zakonodajne veje
               oblasti. Naš predlog v predlogu zakona ni bil upoštevan kot tudi ne predlog pri
               znižanju starosti za volilno pravico, ki je sledil istemu cilju, povečati udeležbo in
               s tem demokratičnost.</p>
               <p>Vse manjša udeležba na volitvah kaže na odtujenost voljenih predstavnikov in
               predlagani zakon tega zaskrbljujočega trenda zaradi prevelikih volilnih enot v
               ničemer ne odpravlja.</p>
               <p>Poleg tega se v stranki Mladih Slovenije zavzemamo, da se jasno loči funkcija župana
               in poslanca, za kateri smo prepričani, da sta nezdružljivi, če ne v tem zakonu, pa v
               zakonu o lokalni samoupravi oziroma v zakonu o poslancih. Tudi na tem področju nismo
               zaznali resnega namena predlagatelja, da bi to odpravil.</p>
               <p>Tako menimo, da predlog zakona, ki je pred nami, ne zagotavlja uveljavitve
               neposredne volje državljanov na izvolitev poslancev, na kar se predlagatelji
               izgovarjajo, kajti menimo, da je lahko resničen namen spremembe volilne zakonodaje
               nekje drugje. To pa je v onemogočanju izvoljivosti kandidatov manjših strank, ki
               imajo na svojih listah kandidate, ki niso tako politično zanimivi oziroma
               prepoznavni, vsaj ne tako kot, na primer, bivši ali sedanji vladni ministri, poslanci
               z dvema ali tremi mandati.</p>
               <p>Predlagatelj s tem predlogom tako skrbi predvsem za to, da bo vstop v politiko
               onemogočil novim posameznikom, ki jih širša slovenska javnost še ne pozna, čeprav so
               pa po drugi strani zelo razpoznavni in z veliko podporo volivcev v lokalnih okrajih,
               kjer živijo. A to jim po novem ne pomaga kaj dosti, saj predlog zakona meje okrajev
               ukinja in jih v množici kandidatov volilne enote v primerjavi s kandidati, ki že
               nekaj časa delajo v politiki, spremeni v anonimneže.</p>
               <p>Osnovni namen predlagateljev pod krinko višanja vpliva volivcev na izvolitev
               poslancev v zakonu je tudi omogočiti večji vpliv strank na to, kdo bo izvoljen v
               državni zbor, saj imajo pri tem, napram ostalim kandidatom, prednost politiki z
               daljšo politično in javno kilometrino, katero v skupnem povprečju ljudje tudi bolje
               poznajo, in to v vseh okrajih, tako v mestih, kot na podeželju, saj jih ne nazadnje
               vsak dan, zadnjih 10 let gledajo, tako na televiziji ali o njih berejo v dnevnem
               časopisju.</p>
               <p>Menimo namreč, da volilni sistem mora vsem kandidatom omogočiti, da imajo enake
               možnosti, da so izvoljeni. Tak predlog je daleč od tega, saj zagotavlja ravno
               nasprotno, varno in udobno kandidiranje in izvoljivost preverjenim strankarskim
               kadrom, ki se dolgoletnih političnih funkcij oklepajo do te mere, da so si nazadnje
               napisali tak zakon, ki bo omogočil izvoljivost, kljub temu, da si ljudje želijo tudi
               novih obrazov.</p>
               <p>Zaradi tega takšnega predloga, v Stranki mladih Slovenije ne moremo podpreti.</p>
            </sp>
            <sp xml:id="SDZ3-Redna-31-2003-11-27.sp169">

               <speaker>PREDSEDNIK BORUT PAHOR:</speaker>

               <p>Dobro. Kolega dr. Brejc, bo predstavil stališče poslanske skupine Slovenske
               demokratske stranke. Za njim je kolega Potrč, najprej pa kolega dr. Brejc. Prosim.
           </p>
            </sp>
            <sp xml:id="SDZ3-Redna-31-2003-11-27.sp170">

               <speaker>DR. MIHA BREJC:</speaker>

               <p>Spoštovane gospe in gospodje! Ravno leto dni nas nekako loči od volitev in
               ugotavljamo, da je vlada pravzaprav zelo pozno prišla s predlogom sprememb volilnega
               zakona, če ravno je ta zakon bil sprejet pred tremi leti, tam julija leta 2000 in je
               vladajoča koalicija v svoji koalicijski pogodbi tudi zapisala, da bo uskladila
               volilno zakonodajo z ustavo. Nekako gre tej vladi zelo težko od rok usklajevanje
               zakonodaje z ustavo. No, se moram malo popraviti. V nekaterih primerih zna ta vlada
               zelo pohiteti in uskladiti stvari, v večini pa ne.</p>
               <p>V Slovenski demokratski stranki smo si ves čas prizadevali za to, in si prizadevamo
               še naprej, da bi imeli volivci odločilen vpliv na izvolitev poslanca. Zato je ta
               predlog zakona po tej plati sprejemljiv, ker z uvedbo absolutnega preferenčnega glasu
               najprej seveda predstavlja izpolnitev zahteve iz 80. člena ustave Republike
               Slovenije, hkrati pa že sama uvedba absolutnega preferenčnega glasu daje volivcem
               občutek, da bo njihov glas res prispeval k temu, da bodo izvolili tistega, ki ga
               hočejo, skratka, da to ne bo šlo v neke težko razumljive, zapletene matematične
               formule, iz katerih se bo nekaj izcimilo, in ne bo imelo nekega neposrednega stika z
               voljo volivcev. Skratka, v Slovenski demokratski stranki podpiramo uvedbo absolutnega
               preferenčnega glasu.</p>
               <p>Druga novost tega zakona je, jaz ne bom zahajal v podrobnosti, ker gre za prvo
               obravnavo seveda, druga novost so elektronske volitve. Tako imenovane elektronske
               volitve. Jaz ne zanikam in v naši poslanski skupini ne zanikamo nekaterih prednosti,
               ki bi jih lahko elektronske volitve prinesle. Recimo, zagotovo bi bile zelo uporabne
               za vse tiste, ki se iz kakršnihkoli razlogov težko, recimo, gibljejo: starejši,
               ostareli, bolni, invalidi in tako naprej. To bi zagotovo tej kategoriji prebivalcev
               omogočili, da nekako lažje opravijo, seveda, če to želijo, to svojo pravico. Tudi za
               marsikakšnega volivca bi bila takšna pot čisto udobna, še posebej, če je vreme
               neugodno in tako naprej. Rezultati bi bili prav tako prej na voljo, kot sicer. Vendar
               pa številne slabosti tega sistema ne odtehtajo teh nekaj prednosti, ki sem jih
               naštel. Ključen problem je tajnost volitev. Tisti trenutek, ko glasujem s pomočjo
               elektronskega medija, se to nekam zapiše. In ljudje ki znajo vstopiti v sistem, lahko
               to ugotovijo. Se pravi eno temeljnih načel demokratičnih volitev je tajnost
               glasovanja. In žal, seveda ta tehnika, kakršno pač imamo, je takšna, na tej stopnji
               razvoja, da tajnost ni zagotovljena. Se pravi, da v sami osnovi elektronske volitve
               na tej stopnji informatizacije ne zagotavljajo izpolnitve temeljne zahteve, torej
               tajnosti volitev.</p>
               <p>Po drugi strani je nadzor praktično nemogoč. Se pravi, da tudi nadzor nad izvedbo
               elektronskega glasovanja in seveda rezultatov preprosto ni več mogoč. Tisti trenutek,
               ko pa bi bil mogoč, bi pa bil s tem tudi vpogled v to, kako je kdo glasoval. Pa smo
               spet tam. Da ne govorimo o stroških - stroški za opremo vseh volišč, posebna oprema v
               volilni komisiji, posebna oprema tudi za volivca. Saj volivci si mogoče napačno
               predstavljajo, da so elektronske volitve zastonj. Potreben je certifikat in potreben
               je vmesnik, in vsakdo mora za to nekaj plačati. Ne vem, po današnjih cenah je to tam
               nekje verjetno okrog 30.000 tolarjev, za to, da lahko elektronsko glasuješ, za to, da
               lahko, tudi če bi imeli kdaj to elektronsko dohodnino, izpolniš tudi to svojo
               obveznost. Se pravi, stroški na volivca so prav tako evidentni. Med stroški države pa
               ne gre samo za opremo, gre tudi za vzdrževanje sistema, gre tudi za izobraževanje
               ljudi, ki bodo delali s tako opremo. In če vzamete, da sodobna oprema hitro zastara,
               si lahko predstavljate nove in nove težave. In nekateri, ki mislijo, da je
               elektronsko glasovanje zelo dobra zadeva, naj se samo spomnijo, koliko težav
               povzročijo hekerji, torej ljudje, ki so zelo spretni pri uporabi
               informacijsko-komunikacijske tehnologije, številnim izjemno zaščitenim obrambnim,
               obveščevalnim, bančnim in ne vem kakšnim sistemom. Se pravi, kljub vsemu ni tako
               močne zaščite, da bi človek lahko mirne vesti rekel, ja, jaz pa sem za elektronsko
               glasovanje. Rekli boste, da tudi pri ročnem, klasičnem glasovanju prihaja do zlorab.
               Res je, lahko pride do zlorabe v nekem manjšem odstotku, ki verjetno ne vpliva na
               rezultat na koncu. Ampak tu pa lahko pride do posega že na samem volišču - heker se
               lahko vključi v sistem v volišču, v vmesnik med voliščem in volilno komisijo in ne
               nazadnje tudi v centralni sistem. Tako da je veliko teh možnosti za zlorabe, za
               spremembe in tako naprej. Na voliščih bi se tudi ustvarila vrsta, kajti vsakogar bi
               morali najprej preveriti, če že ni glasoval elektronsko. In tako naprej, da ne
               naštevam vseh teh številnih argumentov proti.</p>
               <p>No, in ne nazadnje, sposobnost slovenske države, da bi res kvalitetno uporabila
               sodobno informacijsko-komunikacijsko tehnologijo, je okrnjena na mnogih področjih.
               Sigma je bila že omenjena, tudi e-uprava, kot se ji reče, ni zadovoljiva, vsaj z
               našega zornega kota, milijarde gredo v projekte v okviru CVI, učinek je pa zaenkrat
               zelo boren. Tako da dvomim, da bi bila v tem letu pred volitvami vlada sposobna tako
               kompleksnega projekta, kot so elektronske volitve. In ne nazadnje, če spremljam
               dogajanje v Evropi in, recimo, se spomnim študije, ki jo je evropski parlament
               naročil posebej za evropske volitve za prihodnje leto, češ, ali je mogoče že leta
               2004 izvesti evropske volitve na ta način, torej po internetu, recimo, kot oni
               pravijo, je sklep približno takšen, kot ga sam utemeljujem. Se pravi, zaenkrat kaže,
               da teh možnosti nikjer ne bo, mogoče, se bo ena od Baltskih držav za to odločila,
               ampak še to je veliko vprašanje. Skratka, nikjer na svetu tega nimajo.</p>
               <p>Čeprav, kot rečeno, bomo v drugem branju vložili amandmaje in tako naprej in
               povedali, kaj si mislimo o konkretnih določbah, pa naj že sedaj rečem, da je naše
               trdno prepričanje, da mora biti na listi kandidatov toliko, kolikor poslancev se voli
               v volilni enoti. Nam se zdi to primerno iz več razlogov, ampak morda omenim samo to,
               da popolna lista kaže tudi zrelost neke politične opcije, da nastopi na volitvah. Ne
               pa neke, ne vem, špekulativne aktivnosti posameznikov, ki se jim zdi, da bi bilo
               dobro, če bi šli na volitve. Jaz sem za demokracijo, za pluralizem in tako naprej,
               vendar tudi tu so neke meje, ki bi jih kazalo upoštevati, in kdorkoli pač se loti
               tako zahtevnega opravila, kot so volitve in seveda vsi postopki s tem povezani, mora
               imeti toliko energije, da bo zbral toliko kandidatov, kolikor poslancev se voli v
               volilni enoti.</p>
               <p>Mislim, da je prav, da opozorimo, tako kot tudi kolegi iz Nove Slovenije, na prakso,
               ki je znana v drugih državah, torej da se volivec ne glede na to, kako znana oseba je
               v lokalni skupnosti, da ga vsi poznamo ali poznajo, se vedno izkaže z osebnim
               dokumentom. Ne gre tu za neko birokratsko minucioznost, ampak gre preprostoza
               spodobnost, spoštovanje pravil igre, da se tudi podpiše v volilni imenik s svojim
               imenom in priimkom, da seveda na ta način potrdi to svojo prisotnost tam in tako
               naprej. To počnejo marsikje po svetu, v Evropi sploh, in zdi se mi prav, da bi tudi
               mi nekako uporabili prakso razvitih držav.</p>
               <p>Seveda je še nekaj drugih vprašanj, ki zadevajo spremembe tega zakona. Recimo,
               pomembno se mi zdi vprašanje ugotavljanja, kdaj je glasovnica veljavna. Mislim, da je
               treba biti tu fleksibilen. Če je volivec obkrožil samo rimsko številko pred imenom
               liste kandidatov ali pa izbral arabsko številko pred dvema ali več imeni in priimki
               kandidatov z iste liste kandidatov ali kako drugače nedvoumno označil listo
               kandidatov, v tem primeru se šteje, da je pač glasoval za listo in tu ne bi smeli
               biti birokratski. Če se da z volilnega lističa, z glasovnice lepo razbrati, za kaj je
               šlo, volja volivca, potem seveda je treba tudi to dopustiti.</p>
               <p>Svet Slovenske demokratske stranke je ob razpravi okoli spremembe volilne zakonodaje
               podal tudi pobudo in nekako naložil poslanski skupini, da se zavzame za spremembo
               zakona o volilnih enotah in v tej zvezi predlagamo 14 volilnih enot. Gre za neko
               smiselno regionalno zastopanost, pa seveda predvsem za to, da smo bližje volivcu. Več
               ko je volilnih enot, bolje se približujemo, kot je bilo danes že rečeno, večinskemu
               sistemu, tej ideji večinskega sistema oziroma povečujemo vlogo posameznega volivca.
               Mislimo, da je to primerno, da je to nekaj, kar bi prispevalo tudi k večji udeležbi
               na volitvah, ker ljudje bi potem res verjeli, da njihov glas nekaj pomeni.</p>
               <p>Drugi predlog, ki smo ga v svetu in nato v poslanski skupini obravnavali in
               sprejeli, pa zadeva prag za vstop v parlament. 4 odstotke, kot je sedaj, ne vem, če
               ima kakšna država, najbrž kakšna ima, ampak večina ima tam med 5 in 7. Mi menimo, da
               je potrebno dvigniti volilni prag in zato smo tudi predlagali 6%. In ko bi tekla
               razprava o spremembi te zakonodaje, bi pa takrat v razpravi podrobneje tudi
               utemeljili svoje predloge. Mi tudi pričakujemo, dabo predlagatelj, da bo vlada vsaj
               do tretjega branja, če ne do drugega, pripravila volilno zakonodajo, torej ta zakon o
               volilnih enotah, spremembe ustreznih zakonov, posamičnih členov v tem smislu, ker le
               tako spremenjena - zdaj ko rečem - volilna zakonodaja kot celota bi delovala v smeri,
               za katero se mi trudimo, za kar si tudi prizadevamo. Skratka, poslanska skupina
               Slovenske demokratske stranke podpira te osnovne ideje, o katerih sem zdaj govoril.
               Mi smo se nekako odločili, da bomo spoštovali ustavo, ustavni zakon. Pričakujemo pa
               od vseh tistih, ki ste julija 2000 glasovali za spremembe ustave in čez noč
               spremenili ustavo - se pravi, poslanci Ljudske stranke, Liberalne demokracije,
               Združene liste, DeSUS-a, mogoče sem še koga pozabil -, da boste torej spoštovali to,
               kar ste takrat naredili, in glasovali tudi danes tako. Mi pač spoštujemo ustavno
               odločitev, čeprav nam ni všeč. Vi dobro veste, da smo mi bili takrat zelo jezni na
               to, ampak dobro, zdaj ustava je, kakršna je in mi smo se odločili, da v tej prvifazi
               podpremo postopek, da gre torej zadeva v drugo branje. Za drugo branje bomo
               pripravili oziroma smo že pripravili amandmaje in potem bomo videli, kakšna bo usoda
               tega zakona v drugem branju. Hvala lepa.</p>
            </sp>
            <sp xml:id="SDZ3-Redna-31-2003-11-27.sp171">

               <speaker>PREDSEDNIK BORUT PAHOR:</speaker>

               <p>Hvala. Kolega Potrč bo predstavil stališče poslanske skupine Združene liste
               socialnih demokratov. Za njim kolega Rokavec. Najprej pa kolega Potrč. Prosim.</p>
            </sp>
            <sp xml:id="SDZ3-Redna-31-2003-11-27.sp172">

               <speaker>MIRAN POTRČ:</speaker>

               <p>Hvala lepa. Gospod predsednik, kolegice in kolegi! Dokler nismo 25. junija 2000 z
               ustavnim zakonom dopolnili 80. člena ustave Republike Slovenije, je bila sprememba
               volilnega sistema ena glavnih političnih tem kar dve, tri leta. Referendum o volilnih
               sistemih, sankcioniran z odločbo ustavnega sodišča, je namreč razglasil večinski
               volilni sistem. Ker o uresničitvi takega sistema v državnem zboru ni bilo potrebnega
               dvotretjinskega soglasja, je državni zbor s spremembo ustave razglasil volilni sistem
               sorazmernega predstavništva, ob 4-odstotnem volilnem pragu in odločilni vpliv
               volivcev na dodelitev mandatov kandidatom. Ustavni zakon je pri tem neposredno
               dopolnil določbe zakona o volitvah v državni zbor, razglasil je, da te določbe
               veljajo za izvedbo volitev v letu 2000 ter do uveljavitve sprememb zakona.</p>
               <p>Vlada doktorja Bajuka, v katere sestavi so bili tudi trije bivši ustavni sodniki, je
               zoper tako odločitev državnega zbora ugovarjala pri evropski komisiji za demokracijo
               skozi pravo, to je najvišji evropski instituciji za pravna vprašanja. Zahtevala je,
               da omenjena komisija preuči, ali sprememba ustave z dne 25. junija 2000 predstavlja
               rešitev, ki je v skladu z evropskimi demokratičnimi standardi. Odgovor tako imenovane
               beneške komisije je bil nedvoumen in jasen. Citiram: "Rezultati referenduma z dne 8.
               decembra 1996ne smejo preprečiti državnemu zboru, da izvršuje svojo ustavodajno
               pristojnost, skladno z ustavo. Komisija ugotavlja, da odziv državnega zbora na
               možnost ustavnega zastoja, torej sprejem sprememb ustave dne 25. junija 2000, ki je
               strogo v skladu z ustreznimi ustavnimi določili, ni v nasprotju z evropskimi
               demokratičnimi standardi." Konec citata. Povedano drugače, vse obtožbe, ki jih tako
               radi poslušamo od predstavnikov strank, ki so takrat nasprotovale taki odločitvi in
               so bile pobudnice referenduma o večinskem volilnem sistemu, so v tistem času lahko
               bile, danes pa niso več upravičene. Sedaj imamo v ustavi zapisan proporcionalni
               volilni sistem. O legitimnosti tega sistema in rešitev smo do njegove uveljavitve
               prišli, ni več mogoče pravno in politično govoriti o njegovi korektnosti. Toda vsega
               nismo uresničili.</p>
               <p>Sedaj je prav govoriti o tem, ali je veljavni zakon o volilnem sistemu v celoti v
               skladu z ustavo ali ne, in predvsem, ali res zagotavlja odločilni vpliv volivcev na
               dodelitev mandatov kandidatom, kar bi bila posebna novost, dopolnitev ustave. In ali
               je dopolnitev zakona o volitvah z ustavnim zakonom primerna še nedoločen čas ali pa
               bi jo morali čim prej nadomestiti z dopolnitvami in spremembami veljavnega volilnega
               zakona, saj smo po spremembah ustave enkrat že volili. Slednje se poskuša doseči s
               predlaganim zakonom v imenu vlade. Z njim se ohranja volilni sistem sorazmernega
               predstavništva in 4% volilni prag. Z ukinitvijo volilnih okrajev se še v večji meri
               zagotavlja enakost aktivne volilne pravice,saj se odpravlja vpliv številčno zelo
               neenakih volilnih okrajev na izvolitev; med najmanjšimi in največjimi je razmerje
               skoraj 1 : 3. Z ukinitvijo volilnih okrajev se utrjuje načelo, da so poslanke in
               poslanci predstavniki vsega ljudstva, saj je vezanost nekaterih poslancev na interese
               in usmeritve predvsem svojih volilnih okrajev postavljala pod vprašaj uresničevanje
               ustavnega načela iz 82. člena ustave, po katerem so poslanci predstavniki vsega
               ljudstva. In z uvedbo absolutnega preferenčnega glasu naj bise zagotovil odločilen
               vpliv volivk in volivcev na dodelitev mandatov.</p>
               <p>To so tudi razlogi, zaradi katerih v poslanski skupini Združene liste socialnih
               demokratov načeloma podpiramo spremembe in dopolnitve volilne zakonodaje. Menimo pa,
               da vse predlagane rešitve tega ne zagotavljajo in jih je treba z navedenimi načeli še
               uskladiti. To velja posebej za v zakonu predvideno načelo delitve mandatov
               istoimenskim listam na ravni države, saj v zakonu predlagane določbe izrazito
               odstopajo od načela proporcionalnosti in močno nesorazmerno forsirajo stranke z
               največjim deležem glasov, kar je v nasprotju z ustavo. Dosedanje razprave med
               predstavniki poslanskih skupin, ki načeloma podpirajo spremembe zakona, so že
               potrdile pripravljenost vseh, da se te anomalije v predlogu zakona, ki ga je
               pripravila vlada, odpravijo in zagotovi delitev mandatov po strogem spoštovanju
               načela proporcionalnosti.</p>
               <p>Poleg teh načelnih pogledov pa je prav povedati še, da se je tudi v poslanski skupini
               Združene liste socialnih demokratov kot tudi v drugih strankah ob potrebnih
               spremembah volilnega sistema razvila tudi široka razprava, ki je opozorila na
               nekatera pomembna vprašanja. Najprej, ali so argumenti za spremembe zakona samo
               formalni ali pa so tudi zadostni, saj tudi po ocenah ustavnega sodišča o obstoječem
               volilnem sistemu glasovanje o kandidatih v volilnih okrajih pomeni vsaj delno
               zagotavljanje pretežnega vpliva volivk in volivcev na izvolite poslancev. Ali
               predlagane spremembe ne predstavljajo bistveno manjše možnosti za enakomerno
               razporeditev izvoljenih poslancev po Sloveniji, saj po nekaterih ocenah dajejo več
               možnosti izvolitve kandidatom v večjih centrih. Vprašanje je, kakšna bi bila
               razporeditev poslank in poslancev po vseh teritorijih ali pa povsem območju Slovenije
               v primeru dosledne uveljavitve novega volivnega sistema. Dalje, ali so rešitve z
               ukinitvijo volilnih okrajev dovolj domišljene tudi za dosego večje neodvisnosti
               poslancev od interesa volilnega okraja, saj hkrati povečujejo vpliv vodstev strank na
               predlaganje in razvrščanje kandidatov na listah v volilnih enotah - mislim od prvega
               do zadnjega mesta. In med drugimi tudi, ali je predlog za absolutni preferenčni glas,
               ki gotovo zmanjšuje oziroma odpravlja pretežni vpliv strank na razvrščanje, ustrezen,
               ker je vprašanje, koliko bi bilo mogoče z uporabo preferenčnega glasu zagotoviti tudi
               potrebno število preferenčnih glasov. S preferenčnim glasom, razen na lokalni ravni,
               doslej nimamo posebnih izkušenj. Težko za naprej, za prve volitve napovemo, kolikšen
               bo obseg preferenčnih glasov, in dopustimo možnost, da bi lahko na vrstni red
               izvolitve vplivalo tudi že zelo malo oddanih preferenčnih glasov, teoretično tudi
               samo eden, kar po mnenju nekaterih ne more predstavljati podlage za verodostojnost
               izida volitev.</p>
               <p>Vprašanj, katerih bi bila potrebna še temeljita razprava, je torej veliko. Žal sta
               se dve koalicijski stranki odpovedali pripravljenosti slediti uresničitvi ustavnih
               sprememb, čeprav je najprej bil dogovorjen skupni nastop. Zato je bilo možnosti za
               razpravo o vsebini volilnega sistema tudi nekaj manj, zato se tudi čas za možne
               spremembe izteka, saj bi bilo do volivcev, pa tudi do predlagatelj list kandidatov
               nekorektno ponovno spreminjati volilni sistem le nekaj mesecev pred volitvami.
               Posebej, če bodo spremembe bistveno vplivale tudi na sistem določanja kandidatov in
               različen sistem organiziranja volilne kampanje, kar predlagane rešitve pomenijo.</p>
               <p>V poslanski skupini Združene liste socialnih demokratov si prizadevamo, da se
               odločitve o volilnem sistemu sprejmemo čim prej. Hkrati menimo, da niti veljavni,
               niti predlagani volilni sistem sam po sebi ni idealen. Še manj pa je za veljavni
               volilni sistem, po katerem smo doslej volili že trikrat, mogoče reči, da ne
               zagotavlja demokratičnih in poštenih volitev. Zato za nas vprašanje sprememb
               volilnega sistema tudi ni usodno vprašanje in ga ni mogoče povezovati niti s stopnjo,
               niti z razvojem demokracije in verodostojnosti političnega sistema pri nas. Korektno
               pa bi bilo, da bi sledili določbam ustave, in ga v tem mandatu spremenili.Želimo si,
               da bi se tudi v drugih strankah, tudi v koalicijskih, dogovorili za potrebne
               spremembe. Želimo si, da bi predstavniki strank presegli vsaka svoje poglede in bili
               pripravljeni za iskanje skupnih rešitev. Brez te pripravljenosti, namreč, bodimo
               realni, dvotretjinske absolutne večine pač ni mogoče zagotoviti.</p>
               <p>In končno, pričakujemo, da razprave o spremembah volilne zakonodaje ne bi ponovno
               polarizirale slovensko politiko. Da ponovno ne bi bile izrabljene za velike besede o
               pravičnih ali nepravičnih sistemih, o demokraciji, volji ljudstva in podobnem.
               Volilni sistem je namreč vedno in povsod rezultat realnih interesov strank. Drugače v
               večstrankarskem sistemu pač ne more biti in pogled in interes vsake stranke je
               legitimen, nobenega ne kaže niti poveličevati, ni pa tudi nobenega mogoče vnaprej
               ocenjevati za nesprejemljivega.</p>
               <p>V poslanski skupini Združene liste socialnih demokratov torej želimo, da se sedanji
               volilni sistem uskladi z ustavo, ne glede na to, da pripravljene spremembe niso zrele
               za dokončno odločitev, jih bomo večinsko podprli. Le tako namreč lahko zagotovimo, da
               se za drugo obravnavo pripravijo predlogi, ki bi zagotavljali, da se poslanke in
               poslanci volijo dosledno po načelu sorazmernega predstavništva, da se z uvedbo
               preferenčnega glasu zagotovi odločilen vpliv volivk in volivcev na izvolitev in da se
               z ukinitvijo volilnih okrajev zagotovi volivkam in volivcem neposredna možnost izbire
               med več kandidati tudi na isti listi ter večjo uveljavitev načela, da so poslanke in
               poslanci predstavniki vsega ljudstva. Hvala lepa.</p>
            </sp>
            <sp xml:id="SDZ3-Redna-31-2003-11-27.sp173">

               <speaker>PREDSEDNIK BORUT PAHOR:</speaker>

               <p>Hvala lepa, kolega Potrč. Sedaj bo besedo za predstavitev stališča poslanske skupine
               Slovenske ljudske stranke dobil kolega Rokavec. Imate besedo. Za vami jo bom dal
               kolegu Pečetu. Najprej pa kolega Rokavec za poslansko skupino SLS. Prosim.</p>
            </sp>
            <sp xml:id="SDZ3-Redna-31-2003-11-27.sp174">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovani gospod minister, predstavniki vlade,
               poslanke in poslanci! V poslanski skupini Slovenske ljudske stranke smo predlog
               zakona podrobno preučili, saj menimo, da gre za pomembno področje, ki posledično
               zadeva vse državljanke in državljane Republike Slovenije. V Slovenski ljudski stranki
               menimo, da kakršnakoli sprememba volilne zakonodaje v predvolilnem letu nikakor ni
               umestna, saj poskus spremembe volilnega sistema v tem času zmanjšujejo občutek
               stabilnosti v državi.</p>
               <p>Nadalje, se nam zdi, da bi bilo boj smiselno razmišljati o morebitnem spreminjanju
               volilne zakonodaje po končani ureditvi področja regionalizacije, saj bomo na ta način
               že lahko upoštevali tudi uvedbo pokrajin. Menimo, da je uvedba absolutnega
               preferenčnega glasu nepopolna. Predlog predvideva, da volivec na glasovnici, na
               kateri je za imenom liste navedenih toliko kandidatov, ko jih stranka predlaga
               volilni enoti, obkroži eno od imen ali listo. V tem pa vidimo ključni problem.
               Absolutni preferenčni glas je dejansko lahko le v primeru, ko je volivcu izredno
               zagotovljeno, da lahko glasuje le za enega od kandidatov na istoimenski listi. Tega
               pa ta predlog zakona ne predvideva in ne omogoča. In tako volivcem ni zagotovljena
               izključna izbira, kdo jih bo zastopal v parlamentu. Slabost predlaganega volilnega
               sistema glede uvedbe preferenčnega glasu povečuje tudi odstotek neveljavnih možnih
               glasovnic, saj vsaka sprememba pomeni novost, ki jo volivci še ne poznajo.
               Ocenjujemo, da predstavlja vladni predlog odmik od načela enakopravne zastopanosti
               različnih delov države v državnem zboru.</p>
               <p>V poslanski skupini Slovenske ljudske stranke želimo opozoriti, da ima lahko omenjeni
               predlog znatne negativne posledice za regionalni razvoj. To pa je z vidika naše
               stranke nesprejemljivo. Volilni okraji dajejo več možnosti za zastopanost različnih
               območij, kar bi moralo biti v interesu države. Pri spremembi ustaveleta 2000 ni bilo
               nikakršnega govora o ukinitvi volilnih okrajev. Zato današnje sklicevanje na to
               pomeni le ceneno zavajanje javnosti, saj v postopku, ki teče, ni vložen noben predlog
               za spremembo ustave.</p>
               <p>V Slovenski ljudski stranki se ne strinjamo s predlagano rešitvijo, ki bi predvidela
               ukinitev volilnih okrajev brez sočasnega občutnega povečanja števila volilnih enot.
               Ocenjujemo, da sprejem ukinitve okrajev ogroža enakopravno regijsko zastopanost,
               predlagano povečanje števila volilnih enot, saj verjamemo, če bi bilo občutno, da bi
               bilo le tako mogoče povečati možnost izvolitve poslanskih kandidatov tudi iz
               neurbanih območij. Ocenjujemo, da se predlog zakona odmika od prvega odstavka 82.
               člena ustave, ki določa, da je poslanec predstavnik vsega ljudstva in ni vezan na
               nikakršna navodila. To smo bili priča tudi pri postopku vložitve tega predloga
               zakona.</p>
               <p>Nadalje menimo, da se zakon nagiba k zmanjšanju neodvisnosti poslancev. Želel bi vas
               spomniti na odločanje o predlogu za začetek za spremembo ustave 44. člena, o katerem
               smo odločali in ga z veliko večino - mislim, da celo soglasno -, sprejeli na zadnji
               izredni seji. Gre za predlog, ki se nanaša na spodbujanje enakih možnosti
               kandidiranja žensk in moških na volitvah. V razpravi in javni predstavitvi mnenj smo
               bili seznanjeni s statističnimi podatki, ki so predstavljali katastrofalno nizek
               delež žensk v različnih organih oblasti in tudi v parlamentu. Predlog zakona o
               katerem razpravljamo v tem trenutku, pa ne samo, da ne spodbuja enakih možnosti,
               temveč s svojimi spremembami le-te še zelo očitno zmanjšuje. Menimo, da je
               nesprejemljivo, da bi sprejeli zakon, ki se odmika, ki gre, torej v nasprotno smer od
               predloga za začetek postopka za spremembo ustave, katerega smo tako pozitivno ocenili
               le teden nazaj.</p>
               <p>V poslanski skupini Slovenske ljudske stranke menimo, da bi bilo smiselno sprejeti
               rešitev, ki bi urejala, da mora kandidat na tistem območju, na katerem kandidira,
               stalno prebivati najmanj 6 mesecev.</p>
               <p>S predlagano dopolnitvijo dosežemo, da je kandidat tesneje povezan z volilno enoto
               in tako tudi lažje zastopa interese volivcev, ki so ga izvolili. Menimo, da bi bila
               takšna določba lahko izjema seveda za državljanke in državljane Republike Slovenije,
               ki živijo izven naših meja.</p>
               <p>Vlada je v svojem predlogu uvedla novost, ki se nanaša na tehnično izvedbo
               glasovanja, in sicer elektronsko glasovanje. V poslanski skupini SLS smo do slednjega
               precej skeptični. V naši stranki vsekakor podpiramo prizadevanje vlade k razvoju in
               uveljavljanju EU uprave, vendar pa pri izvedbi tega ambicioznega projekta vidimo kar
               nekaj ovir. 80. člen ustave in 1. člen zakona o volitvah v državni zbor določata, da
               se poslanci volijo na neposrednih volitvah s tajnim glasovanjem. Zagotovitev
               neposrednost in tajnosti glasovanja se nam zdi z uvedbo elektronskega glasovanja
               praktično nemogoča v tem trenutku. Ocenjujemo tudi, da bi bile lahko posledice
               tovrstnega glasovanja številne zlorabe, po naših zadnjih podatkih nobena država do
               tega trenutka ni izvedla elektronskih volitev na državni ravni.</p>
               <p>V gradivu predloga vlade smo lahko zasledili, da so v Združenih državah Amerike
               uvedli prvi projekt elektronskega glasovanja leta 2000, vendar le na strankarski
               ravni, ki ga organizira demokratska stranka. V Estoniji napovedujejo možnost splošnih
               elektronskih volitev že v letošnjem letu, Nizozemska napoveduje poskusno uvedbo tega
               glasovanja v letu 2004, Nemčija napoveduje elektronsko glasovanje na splošnih
               volitvah leta 2006 in tako naprej.</p>
               <p>V oceni finančnih posledic predlagatelj pravi, da jih zakon ne bo imel. V poslanski
               skupini SLS se sprašujemo, na kakšen način se bo lahko izvajal 86.c. člen, v kolikor
               vsem volilnim odborom na vseh voliščih ne bo na voljo vsa potrebna programska oprema,
               da bodo lahko neposredno spremljali stanje volilnega imenika. Prav tako se
               sprašujemo, kako ima predlagatelj namen zagotoviti neposredno elektronsko povezavo na
               vseh voliščih, ob upoštevanju ravni infrastrukture tudi slovenskega podeželja. Zanima
               nas, ali in kako je mogoče zagotoviti, da volivec ne bo dvakrat glasoval enkrat
               osebno in enkrat elektronsko. Tudi ob kakšnem preverjanju bi se lahko ugotovilo le to
               dejstvo, ne pa tudi, kateremu kandidatu je neupravičeno podelil dodaten glas. Menimo,
               da je predpogoj za uvedbo elektronskega načina glasovanja učinkovit pluralen in
               kvalificiran nadzor. Predlog se nam zdi bolj v smeri upravičevanja mogoče tudi
               potrebe po nadaljnjem obstoju ministrstva za informacijsko družbo. Do novosti
               predloga glede elektronskega glasovanja pa menimo, da bi bilo mogoče smiselno, da bi
               za volitve 2004 uvedli pilotsko možen projekt elektronskega glasovanja za Slovence po
               svetu.</p>
               <p>Do novosti, ki se nanaša na način sestave volilnih odborov, v poslanski skupini SLS
               nastopamo restriktivno. Skladno s predlogom naj bi se predsednik in člani odbora
               imenovali izmed javnih uslužbencev. To spremembo predlagatelj utemeljuje z lažjim
               zagotavljanjem kadra ter profesionalizacijo delovanja. V poslanski skupini SLS
               menimo, da je veljavna rešitev boljša od predlagane. Argument predlagatelja o
               zagotavljanju kadra se nam zdi neprepričljiv. Menimo, da s predlagano rešitvijo ne bo
               nič manj težav pri zagotavljanju kadra, zdi se nam celo, da je zagotavljanje
               zainteresiranosti in motiviranosti takega kadra lahko celo vprašljivo. Menimo, da se
               s sodelovanjem političnih strank v vseh fazah volitev zagotavlja potrebna pluralnost
               in legitimnost volitev ter hkrati zmanjšuje možnost morebitnih kasnejših zapletov in
               dvomov v zakonitost izvedbe volitev.</p>
               <p>Dovolite, da ob zaključku poudarim ključne pomisleke, zakaj je po mnenju poslanske
               skupine Slovenske ljudske stranke predlog zakona zelo pomanjkljiv in hkrati
               neprimeren za nadaljnjo obravnavo.</p>
               <p>V demokratično urejenih državah se volilna zakonodaja ne spreminja v volilnem letu.
               Spremembo volilne zakonodaje bi bilo modro načrtovati po zaključku regionalizacije
               Republike Slovenije. In predlogi za povečanje volilnega praga so lahko le pesek v
               oči, ker tak predlog v trenutnih ustavnih spremembah ni vložen. Predlog je tudi
               premalo domišljen in takšen, kot je, nakazuje občuten trend k novi centralizaciji
               naše države, zmanjšuje možnost enakopravnega zastopanja manjših in srednjih mest ter
               podeželja v državnem zboru - odmik od načela enakopravne zastopanosti vseh delov v
               državnem zboru.</p>
               <p>Predlagano ukinitev volilnih okrajev ne more ustrezno nadomestiti niti predlog za
               uvedbo 14 volilnih enot.</p>
               <p>Zakon tudi ne ureja določil o stalnem bivanju kandidatov v volilni enoti.</p>
               <p>Predlagani preferenčni glas ni absoluten in tako ne omogoča, da bi volivec imel lahko
               odločilen oziroma ključen vpliv na izvolitev poslank in poslancev v državnem zboru.</p>
               <p>Način elektronskega glasovanja je nedorečen in ne omogoča možnih večjih zlorab
               volitev, zato bi ga bilo smiselno uvesti le kot pilotskega za glasovanje v tujini.</p>
               <p>Predlog gre v smer tudi nezaupanja dosedanjim članom volilnih odborov, kar še dodatno
               odkriva vprašanja glede namena predloga zakona.</p>
               <p>To je le nekaj ključnih argumentov, zakaj v poslanski skupini Slovenske ljudske
               stranke upravičeno ocenjujemo, da predlog sprememb in dopolnitev zakona o volitvah v
               državni zbor ni primeren za nadaljnjo obravnavo in je verjetno celo škodljiv za
               državo. Hvala lepa.</p>
            </sp>
            <sp xml:id="SDZ3-Redna-31-2003-11-27.sp175">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Peče bo predstavil stališče poslanske skupine Slovenske
               nacionalne stranke. Predstavitev stališč poslanskih skupin pa bo za njim zaključila
               kolegica Majda Širca. Kolega Peče, imate besedo.</p>
            </sp>
            <sp xml:id="SDZ3-Redna-31-2003-11-27.sp176">

               <speaker>SAŠO PEČE:</speaker>

               <p>Spoštovani prisotni! Drago vas bi plačal, če vas ne bi poznal, in ene in druge.
               Kajti argumenti, ki jih tako navajate eni kot drugi; tisti ki podpirate volilno
               zakonodajo, da nam brez te volilne zakonodaje ni živeti, da bomo kršili ustavo, da
               bomo kršili ustavno odločbo, da bomo izgubili pomen volitev, v kolikor tega ne
               sprejmemo in pa ti drugi, ki nasprotujejo, češ da bo novavolilna zakonodaja uničila
               pokrajine, uničila zastopanost predstavnikov po posameznih volilnih okrajih in
               podobne stvari - seveda, zadeve ne držijo. Resnica je samo ena. Resnica je ta, da so
               se politične stranke odločile zelo politično. Preračunale so vse ali jim ustreza
               volilna zakonodaja ali jim volilna zakonodaja ne ustreza. Ničesar drugega ni tu v
               ozadju. Žal, to se dogaja, postalo je praksa v slovenskem parlamentarnem delu. Že v
               prejšnjem mandatu smo na izredni seji leta 2000 sprejemali volilno zakonodajo.
               Potrdili so jo tisti, ki so se po eni strani bali močne spremembe, ali pa tisti, ki
               so hoteli javnost prepričati, da so za to, da bodo sprejeli odločbo ustavnega
               sodišča.</p>
               <p>Danes je zgodba približno enaka. Tisti, ki potrjujete oziroma ste za to volilno
               spremembo, ste si izračunali, da hočete imeti za enako količino dobljenih glasov več
               mandatov v tem državnem zboru. Tisti, ki to podpirate, se pač hočete znebiti drugih v
               tem državnem zboru. Seveda, lažje je vladati tej državi, v kolikor ima nekdo še
               močnejšo vlado, kot jo ima. Čeprav po moji oceni ste sila nesposobni, da tako slabo
               vladate ob tej moči, ki jo imate. In ne verjamem, da bi vam katerikoli mandat zraven
               omogočil kaj kvalitetnejše ali pa lažje delo.</p>
               <p>Ampak, če dovolite, v imenu poslanske skupine, ker pozneje ne verjamem, da se bom
               oglašal, je potrebno poudariti, da nastopa resnično ena velika škoda te obravnave, in
               sicer časovnost. Mi imamo vsega skupaj samo še pol leta do vstopa v Evropsko unijo.
               Čaka nas kup zakonov, predvsem tistih, ki bi morali ščititi, najsibo domače
               gospodarstvo, ki bi morali ščititi slovenskega človeka. Ne! Tako pa se minister za
               šolstvo ukvarja z volilno zakonodajo! Tako se vlada Republike Slovenije ukvarja z
               volilno zakonodajo in pušča ob strani, meni nič tebi nič, najpomembnejše teme v tej
               državi! Če je to način - osebno ocenjujem, da ni.</p>
               <p>Tudi če pustimo ob strani komponento časa, torej da čas ni pomemben, da smo tako ali
               tako hitri, kar se tiče prilagajanja slovenske zakonodaje evropski, je treba
               poudariti komponento kvalitete te zakonodaje. Danes zjutraj smo obravnavali zakon, ki
               smo ga sprejeli pred pol leta. To dokazuje, da ta državni zbor sploh ne sprejema
               kvalitetnih zakonov; vseeno mu je za vsebino zakonov, za časovnost zakonov, politiki
               je važno izključno le to da bo v naslednjem mandatu zopet sedela tu notri, da bo še
               močnejša, in nič drugega. Osebno ocenjujem, da je to zelo, zelo žalostno stališče.
               Prav tako osebno ocenjujem, da če bi imel kdorkoli v tem državnem zboru ali pa vladi
               Republike Slovenije resen in pošten namen pripraviti tovrstno volilno zakonodajo, ki
               bi odražala vse tisto, kar so vas polna usta tako enih kot drugih, bi to naredil na
               začetku mandata. Ne zato, da bi bil fer do ostalih poslanskih kolegov ali pa do
               potencialnih kandidatov na volitvah, temveč predvsem zato, da bi bil fer do
               državljanov in državljank Republike Slovenije, da bi jim dal možnost in čas, da se
               seznanijo z volilnimi opravili, s postopkom in sistemom volitev. Že obstoječ,
               današnji sistem volitev v tej državi, roko na srce, razume malokdo. Ne govoriti, da
               bo ta sistem kaj bolj razumljiv. Ne! Volivec bo dobil še več pol v roke in se
               odločal, prav tako po strankah, morebiti po imenih.</p>
               <p>V Nacionalni stranki smo spremembam volilne zakonodaje nasprotovali konec leta 2000,
               torej konec prejšnjega mandata. Nismo podprli ustavnih sprememb. Mislim, da smo bili
               edina politična opcija v tem državnem zboru, takratnem državnem zboru, ki se ni
               strinjala s spremembo. Že takrat smo govorili, smo pod časovnim pritiskom, zakaj se
               ukvarjati sami sseboj. Izkazalo se je, da imamo prav. Danes s to isto volilno
               zakonodajo trdite, da če se bodo izvedle volitve na podlagi takratne volilne
               zakonodaje, bo največji dvom v legitimnost teh volitev. Ampak ta isti argument so
               pred tremi leti uporabljali Socialdemokrati. In kaj se je zgodilo? Čisto nič.
               Oprostite izrazu, takrat so nekaj jamrali ali pa govorili, da volitve ne bodo
               legitimne. Danes pa vsi veselo sedijo v državnem zboru, ko so videli, da so prišli
               prek praga in da imajo pač ta mandat, kot ga imajo.Enako je seveda v tem primeru z
               Liberalno demokracijo. Nič boljše, celo hujše.</p>
               <p>Po naši oceni je pa razviden nek nov trend, ki izhaja iz predloga. To je trend
               oziroma želja po nekakšnem bodočem sodelovanju; torej, med Liberalno demokracijo po
               eni strani, tako ali tako stranki, ki ne prizna nobenega drugega, in zelo zvesto
               spremljevalko, Socialdemokrati, ki se tega tudi, po moji oceni, zelo kvalitetno
               učijo. Ampak, ljudje, volilno zakonodajo imamo! Posamezni volilni okraji imajo svoje
               predstavnike v tem državnem zboru. Hoteli smo imeti lokalno zastopanost oziroma
               teritorialno zastopanost v tem državnem zboru, hoteli ste določiti prag, tudi prag
               imamo, vse imamo, kar se tiče volitev. In resnično prav smešno zveni, ko slišim tu
               predstavnika enem izmed političnih strank, da pa če ne bomo sprejeli teh predlogov
               spremembe volilne zakonodaje,....</p>
            </sp>
            <sp xml:id="SDZ3-Redna-31-2003-11-27.sp177">

               <speaker>PREDSEDNIK BORUT PAHOR:</speaker>

               <p>Ni polemike z drugimi ...</p>
            </sp>
            <sp xml:id="SDZ3-Redna-31-2003-11-27.sp178">

               <speaker>SAŠO PEČE:</speaker>

               <p>... to pa ne bo ustavno. To pa ne bo ustavno, lepo vas prosim. Vedno slišimo
               argument: poslanec ni vezan na nobena navodila. Vse, kar je moja želja - pomerimo se
               na volitvah. Če vas je tako prekleto strah, da za svoj dosežen rezultat ne boste
               dobili pravičnega števila mandatov, ja, edini nasvet in edini recept ni sprememba
               volilne zakonodaje: delajte boljše.</p>
            </sp>
            <sp xml:id="SDZ3-Redna-31-2003-11-27.sp179">

               <speaker>PREDSEDNIK BORUT PAHOR:</speaker>

               <p>Hvala lepa. Naj samo spomnim, da pri predstavitvi .... Mir v dvorani! Pri
               predstavitvah stališč poslanskih skupin ni polemike med poslanskimi skupinami.
               Stališče bo sedaj predstavila še poslanska skupina oziroma poslanski klub Liberalne
               demokracije Slovenije. Kolegica Majda Širca bo to storila v njegovem imenu, potem se
               bo začela splošna razprava.</p>
            </sp>
            <sp xml:id="SDZ3-Redna-31-2003-11-27.sp180">

               <speaker>MAJDA ŠIRCA:</speaker>

               <p>Spoštovana predstavnika vlade! Spoštovane kolegice in kolegi! V Sloveniji nimamo
               pretirane sreče z volilnim sistemom. V kratki zgodovini iskanja pravega smo ga
               poskušali najti na referendumu, enega pa je vzpostavilo celo ustavno sodišče in
               zaradi njega smo spremenili ustavo. Zakaj? Zato, ker smo leta 1992, ko se je iskal
               kompromis med zagovorniki večinskega in proporcionaolnega sistema takorekoč pet minut
               pred zdajci izumili zagotovo unikatni sistem. Na nek način je res kompromis med
               večinskim in proporcionalnim, prav zaradi tega pa med volivci - včasih se pa tudi
               zdi, da med kandidati - ustvarja iluzijo, poudarjam iluzijo, da volijo poslanko,
               poslanca iz svojega volilnega okraja in da bo izvoljen tisti, ki v volilnem okraju
               dobi največ glasov. Seveda se to ne zgodi, v večini primerov so izvoljeni kandidati
               in kandidatke, ki so dobili manj glasov, včasih tudi tisti, ki so jih dobili najmanj.</p>
               <p>Med poznavalci volilnih sistemov zato ni veliko dilem o pomanjkljivosti veljavnega.
               Želja po spremembi je pripeljala do ustavnih zapletov v zvezi z volilnim zakonom, to
               smo večkrat slišali in to vemo. Tako kot leta 1992 je tudi v letu 2000 prišlo do
               merjenja moči med zagovorniki proporcioalnosti in večinskosti. Merjenje moči se je
               končalo s spremembo ustave. In na tej točki se takratno merjenje moči dotakne novele
               zakona, ki jo obravnavamo danes.</p>
               <p>Ko se torej danes pogovarjamo o tem zakonu, se velja spomniti, da ga nismo dobili na
               mizo, ker spet nekomu ni všeč veljavni volilni zakon, ampak zato, ker smo morali
               referendumsko ustavno krizo leta 2000 rešiti s spremembo ustave. Ta sprememba pa je
               pred državni zbor postavila zahtevo, da spremenizakon o volitvah v državni zbor.</p>
               <p>Zaradi tega, kar je bilo navedenega je danes težko, mogoče res težavno razumeti
               nasprotovanja, zadržke tistih, ki dvomijo ali nasprotujejo spremembi te novele
               oziroma sprejetju te novele. Mogoče je razumeti, da ima marsikdo med nami pomisleke
               do posameznih določb zakona, in tudi v LDS-u obstajajo. Težko pa se je strinjati s
               tistimi, ki zakona v nobenem primeru niso pripravljeni podpreti. Težko zato, ker
               preprosto nimajo odgovora na vprašanje, kaj ponujajo kot rešitve ustavne zahteve po
               odločilnem vplivu volivcev na podelitev mandatov. Seveda se lahko sklicujejo na to,
               da ustavni zakon pravi, da je mogoče uporabljati veljavni zakon do sprejetja novega
               zakona o volitvah, kot piše v ustavnem zakonu. Vendar pa želim opozoriti, da dikcija
               do sprejema novega zakona pomeni, da je ustava pred državni zbor postavila zahtevo po
               sprejemu novega zakona. Zakaj? Ker veljavni zakon pač ni v skladu z novo določbo 80.
               člena in vemo, da 80. člen govori med drugimi tudi o 4% pragu, ki je zavezujoč, o
               sorazmernosti in o odločilnem vplivu volivcev.</p>
               <p>Možno je sicer prenašati to z ustavo določeno dolžnost na naslednji sklic državnega
               zbora, možno, zagotovo pa ni odgovorno. Tiste, ki mogoče to zagovarjajo bi veljalo
               vprašati, ali bodo v novem mandatu, če jim ga volivci podelijo, mogoče ali bodo
               spremenili mnenje in bodo s spremembo vendarle pripravljeni podpreti ali pa bodo
               mogoče še naprej dvomili v nujnost uskladitve volilnega zakona z ustavo.</p>
               <p>Nekateri nasprotniki predlagane zakonske rešitve največkrat navajajo kot argument
               zoper predlagane, ponujene rešitve to, da ukinja volilne okraje. V Liberalni
               demokraciji smo nekajkrat povedali, da smo pripravljeni podpreti tudi kakšno drugo
               rešitev, ki bi volivcem dovoljevala, da izbirajo med kandidati in resnično odločajo o
               tem, kdo bo izvoljen. Toda, ali taka obstaja? Obstoj volilnih okrajev volivcem
               omogoča izbiro med kandidati in s tem tudi izpolnitve ustavne določne. Pri tem pa še
               enkrat poudarjam, da so prav volilni okraji vzrok virtualne prevare, o kateri je bilo
               govora na začetku.</p>
               <p>Radi bi tudi zavrnili očitke, da se z ukinitvijo volilnih okrajev odpravlja
               enakomerna zastopanost različnih delov Slovenije v državnem zboru. Argument je,
               seveda ob dejstvu, da imamo na drugi strani ustavno določbo, ki je ni mogoče
               izpolniti drugače kot z ukinitvijo volilnih okrajev, sicer nepomemben. Je pa pomemben
               z vsebinskega vidika. Zato je potrebno poiskati rešitve, ki bi to pomanjkljivost
               odpravile. In v LDS smo zato pripravljeni pristati na povečanje števila volilnih
               enot, na spremembo le-teh, s čimer bi seveda del teh pomislekov lahko odpravili.
               Seveda pa ima povečevanje, vsako povečevanje meje. In te so na točki, kjer bi s tem
               povsem izmaličili proporcionalnost sistema. Predlogi, ki so bili tudi v obtoku v 22.
               volilnih enotah, ki jih je bilo kar nekajkrat slišati, gredo nedvomno prek te točke.</p>
               <p>Če povzamem ta del svojega izvajanja, pa naj zaključim z navedbo, da tudi v sedanjem
               sistemu enakomerna zastopanost vseh delov Slovenije ni tako dosledna, kot se včasih
               želi prikazati. Na volitvah leta 2000 je bilo 17 volilnih okrajev, ki ni dobilo
               svojega poslanca. 17!</p>
               <p>Zakon, ki ga je predložila vlada, je seveda v drugi obravnavi in ga je mogoče v drugi
               obravnavi dopolniti, popraviti in izboljšati. Ker se zavedamo, da je za vsako
               spremembo in za končno glasovanje potrebno 60 glasov, bom navedla le vprašanja, ne pa
               tudi rešitve, o katerih bo potrebno poiskati dokončno soglasje. Le vprašanja zato,
               ker bo vsako trdno vztrajanje posameznih poslanskih skupin pri čisto določenih
               rešitvah lahko onemogočilo sprejem zakona. In eno takih vprašanj je seveda že
               omenjeno število volilnih enot, drugo pa je vprašanje delitve mandatov oziroma
               delitve mandatov na državni ravni. Če bomo uvedli različno velike volilne enote,
               vprašanje te delitve ni več tako enostavno, kot če so volilne enote velike. Potem je
               tudi vprašanje preferenčnega glasu, večkrat poudarjenega preferenčnega glasu.
               Absolutni preferenčni glas ima lahko nepredvidljive učinke v primeru, da le izredno
               majhno število volivcev oddasvojo preferenco. Pa tudi imperialni količnik lahko ob
               večjem številu volilnih enot privede do tako imenovanih presežnih mandatov, kar bo
               potrebno v drugi obravnavi rešiti, če se bomo odločili za povečanje števila volilnih
               enot. Opozarjam tudi na pasti, ki jih skriva absolutni preferenčni glas, kot neugoden
               za izvoljivost večjega deleža žensk. Sploh pa ob dejstvu, da je skoraj 90% poslank in
               poslancev podprlo spremembo 44. oziroma 43. člena ustave, ne dvomim, da bodo
               pomisleki okrog teh rešitev predstavljali velik problem.</p>
               <p>Skratka, v drugi obravnavi nas zagotovo čaka veliko dela, seveda samo v primeru, če
               se bomo danes odločili, da zakon o volitvah v državni zbor uskladimo z 80. členom
               ustave. V Liberalni demokraciji Slovenije ga želimo uskladiti. Hvala.</p>
            </sp>
            <sp xml:id="SDZ3-Redna-31-2003-11-27.sp181">

               <speaker>PREDSEDNIK BORUT PAHOR:</speaker>

               <p>Tako, s tem smo predstavili stališča poslanskih skupin.</p>
               <p>Sedaj bomo začeli splošno razpravo. Prvi bo dobil besedo, če tako želi, kolega
               Drobnič. (Ne.) Imam tudi precej odjav, tako da prosim, bodite pozorni. Šel bom od
               najave do najave. Kolega Kebrič? Prosim.</p>
            </sp>
            <sp xml:id="SDZ3-Redna-31-2003-11-27.sp182">

               <speaker>IVAN KEBRIČ:</speaker>

               <p>Hvala za besedo. Brez ekstra etiket, vsi lepo pozdravljeni! Govorim v svojem imenu,
               in to iz preprostega razloga, ker sem proti vsaki spremembi, saj poudarjamo to, da
               obstoječi zakon ni v nasprotju z ustavo, in vsa izgovarjanja na ustavo so
               brezpredmetna.</p>
               <p>Druga stvar pa je, kdo želi in zakaj želi spremeniti volilni sistem. Želi ga
               spremeniti enostavno zato, ker si od novega zakona obeta večji volilni uspeh ob
               naslednjih volitvah. Na srečo smo vgradili, da je potrebna dvotretjinska večina,
               kajti če tega ne bi bilo, bi z navadno večino 50% čisto vsaka vlada na oblasti
               enostavno spreminjala, kakor bi ji za naslednje volitve ustrezalo.</p>
               <p>Zakaj spreminjajo določene stranke? Ne zaradi volivcev, to je metanje peska v oči,
               "volivcem bomo približali". Ne, ne poznam politika, vodje neke stranke, da bi delal
               spremembo zaradi volivcev, pa bo dobil manj glasov. Pa tako neumen - oprostite
               izrazu! - menda ja ni nihče. To se pravi, da so se sedaj zbrali tisti, ki bi radi
               zbrali 60,ki si od tega obetajo več. Toda na čigav račun bodo dobili tiste glasove
               več: na račun treh malih strank, ki imamo samo štiri poslance, se pravi, dvanajst
               novih mandatov bo na razpolago za razdelitev tistim, ki si obetajo več. Na drugi
               strani tudi tiste stranke, ki imajo, recimo, osem ali malo več, čisto praktično, ne
               teoretično, bi povprečno v vsaki volilni enoti bil izvoljen eden. To se pravi, oni
               imajo tako računico in sedaj na mala vrata pripeljejo notri tisto, kar je ustavno
               sodišče zavrnilo, da ni nacionalnih list. Zato, ker tisti, ki bo prvi na listi, če ne
               bo več absolutnega preferenčnega glasu, kar so napovedi, bodo enostavno izvoljeni
               tisti, ki jih je stranka želela, ki so ji najbolj verni, najbolj prepričljivi,
               najbolj zaslužni, postavila na prvomesto, vsi drugi se pa lahko slikamo - ali
               slikate. Vprašanje je, da je interes najprej stranke, da dobi z novim volilnim
               sistemom več mandatov, drugič pa se konfrontira z interesom nas sedanjih poslancev;
               kdo je tisti, ki želi še enkrat kandidirat, kaj mu novi sistem prinese oziroma kaj mu
               vodstvo stranke zagotavlja s tem, da ga bo postavljal v ospredje. Če ima interes in
               je odvisno od politike, ali bo še enkrat izvoljen ali ne, se bo moral pač ukloniti
               velikim vodjem strank, kajti ti govorijo enkrat, če imajo sklepa svojih organov
               takšne, bodo rekli: spoštujete sklepe naših organov. Če jim pa slučajno tem velikim
               vodjem slepi ne ustrezajo, pa pravijo: dragi poslanci, vi imate po ustavi pravico
               glasovati, kakor hočete. Poglejte, si to dvoličnost. Poglejte si namernost
               predlagatelja, da je tako poenostavil ta predlog, ki ga lahko obračaš tako ali
               drugače. Zato, da nam mečejo vabo, da drugim branijo, lahko pridemo z amandmaji. In
               če sem danes poslušal, ker ne smem polimizirati, sem poslušal, da bodo eni dali take,
               drugi drugačne predloge. To ni polimiziranje, ampak to je dejstvo. Ampak, kateri
               predlog pa bo sprejet? Sprejet bo tisti predlog, za katerega bo poskrbela iz takšnih
               ali drugačnih političnih nagibov večina, to se pravi 60 glasov. Ker bo še moj
               poslanski kolega govoril, bom skrajšal za naslednje.</p>
               <p>Poslušajte, preferenčni glas je tisti, ki tisti, ki bi res približal to, ampak na
               tega se sploh ne igra. Trdim, da so ta predlog izdelali namenoma tako, da bi uničili
               male stranke, ki nimajo takih prominentnih osebnosti kot so ministri in to, ono,
               drugo in tretje, ki bi lahko v celi volilni enoti dobili toliko glasov, da bi
               presegli tisti prag. Poglejte, ta predlog zakona ima devet strani, potem pa še
               ostalo. Nihče pa ni hotel do sedaj povedati, kaj se bo zgodilo, če bomo imeli volilne
               glasovnice, ker mora po tem zakonu in po veljavnem, biti vse izpisano. Ali bomo imeli
               obliko koledarja - pa ne z 12 listi, kot je 12 mesecev, mogoče 30, mogoče 40? Ali
               bomo imeli plahto, ki bo najmanj 1 meter dolga, pa boš moralimeti povečevalno steklo,
               da boš našel tistega? In kaj bodo volivci rekli - Franček, jaz bom tebe volil, ker ti
               si najbolj pošten, tebe najbolj poznam. Ne bodo pa povedali tisti Frančki pa Micke, v
               kateri stranki so, ker mogoče tistemu pa stranke ne ustreza, ampak on bi njega vseeno
               volil. Kje ga bo pa našel na tej "plahti", ali na tem koledarju? To je tako
               zavajanje, to je tak pesek v oči volivcem, da bi ja bili za to, kar bo sedaj
               predlagano.</p>
               <p>Da, samo še to povem, koalicijska pogodba nas nič ne zavezuje, da moramo mi tako
               glasovati. Mi smo v koalicijski pogodbi vsi, in to spoštujemo, obvezali, da bomo
               pričeli razpravo. Ta razprava bo pa takoj pokazala, da ni dobro spreminjati volilne
               zakonodaje v zadnjem letu. To se pravi, zakaj bi danes nas posiljevali,sprejmimo to,
               pa bomo reševali v drugem, tretjem branju, če bomo že danes porabili 6 ali več ur,
               pozno v noč, ali pa morda celo v jutro, na drugi strani bomo še ob drugem branju -
               zopet toliko ur, pa še v tretjem branju. Ali ne bi ta čas z zavrnitvijo, ker ni
               razloga niti ustavnega niti kakega drugega, da se to spremeni v korist volivcev,
               ampak želi se spremeniti v korist velikih strank na račun manjših strank, pa tudi
               tistih strank, ki danes razmišljajo, ki imajo v tem mandatu 8 ali 9, morda tudi 10
               mest,ali jih bodo obdržale po novem volilnem sistemu ali jih pa ne bodo. Če jih ne
               bodo, če so delali si simulacije, kako bi, v kateri varianti to bilo, bodo prišli do
               zaključka pa bodo naenkrat rekli: ne, sedaj pa nismo več za to, čeprav smo v začetku
               podpirali. Sploh, ko se odpirajo druga vprašanja, ko nihče nima garancije, kaj se bo
               zgodilo v drugem branju: ali bodo tisti amandmaji, s katerimi napovedujejo, da bi jim
               ustrezalo za stranko in bi pod tistimi pogoji glasovali, tisti ne bodo sprejeti,
               drugi bodo sprejeti. Na koncu bo 60 glasov in bo sprejeto to, kar je predlagano, za
               kar jaz trdim, da je to, kar je predlagano, zelo slabo. Slabo za stranke, slabo za
               tiste člane strank, ki so idealisti, ki niso prišli iz osebnih koristi ali iz takih
               ali drugačnih obetajočih si privilegijev -, kar sem tudi včeraj dokazal v svoji
               debati in bom še dokazal v petek pri naslednjem dnevnem redu, ko bo točka za dodatno
               pokojninsko zavarovanje. Dokazujem to, da se vedno usmerja v določeno smer, da si
               določena oblast ali tisti ki misli, da ima, morda je pa nima, največjo oblast,
               predvsem pa je to vaba za tiste, kdor ne bo zdaj pošteno glasoval za to, kakršno smo
               mi predlagali, da v naslednjem mandatu, če bo sploh prišel v parlament, nima več
               nobenih izgledov, da ga bomo vzeli v pozicijo, koalicijo. Ta si lahko tu slika v
               opoziciji, lahko udriha, lahko prosto govori, dosegel ne bo nič, ker bo koalicija
               zopet tako izbrana, da bo imela tako in drugačno večino in drugih - tudi, če bi jih
               slučajno vzeli zraven - bodo samo peto kolo za tako in drugačno glasovanje, pa tudi
               če jim kdaj ne bo ustrezalo, pa bodo proti, ne bodo nič dosegli.</p>
               <p>Menim, da je danes na nas odgovornost, ta odgovornost, da danes zavrnemo in
               prihranimo vse tiste debate, vsa tista razmišljanja, poglabljanje v ta sistem. Saj ta
               predlog je tako ohlapen, pa se ponavljam, pa to podčrtam, da je toliko odprtih,
               nerešenih stvari, ki jih je težko v nekem določenem času z vsem teoretičnim znanjem
               pa s praktičnimi izkušnjami od volitev, ki smo jih pač že doživeli in preživeli,pa
               spreminjali, pa nespreminjali, zopet prihajamo do tega, kaj bo komu najbolj
               ustrezalo, tako bo glasoval, pa tudi če ne bo izglasovano, pa se bo pač potem tolkel
               po glavi.</p>
               <p>Mislim, da je korektno, da še svojemu kolegu, ki tudi še želi nekaj povedati,
               prepustim dovolj časa, kajti v naši demokratični skupini poslancev DeSUS velja
               demokracija. Zato nismo nastopili z nobenim mnenjem, pa brez ozira na to, da se bo
               lahko zgodilo, da bomo vsi štirje enako glasovali. Hvala lepa tistim, ki ste me
               poslušali.</p>
            </sp>
            <sp xml:id="SDZ3-Redna-31-2003-11-27.sp183">

               <speaker>PODPREDSEDNIK BORUT PAHOR:</speaker>

               <p>Prosim. Kolega Janša? Ne. Kolega Kontič? Ne. Kolega Podobnik? Kolega Kangler,
               ja.</p>
            </sp>
            <sp xml:id="SDZ3-Redna-31-2003-11-27.sp184">

               <speaker>FRANC KANGLER:</speaker>

               <p>Hvala za besedo. Prav vesel sem, ko sem poslušal svojega poslanskega kolega gospoda
               Kebriča, ki se je tako vneto poglobil v to volilno zakonodajo, ki jo imamo danes v
               državnem zboru.</p>
               <p>Uvodoma je že naš predstavnik poslanske skupine najavil, da bomo poslanci Slovenske
               ljudske stranke, zavrnili takšen predlog. Zavrnili takšen predlog, saj smo mnenja in
               tudi moje osebno mnenje je, da imamo trenutno zelo dober in ustrezen volilni sistem,
               ki zagotavlja enakomerno porazdeljenost volilnih mandatov po celotni Sloveniji. Še
               enkrat poudarjam, obstoječi volilni sistem zagotavlja enakomerno razdeljenost
               volilnih okrajev in mandatov po celotni Republiki Sloveniji. Res je, kot je ena izmed
               govornic v imenu poslanske skupine nastopala in dejala, da se zgodi, da v katerem
               volilnem okraju pa nimajo svojega predstavnika oziroma sta po dva izvoljena. Vendar
               predlagatelj ni jasno definiral, ali podpira absolutni preferenčni glas. Šel je v
               varianto absolutni preferenčni glas, da imaš možnost obkrožiti kandidata na listi ali
               celotno listo in se potem tisti glasovi razdelijo vsem kandidatom na listi. Nihčepa
               od teh predlagateljev ni upošteval znotraj političnih strank špekulacij. Špekulacij,
               da se lahko zgodi to, da bo v eni volilni enoti deset kandidatov skoncentriranih iz
               enega območja, drugi kandidat, enajsti kandidat, pa iz petkrat večjega območja.
               Tistih deset kandidatov si bo pobralo glasove, enajsti bo pa potegnil večino. Ali
               nasprotna špekulacija: da bo stranka vodila volilno kampanjo na ta način, da bo
               propagirala listo in pozivala volivce, da naj dajo glas listi kandidatov, čeprav je
               po drugi varianti obvezujoč absolutni preferenčni glas. Vendar je nevarnost v tem, da
               se zgodi, da bo politična stranka delala takšno propagando, da bodo dejansko volivci
               svoj glas namenili listi kandidatov, da se bodo ti glasovi, ki jih bodo kandidati ali
               pa lista dobila, enakomerno razdelili na enajst kandidatov, potem bo pa ena družina,
               ali ena krajevna skupnost, ali vaška skupnost, ali ena veja sorodnikov izvolila
               predstavnika ljudstva iz tiste volilne enote. To je mogoče. Praktično in teoretično
               je po tem predlogu vlade to mogoče. To je mogoče, glede na to, da imamo osem volilnih
               enot. In če primerjam, recimo, prekmursko volilno enoto s sedežem na Ptuju, da ena
               politična opcija ali pa politična stranka sedaj nima svojega poslanca iz Murske
               Sobote ali iz tistega okolja, se bo zgodilo to, da bomo vseh deset kandidatov, kot
               sem že prej nakazal, imeli iz Ormoža, s Ptuja, Lenarta, Destrnika, Radgone, na ta
               način si bo zagotovila, da si ti kandidati med sabo poberejo glasove in prepustili
               večino tistemu volilnemu telesu, ki pobira politične opcije, da pobere v Murski
               Soboti. Ne vem, v čem je problem v obstoječem volilnem sistemu.</p>
               <p>Glede na to, kdo predlaga in kdo stoji za tem volilnim sistemu, je moje mnenje, da je
               to ena stopnja k še večji centralizaciji, ki jo imamo v tej državi. Zakaj? Nihče me
               ne bo prepričal, da sodno in izvršno vejo oblasti nimamo preveč skoncentrirano na
               enem mestu. Edina veja oblasti v tej državi, ki ni skoncentrirana in scentralizirana,
               je zakonodajna veja oblasti, kjer ima vsak svoj volilni okraj skoraj več ali manj
               svojega predstavnika ljudstva v tej hiši. Če na ta način kot si predstavniki želijo
               spremeniti volilni sistem, sem prepričan, da od vseh teh mest, ki jih bom sedaj
               naštel, spoštovane poslanski kolegi in kolegice, le malokdo bo še dobil vtistem
               okolju mandat. Ali gledamo Kočevje ali Velenje, ali Ljutomer ali Ormož, Slovensko
               Bistrico, Lenart, Slovenske Konjice, Brežice, Trbovlje, Zagorje, Idrijo - in še bi
               lahko tako našteval, da ne govorimo o Gorenjski. Ali je res, da ti kraji, ki sem jih
               sedaj naštel, ne smejo imeti svojih predstavnikov? Saj jih bodo lahko kandidirali -
               seveda jih bodo lahko kandidirali, vendar glede na število volivcev, ki so v tistem
               danem okolju, nimajo takšnih možnosti po absolutnem preferenčnem glasu in po taki
               kombinaciji, ki ga predlaga vlada, kot pa tisti, ki prihaja iz največjega centra.</p>
               <p>Še ena velika bojazen je. Po predlogu vlade, če se znajde na listi 11 kandidatov, bo
               znotraj politične stranke nastal problem, kako voditi znotraj volilne enote kampanjo.
               Normalno je, da bo vsak kandidat, ki sedaj kandidira v svojem volilnem okraju, če
               bodo ukinjeni, vso kampanjo peljal v celotni volilni enoti. In s tem, spoštovane
               poslanke in poslanci, bomo povzročili pravo zmešnjavo med volivci. Namesto 20 ali 25
               kandidatov, kiso sedaj kandidirali v enem volilnem okraju, to pomnožimo z 11, bo to
               250 kandidatov, ki bodo kandidirali znotraj volilne enote. In ljudje bodo morali
               izbirati svojega kandidata izmed 250 kandidatov! In kolega Kebrič je imel prav, ne
               gre za koledar, gre za nekaj več kot koledar. Koledar ima samo 12 strani, 12 mesecev.
               Tu bo nastopilo kandidati 250 kandidatov znotraj volilne enote. In če je vsak izmed
               teh 250 kandidatov pošlje po gospodinjstvih, ali v nekem okolju v gospodinjstvo, ali
               nagovori volivce, potem slovenski volivci res ne vedo več, pri čem so. Da jih 250
               kandidatov nagovarja, da naj oddajo svoj glas enemu izmed tistih, ki je na listi 250
               kandidatov. In to je resen problem. Če pa gre za volilni okraj, gre za zaokroženo
               celoto, gre za okoli 20 do 25kandidatov, kjer ljudje lahko odločijo sorazmerno na
               tiste kandidate, komu bodo prepustili svoj glas. Zelo pomemben je domicil. Moje
               mnenje je bilo, da je zelo pomemben domicil, čeprav so nekateri pravni strokovnjaki
               govorili, da je to v nasprotju z ustavo, pa to ni res. To ni res. Mi v zakon lahko
               zapišemo, da kandidat, ki kandidira v volilni enoti, ima stalno bivališče v volilni
               enoti, državljani Republike Slovenije, ki pa imajo stalno bivališče v tujini, pa
               lahko kandidirajo kjerkoli v volilni enoti v Republiki Sloveniji. Pa smo ta problem
               rešili in ta problem je rešen, da lahko vsak državljan Republike Slovenije kandidira.
               Tudi tisti, ki je v tujini in ima stalno bivališče v tujini. Vendar je problem nekje
               drugje. Sprejemati volilno zakonodajo je politično vprašanje. To ni več strokovno
               vprašanje, glede na to, da imamo dobro izdelan volilni zakon. Gre za politično
               vprašanje. Nekateri stranki bi verjetno ugajal domicil, nekaterim pa sploh ne, ker
               ima dobre kandidate iz enega največjega centra, potem jih postali po takšnem sistemu,
               kot ga vlada predlaga za nosilce list, za nosilce list, in tisti, ki bodo nosilci
               list, bodo pobirali glasove. In potem v Prekmurju, Štajercem, Korošcem, ali pa
               Primorcem, ali pa Dolenjcem, ali pa Gorenjcem pobirajo mandat in porušijo to
               ravnotežje, ki ga danes imamo v tem državnem zboru. In smo priča novi centralizaciji
               tretje veje oblasti oziroma zakonodajne veje oblasti. In to se bo zgodilo. Mogoče v
               naslednjem mandatu ne, po tem mandatu, v dveh obdobjih, bi zagotovo se to zgodilo, da
               bi bili priča največji centralizaciji.</p>
               <p>V zadnjem času se pojavljajo tudi volilne enote. Da predlagatelj razmišlja, da bi šel
               na 14 volilnih enot, po principu iz leta 1990, DPS. Vzemite si čas, poglejte, kdo in
               na kakšen način je v tistem času bil izvoljen v DPS, in od kod prihaja. In boste mi
               lahko dejali, da imam prav, da je šlo za čisto centralizacijo. Kar poglejte razmerje.
               Zelo sem bil presenečen, ko sem slišal - do mene še sicer ta seznam teh volilnih enot
               ni prišel - da tiste volilne enote gredo po tistih mejah, ki so včasih bile. In isti
               problem je pri volitvah v državni svet, kjer imamo elektorske glasove. Neka občina
               Ruše ne more nikoli nikdar imeti svojega državnega svetnika, ker tisti, ki je zarisal
               volilno enoto za volitve predstavnika lokalne skupnosti, Slovensko Bistrico in prek
               Pohorja mimo Maribora z Rušami, po številu prebivalcev, ki jim pripada na število
               prebivalcev elektorskih glasov, nikdar in nikoli ne more imeti svojega predstavnika v
               državnem svetu. Zato se mi zdi to nekorektno in nepošteno. Enako se bo zgodilo, če
               bomo na ta način, kot sem slišal, zaokrožili te volilne enote, ki niso naravne in ne
               sodijo naravno skupaj.</p>
               <p>Kar se tiče volilnih komisij. Spoštovane poslanke in poslanci, najbolj pošteno je in
               najbolj demokratično je, da imajo politične stranke, ki kandidirajo za volitve v
               državni zbor, svoje člane tako v volilnih komisijah v volilnem okraju, v komisijah
               volilne enote, kot na voliščih, svoje zaupnike in svoje predstavnike, ki kontrolirajo
               in zagotavljajo identičnostvseh tistih, ki so prišli tja, in tistih glasovanj in
               zapisnika, ki je napravljen na koncu volitev v državni zbor. In ne pride v poštev, da
               bo kdo na ta način, da bi v zakon zapisali, da so to državni uslužbenci, bodisi z
               levice ali desnice, po volitvah špekuliral, da so bile volitve ponarejene, zlorabljen
               na tak ali drugačen način položaj posameznih oseb. Na ta način zagotovimo to, ker ima
               vsak pravico od svojih političnih strank predlagati v vsako komisijo, in to
               zagotavlja dejansko identiteto. Razumel bi predlagatelja, da bi govoril samo o
               absolutnem preferenčnem glasu. Samo o absolutnem preferenčnem glasu. Vendar to
               mencanje, enkrat glas listi, enkrat glas kandidatu, sorazmerne delitve - verjemite
               mi, bo prineslo v slovenski politični prostor kandidature v takih špekulacijah, kot
               sem jih sedaj navedel.</p>
               <p>Iz navedenih razlogov nisem pripravljen podpreti predloga vlade. Predlog vlade, pri
               tem mislim, da je to predlog, najmočnejše vladne stranke, čeprav sem presenečen nad
               nekaterimi potezami koalicijske partnerice, da se mimo nas in za našim hrbtom kljub
               koalicijski pogodbi dogovarja tako o volilnih enotah, o volilnem sistemu, o pragu in
               še o čem. Mi, ki smo pa člani te koalicije, vsaj zaenkrat še, pa izvemo iz sredstev
               javnega obveščanja. To ni korekten odnos. To ni problem, če ena stranka ali dve ali
               posamezniki, ki nasprotujejo spremembi volilne zakonodaje - gre za odnos koalicije.
               In take probleme, ki smo jih danes slišali, bi morali najprej rešiti znotraj
               koalicije, ne pa, da preden se sestanejo predsedniki strank, ki tvorijo koalicijo,
               predsednik vlade žuga poslancem: takšen volilni sistem bomo sprejeli, nikakršnega
               drugega. Zato sva tudi takrat v tistem času, jaz in poslanski kolega Rokavec iz
               protesta, da sproživa splošno razpravo, vložila v državni zbor zakon o volitvah v
               državni zbor v smislu zagotovitve domicila znotraj volilne enote.</p>
               <p>Iz teh razlogov, ki sem jih sedaj navedel, spoštovani poslanski kolegi in kolegice,
               mojega glasa ne bo. Ne bo, izključno zaradi tega ne. Drugi razlog pa je tudi ta:
               zadnje leto ali zadnje mesece pred volitvami se volilna zakonodaja ne spreminja. Se
               ne spreminja! Koalicija bi morala ta problem rešiti v prvem letu, tako da se lahko
               politične stranke tiste, ki so v parlamentu, in tiste, ki so zunaj parlamenta,
               demokratično in ustavnopravno pripravijo na volitve v državni zbor. Hvala.</p>
            </sp>
            <sp xml:id="SDZ3-Redna-31-2003-11-27.sp185">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kangler. Kolega Avšič. Prosim.</p>
            </sp>
            <sp xml:id="SDZ3-Redna-31-2003-11-27.sp186">

               <speaker>JOŽE AVŠIČ:</speaker>

               <p>Hvala za besedo. Seveda se človek vedno vpraša, kadar je taka tema pred nami, zakaj
               to sploh počnemo. In med odgovori za to, zakaj je na prvem mestu danes postavljeno
               vprašanje ustavnosti sedanjega volilnega sistema, glede na zavezo, ki smo jo
               sprejemali ob spremembi ustave pred prejšnjimi volitvami.</p>
               <p>Po vsej verjetno in zagotovo je še veliko drugih razlogov. Nekatere lahko
               predvidevamo; torej, tisti, ki mislijo, da po sedanjem volilnem sistemu niso dosegli
               dovolj dobre rezultate in pričakujejo s spremembo boljšega. Ravno tako je eno od
               vprašanj tudi v odgovoru, da posamezna področja v Sloveniji, ki doslej niso s tem
               volilnim sistemom dobila poslanca, pritiskajo na to, da se zakon spremeni in uredi do
               te mere, da bi bile te sive lise izjema v bodoče ali pa, da jih več ne bi bilo.
               Izhajam iz take volilne enote, kjer imamo, recimo, kot tradicionalno območje brez
               poslanca Novo mesto. Vendar je seveda vprašanje, ali je samo volilni sistem kriv, da
               neko določeno področje nima poslanca, ali je še kaj drugega krivo. Kajti, vemo, da je
               na to, koliko poslancev in katere poslance se izvoli v Državni zbor Republike
               Slovenije poleg volilnega sistema tudi pomembno, kako stranka na določenem področju
               deluje in kakšne ljudi kadrira. In ni samo volilni sistem tisti, zaradi katerega v
               nekem območju poslanca ni.</p>
               <p>Vprašanje, kateri volilni sistem je pravi: ali sedanji, ki ga imamo, ali ta, ki je
               pred nami ali je še kakšen drugačen. Tudi tu si upam trditi, da ga ni volilnega
               sistema, ki je dober, ki je za vse enako pravičen in po katerem je enostavno zmagati.
               Vsi, ki smo tu notri, smo bili najmanj enkrat, dvakrat in večkrat na volitvah in po
               različnih volilnih sistemih, ker smo kandidirali tudi v lokalnih skupnostih. Ni
               volilnega sistema, ki bi bil nadvse in dokončno pravičen za vse, in ni volilnega
               sistema, po katerem se da enostavno in brez problemov zmagati. Zato, seveda, je po
               moje edino resno in edino merilo, da je potrebno zakon spremeniti, pač, ustavna
               obveza. Vse drugo je potem vprašljivo. Za nas, za liberalno demokracijo je vprašanje,
               zakaj spreminjati, kajti volilni uspeh postarem sistemu ali po sistemu, ki je
               veljaven, je dovolj dober, da bi se ga splačalo še enkrat ponoviti. Tako bo potrebno
               še veliko politične modrosti znotraj parlamentarnih strank in poslancev, da bi na
               temelju tega, kar imamo pred seboj, v drugem in tretjem branju resnično lahko
               sprejeli volilni zakon. Predvidevam pa, da bo v prvem branju sprejet. Hvala lepa.
           </p>
            </sp>
            <sp xml:id="SDZ3-Redna-31-2003-11-27.sp187">

               <speaker>PREDSEDNIK BORUT PAHOR:</speaker>

               <p>Kolega Jelinčič - ne, kolega Bernik - ne, kolega Pohorec - ne. Prosim? Želite?
               Prosim.</p>
            </sp>
            <sp xml:id="SDZ3-Redna-31-2003-11-27.sp188">

               <speaker>VALENTIN POHOREC:</speaker>

               <p>Hvala lepa za besedo. Povsem sproščeno in brez vsake obremenitve bom govoril o tem,
               kar pač mislim in kako gledam na zadevo, kako so me poučili tudi v tistih zadevah
               drugi, ki imajo več izkušenj in znanja okoli volitev. Če me jutri ne bo tu, preživim,
               nisem odvisen odtega, da moram biti poslanec še naprej v državnem zboru, zato nimam
               tiste obremenitve ne za to ali za ono varianto.</p>
               <p>Povsem se strinjam z že izraženem mnenjem: v volilnem letu ne spreminjati
               zakonodaje. Volitve so se začele, volitve se že delajo. Saj gledate "Tarčo", gledate
               "Trenja", gledate "Omizja", gledate tu razprave, vlaganja raznih zakonov, o katerih
               se da veliko govoriti, kako smo za regionalni razvoj, kako smo za ono, za tretje, za
               četrto. To so že volitve. Vsi lahko mi jutri vložimo po tri, štiri zakone, ko bomo
               rekli: ljudstvu obljubljamo to, ljudstvu obljubljamo ono, potem pa so volitve mimo,
               pa tega itak ne moremo uresničiti. Ni dobro. Imeli smo pa tri leta časa.</p>
               <p>V koalicijski pogodbi smo si res zapisali, da bomo začeli razpravo in že
               razpravljamo, uresničujemo koalicijsko pogodbo s tem - ker kaj drugega pa nismo
               napisali. Dobesedno, če sem preveč, bi rekel, paragrafski, tako tudi tu piše, sedaj
               imamo vendarle po sedanjem volilnem sistemu načelo enakopravne zastopanosti vseh
               pokrajin RepublikeSlovenije v tem državnem zboru. Iz vsake volilne enote enako
               število poslancev in volilne enote so vsaj dokaj enake po številu prebivalcev. Z
               vsako spremembo bomo to zadevo rušili. In mogoče po svoje interpretiram tudi lahko,
               pravniki bodo to drugače rekli, ali res ne uresničujemo 80. člena ustave, po katerem
               naj bi imeli volivci tisto odločujočo možnost, vpliv na izbor kandidata. Kaj so
               volitve? Vsak od volivcev, ko v predvolilni kampanji vidi, kdo vse kandidira, že ve,
               komu bo dal svoj glas. Imensko. Volil bom tega, onega, tretjega. In ne glede na to,
               kje je večina volivcev, ne glede na to, kakšna je lista, rdeča, zelena, plava ali pa
               rumena, črna ali še kakšne barve, volil bom ime in priimek tega in tega, ker mu
               zaupam, in če je tudi v tej, ali drugi, ali tretji stranki. Večina ljudi, ali pa
               mnogi ljudje tako tudi razmišljajo. In 8 strank nas je v parlamentu, vsaj dvakrat
               toliko je še registriranih, mislim, da je 22 strank. Če vsi stopijo v volilno tekmo,
               je 22 volilnih list. In v enem volilnem okraju je to 22 imen lahko teoretično
               maksimalno tudi možno. Vložimo jih v eno listo, imamo 22 ljudi na izbiro. Ali potem
               ljudje ne morejo izbrati enega od tistih 22-ih? Mislim, da lahko. Predsednika države
               smo morali izmed 8 kandidatov. Mislim, da je bilo 8. Eden je bil na koncu izvoljen.
               Ampak imeli smo možnost izmed osmih izbirati. Tu bomo imeli v državnem zboru v vsakem
               volilnem okraju, recimo, sem prepričan, najmanj 8, ker je toliko strank, pa še
               najmanj 5, toliko pa je 13. Od 13 ljudi enega dobrega izbrati, mislim, da ni problem.
               Je tudi po tem sistemu, če malo razmišljam, približno temu, o čemer 80. člen ustave
               govori, tudi zadoščeno. Svoboden izbor.</p>
               <p>Preferenčni glas. Prvič bi ga uvedli popolnoma brez izkušenj na tem področju. Naši
               volivci, predvsem na podeželju, starejši, slabo pismeni in tako naprej, ne bodo znali
               tega preferenčnega glasu dobro uporabiti in bo povsem strankarska politika igrala
               vlogo, kdo bi naj bil izvoljen. Celo po sistemu razdelitve potem tistih glasov, kjer
               bo dobila glas samo lista, bo prišlo do razdelitve glasov in najbrž bodo mnogi potem
               po volitvah razočarani, "ja, mi smo pa mislili, da bi onega izvolili, zdaj pa je
               izvoljen ta". Tu je tudi veliko odprtih vprašanj, kako bi to rešili.</p>
               <p>O elektronskem glasovanju bi težko rekel, da sodi že danes sem. Sam sem za to, da bo
               v perspektivi tudi to način; čas gre naprej. Toda 25, 30% prebivalcev naše države je
               še - vemo, kje z obvladovanjem te nove tehnike. Prepričan sem, da ljudje, ki so danes
               stari 65, 70 let pa imajo, seveda, volilno pravico so delali še pri sveči svojo
               domačo nalogo ali pa pri petrolejki, vsaj na podeželju, tak je bil čas takrat. In se
               danes ne upa niti za računalnik usesti, kaj šele, da bi dal elektronski glas. Tako da
               je to stvar za prihodnost, ne pa za naslednje volitve.</p>
               <p>Sam sem pa tudi v dilemi, kako se odločiti. Koalicijska pogodba je eno, ustava
               drugo, ki jo, mislim, lahko tudi na ta način izpolnjujemo, izvršni odbor stranke
               tretje. In ko sem nazadnje postavil vprašanje svojemu predsedniku, kaj zdaj velja
               tudi v moji stranki, nisem dobil odgovora. Zato ga tudi ne morem dati zdaj, kako se
               bom odločil - po svoji vesti. Hvala lepa.</p>
            </sp>
            <sp xml:id="SDZ3-Redna-31-2003-11-27.sp189">

               <speaker>PREDSEDNIK BORUT PAHOR:</speaker>

               <p>Hvala, kolega Pohorec. Kolega Sušnik. (Ne želi.) Kolega Bevk. (Ne želi.) Namesto
               kolega Kanglerja, kolega Rokavec, s tem da veste, kajne, potem naprej nimate besede.
               Prosim.</p>
            </sp>
            <sp xml:id="SDZ3-Redna-31-2003-11-27.sp190">

               <speaker>FRANCI ROKAVEC:</speaker>

               <p>Hvala za besedo. Mogoče bi se v tej razpravi dotaknil še nekaj vprašanj oziroma ki
               sem jih prej navedel v predstavitvi, toda bolj podrobno.</p>
               <p>Namreč, sprememba volilnega sistema bo po moji oceni bistveno spremenila strukturo
               zastopanosti v državnem zboru. Predvsem v smislu strukture zastopanosti posameznih
               območij, predvsem relacije zastopanosti večjih mest, poslancev iz večjih mest in
               poslancev iz manjših, srednjih mest in podeželja. Ta struktura je sedaj približno v
               razmerju 60 : 40, dejansko v korist manjših, srednjih mest in podeželja. Predlagani
               predlog bo to razmerje zagotovo poslabšal, poslabšal v negativno smer. Če ga poslabša
               v negativno smer, vemo, da bodo tudi odločitve in način razmišljanja o posameznih
               problemih, s katerimi se določena okolja ukvarjajo in soočajo, tudi drugačen.</p>
               <p>Drugo vprašanje se mi zdi tudi vprašanje ukinitve volilnih okrajev. Sedaj mora
               stranka v vsakem volilnem okraju, ki približno pokriva določena območja - strinjam
               se, da je razmerje med številom prebivalcev v posameznem volilnem okraju bistveno
               preveliko in da bi bilo potrebno tukaj sigurno iskati spremembe in rešitve v večji
               enakopravno približni velikosti volilnih okrajev tudi po številu prebivalcev. Vendar
               gre še za eno drugo vprašanje. Gre tudi za vprašanje, da sili ta volilni sistem,
               obstoječi volilni sistem, stranke, da predložijo svoje kandidate in iščejo svoje
               kandidate več ali manj iz tistih volilnih okrajev. Tudi to je ena pomembna, sigurno
               le pozitivna lastnost obstoječega volilnega sistema. Predlagani sistem z osmimi
               volilnimi enotami bi seveda strankam dejal bistveno manj dela, iskali bi predvsem
               zveneča imena, bistveno manj pa bi se ukvarjale s tem, da bo teren približno
               enakomerno zastopan. Tudi sedaj se ne ukvarjajo. Imajo možnost, da nekoga pošljejo,
               denimo, iz Ljubljane kandidirati v Koper. Teoretično je to možno, ker nimamo
               domicila. In prepričan sem, da takšna ureditev ni v redu, da nima domicila. Vendar
               več ali manj obstoječi volilni sistem sili stranke, da poiščejo kandidate, ki imajo
               tudi stalno bivališče v tistem volilnem okraju.</p>
               <p>Danes je bilo veliko govora o pravičnosti volitev. Sigurno je vsak volilni sistem na
               koncu odraz politične odločitve, politične odločitve večine v državnem zboru. Vendar
               na eni strani govoriti o pravičnosti volitev, na drugi strani pa govoriti o povečanju
               volilnega praga, denimo s 4% na 6%, ne gre skupaj z načelom pravičnosti. Če bi iskali
               načelo pravičnosti bi morali reči: stranka, ki doseže za svojmandat odstotek glasov,
               ima pravico, da pridobi svojega poslanca v državni zbor. Vemo, da bi potem ta državni
               zbor bil še bistveno bolj raznolik, da bi verjetno bilo še več strank v državnem
               zboru in še bolj težko usklajevanje in oblikovanje koalicij. Vendar dejstvo je, da če
               na eni strani zahtevamo pravičnost volitev, potem moramo iskati in biti dosledni do
               konca. Tukaj pa verjetno pri volilnem sistemu tega ne bomo do konca dosegli, ampak se
               poskušamo vsaj približati.</p>
               <p>Drugo pa je vprašanje dileme absolutnega preferenčnega glasu. Če se uvede absolutni
               preferenčni glas, potem je res to, seveda, da ima volivec možnost, da smo glasuje za
               nekoga na istoimenski listi, ne pa za listo. To je po moji oceni absolutno
               preferenčni glas. Potem se seveda dejansko zagotovi volivcem - bi se zagotovil, ampak
               ta predlog zakona tega ne zagotavlja -, izključno pristojnost, da izberejo, kdo bo
               sedel v parlamentu in jih tudi zastopal. Seveda se pa odvzame pristojnost strankam.
               In tudi v dosedanjem obdobju glede tega predloga volilnega sistema je bilo toliko že
               namigovanj o raznih špekulacijah, da jaz osebno ne verjamem, da bi prišlo na koncu do
               oblikovanja absolutnega preferenčnega glasa. Če pa uvedemo absolutni preferenčni
               glas, potem pa gremo proti možnostim, ki smo jih nakazali pred enim tednom, spremembe
               44. člena ustave, kjer bi težili k bolj enakomerni zastopanosti obeh spolov v
               parlamentu, to je pa druga skrajnost. In jaz ne vidim rešitve, rešitev je boljša v
               obstoječem sistemu, ker stranka lahko na dotičnem volilnem okraju postavi kandidatko
               za poslansko. In če je to tudi boljše volilno telo ima tudi boljše možnosti,
               kandidatka za poslanko, da je tudi izvoljena v državni zbor. Sedaj je vsa odgovornost
               na političnih strankah. Naslednje vprašanje je volilna kampanja. S takimpredlogom
               zakona, se bodo kandidati znotraj istoimenske liste, šli znotraj stranke volilni boj
               tudi med volitvami. Ne vem, če je to najbolj smiselno. Najbolj vprašljivo je pa, kako
               se bo volivec znašel na volišču. To je pa že kolega Kebrič zelo nazorno povedal.
               Ampak samo en primer. Najmanj, kar smo imeli doslej list v državni zbor, mislim, da
               jih je bilo okoli 15, 14, 15, in če je osem volilnih enot, se pravi 15 list po 11
               kandidatov. Volivec, ko bo prišel na tak način na volišče, se bo moral odločiti
               med166 imeni. Ja, če hočemo zagotoviti med 166 imeni na volilnem lističu. Tukaj pa
               moramo najprej ugotoviti, če bomo hoteli zagotoviti preglednost, da bo pač zelo
               velika tako imenovana "volilna plahta", kjer bo lahko volivec čitljivo prebral ime in
               priimek kandidata pod posamezno listo. Če pa ne bodo napisani kandidati na listi, je
               pa ta predlog še bistveno bolj neumesten, da bi, recimo, obkrožali in dajali
               kvadratke ali številke v določen prostor, ki bi za to bil oblikovan na volilnem
               lističu.</p>
               <p>Tako sem prepričan, da predlagani volilni sistem ustvarja zelo veliko nepreglednost
               na volišču, za posameznega volivca veliko spremembo in s tem povezano tudi zelo
               veliko verjetnost za še večje število neveljavnih glasovnic. Ker je lahko zmotljivost
               bistveno večja kot pri obstoječem volilnem sistemu.</p>
               <p>In sedaj še nekaj na koncu o ustavnosti volilnega sistema. Ta volilni sistem je
               ustaven. Leta 2000, ko je bilo govora o spremembi ustave na tem področju, ni niti
               eden omenjal, da s spremembo ustave ukinjamo volilne okraje. Tu je pač nastal umeten
               vzrok glede besedne zveze "sorazmerna zastopanost", da to pomeni tudi ukinitev
               volilnih okrajev. Kar ni res. Sorazmerna zastopanost je večja, če volilni okraji
               ostanejo, kakor če se črtajo, in se uvede 8 ali 14 volilnih enot. To je samo nekaj še
               dodatnih razmišljanj o tem, da predlagani predlog ni primeren, še bolj neustrezno pa
               je to, da ga spreminjamo v volilnem letu. Hvala lepa.</p>
            </sp>
            <sp xml:id="SDZ3-Redna-31-2003-11-27.sp191">

               <speaker>PODPREDSEDNIK VALENTIN POHOREC:</speaker>

               <p>Hvala kolega Rokavec. Anton Butolen želi razpravljati. Prosim.</p>
            </sp>
            <sp xml:id="SDZ3-Redna-31-2003-11-27.sp192">

               <speaker>ANTON BUTOLEN:</speaker>

               <p>Hvala lepa. Volitve v državni zbor so prav gotovo najpomembnejše volitve v državi.
               Zato je razumljivo veliko zanimanje ne samo politike, temveč tudi javnosti za
               spremembe volilne zakonodaje. Kljub temu tvegamo oceno, da je vsaj med volivci manj
               znano, da sestava državnega zbora ni odvisna samo od njihove volje in števila oddanih
               glasov, temveč tudi od zapletene volilne matematike, ki odloča, kako se oddani
               glasovi pretvorijo v mandate strankam in posameznikom. Oblikovanje volilnih enot, do
               sedaj tudi okrajev, volilni prag, način delitve mandatov v volilni enoti in način
               delitve preostankov glasov ne odločajo samo, koliko poslancev bo imela posamezna
               stranka, temveč tudi, kateri bodo ti poslanci, in tudi, iz katerih območij bodo ti
               poslanci prihajali. Če sta za politične stranke bolj pomembna prva dva podatka, torej
               število poslancev in ime poslancev, pa je za volivce pomembno tudi dejstvo, od kod ti
               poslanci prihajajo. Že pri sedanji, relativno dobri regionalni razpršenosti
               poslanskih mandatov, se razlike med slovenskimi statističnimi regijami povečujejo.
               Zato si upam trditi, da se bodo te razlike ob morebitni koncentraciji poslancev iz
               urbanih naselij še hitreje povečevala. Zato je ključno vprašanje, ki si ga
               zastavljajo volivci, ali bo nova volilna zakonodaja res takšna, da bodo v prednosti
               kandidati iz večjih naselij oziroma mest.</p>
               <p>Dosedanja zakonodaja, ki je Slovenijo razdelila na 8 volilnih enot in 88 okrajev, je
               namreč volivcem dajala vsaj navidezno sporočilo, da odločilno vplivajo na izvolitev
               poslanca. Navidezno, pravim zato, ker upam, da vsaj tu vsi vemo, da zmaga v volilnem
               okraju še ni pomenila dosti. Mnogo zmagovalcev volilnih okrajev ne sedi v tem
               parlamentu. v parlamentu sedijo ljudje, ki so dosegli 600 mest v svojem okraju,
               tistih 5, ki so jim pa volivci namenili več glasov, ni tu. Tudi to dejstvo so ljudje
               težko sprejeli. Iz nekaterih okrajev sploh ni poslancev, iz nekaterih okrajev je pa
               več poslancev, iz nekaterih okrajev več mandatov zaporedoma ni bilo poslancev,
               konkretno iz okraja, iz katerega prihaja, deset let ni bilo poslanca. Brez
               pretiravanja lahko torej povzamem, da ima tudi obstoječi volilni zakon številne
               pomanjkljivosti, predvsem glede vpliva volivcev na izvolitev posameznikov, kar pa je
               temeljna pravica vsakega volivca.</p>
               <p>Po drugi strani pa ugotavljam, da kljub pomanjkljivosti obstoječi volilni zakona
               omogoča relativno dobro zastopanost vseh delov države v parlamentu, kar je, kot sem
               že opozoril, izjemno pomembno. Zame se postavlja torej ključno vprašanje, ali bo novi
               zakon omogočil večji vpliv volivca na izvolitev poslancev in hkrati še naprej
               omogočal relativno dobro regionalno razpršenost potrjenih mandatov. Če je odgovor na
               to vprašanje "da", je novo zakonodajo smotrno sprejeti, če je odgovor "ne", je
               spreminjanje zakonodaje nesmiselno, lahko pa tudi škodljiva. Predlagane spremembe
               zakona prinašajo večji vpliv volivca na izvolitev poslancev. Glede regionalne
               razpršenosti mandatov pa lahko rečem, da sem na podlagi rezultatov volitev 2000
               opravil preračun na novo zakonodajo in ugotovil, da bi nastale spremembe pri imenih
               poslancev, ne bi pa se bistveno spremenila regionalna razpršenost potrjenih mandatov,
               vendar pod pogojem, da je lahko kandidat samo tisti, ki imastalno prebivališče v
               volilni enoti. Zato bom v prvem branju volilne zakonodaje podprl. Vendar opozarjam,
               da je volilna matematika tako občutljiva, da bi morebitna sprememba enega samega
               parametra, torej sprememba volilne enote, volilnega praga, preference, delitve
               mandatov v volilni enoti in iz preostankov, v drugem ali tretjem branju bistveno
               spremenila rezultat, zato moja podpora zakonu v prvem branju še ne pomeni, da bom
               tako glasoval tudi v drugem in tretjem branju, pač pa se bom odločil na podlagi
               posledic morebitnih amandmajev. Hvala.</p>
            </sp>
            <sp xml:id="SDZ3-Redna-31-2003-11-27.sp193">

               <speaker>PREDSEDNIK BORUT PAHOR:</speaker>

               <p>Hvala lepa. Gremo naprej. Kolegice Lavričeve ni. Kolega Sok? Ne. Kolega Brejc želite
               besedo? Prosim.</p>
            </sp>
            <sp xml:id="SDZ3-Redna-31-2003-11-27.sp194">

               <speaker>DR. MIHA BREJC:</speaker>

               <p>Želel bi samo to ugotoviti, da smo danes slišali v predstavitvi Slovenske ljudske
               stranke v njihovih stališčih trditev, da ni modro spreminjati volilne zakonodaje v
               času volilnega leta, se pravi, približno leto dni pred volitvami.</p>
               <p>Rad pa bi spomnil, da je leta 2000 prav Ljudska stranka bila zelo zavzeta za to, da
               tri mesece pred volitvami spreminja volilno zakonodajo. Zelo sem presenečen nad
               takimi stališči. Mislim, da je ustava, da je ustavni zakon od vseh nas poslancev
               državnega zbora in poslank nekako postavil resno zahtevo, da moramo sprejeti takšno
               volilno zakonodajo, ki bo približala moč volivca, njegov vpliv dejanskemu rezultatu.
               Se pravi, poskušati moramo doseči, da bodo vendarle z volilno zakonodajo zagotovljene
               večje možnosti, da bodo vendarle poslanci, ki bodo izvoljeni, v skladu s pričakovanji
               oziroma volilnimi glasovi. Zdaj imamo to možnost narediti. Če ne drugega, moramo
               sprejeti volilno zakonodajo, ki bo šla v smeri, ki jo ustavni zakon zahteva. Zato me
               takšne izjave presenečajo in po svoje žalostijo, ker kažejo na neko prakso, ko se
               ustave ne spoštuje. Ko se ustavnega zakona ne spoštuje. Imamo vso možnost, da v
               drugem branju soočimo argumente in rečemo: ne, teh rešitev ne bomo sprejeli. Toda da
               že v samem izhodišču blokiramo možnost soočenja mnenj o različnih rešitvah ureditve
               volitev v državni zbor, to se mi pa zdi nekoliko pretirano, da ne rečem nemoralno.
               Hvala.</p>
            </sp>
            <sp xml:id="SDZ3-Redna-31-2003-11-27.sp195">

               <speaker>PREDSEDNIK BORUT PAHOR:</speaker>

               <p>Dobro, gremo naprej. Kolegica Potrata, prosim.</p>
            </sp>
            <sp xml:id="SDZ3-Redna-31-2003-11-27.sp196">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Vprašanja, ki se zastavljajo ob predlogu sprememb
               volilne zakonodaje, so številna, vendar se želim osredotočiti na eno samo vprašanje.
               Zastavljam pa si ga ob zagotovilih predlagateljev zakona in iz dopolnilne
               obrazložitve, češ da predlagane spremembe zagotavljajo večjo demokratičnost volitev,
               ker bo neposredna volja volivcev pri teh volitvah močnejša, izrazitejša. Mene pa
               zanima, kaj spremenjena volilna zakonodaja pomeni s stališča uveljavljanja enakih
               možnosti. Če izhajam in sprejmem tezo, da je civilizacijska norma, da so enake
               možnosti dokaz večje demokratičnosti neke družbe. Glede na zastopanost žensk v
               procesih odločanja, če je pri tem merilo delež izvoljenih poslank v nacionalnem
               parlamentu, je Slovenija med tistimi državami, ki se bodo vključile v Evropsko unijo,
               ki ne dosegajo niti povprečja, nekaj malega nad 14%, saj je znan odstotek
               zastopanosti žensk. No, in če izhajam iz tega večkrat ponovljenega dejstva, da bi za
               večji vpliv na odločanje bilo treba doseči vsaj 30% žensk, je to seveda relevantno
               vprašanje, ki ga zastavljam preprosto zato, ker sodim, da v naši družbi ne moremo
               govoriti o enaki vplivanjski moči obeh spolov. Kdo je postavljal izhodišča, koliko
               subtilno je razmišljal tudi o tem vprašanju, je iz predlaganih rešitev mogočejasno
               razbrati. Ne trdim, da ne bom podprla predlaganega zakona v prvem branju, zato ker je
               preprosto nemogoče biti proti tistemu, ko ti zagotavljajo, da s tem pravzaprav
               omogočaš uveljavitev volje volivcev. Od te volje pa smo vsi, ki delamo v politiki,
               odvisni. Vendar bi vseeno pričakovala, da bo v času do druge obravnave zakona
               vendarle mogoče najti tudi načine, kako ublažiti negativne učinke, ki jih lahko
               prinese absolutni preferenčni glas ali drugačne vrste preferenčni glas, kajti svoje
               stališče opiramna izkušnje iz tistih držav, ki imajo, res da mogoče drugačne volilne
               sisteme, imajo pa bistveno višji odstotek žensk, zastopanih v nacionalnih
               parlamentih, pa smo v Rimu na nedavni 8. konferenci mreže parlamentarnih odborov za
               enake možnosti in človekovepravice lahko brali med drugimi priporočili tudi
               priporočilo vladam in parlamentom tako držav članic kot pridruženih članic, naj
               vendarle skušajo vpeljati take ukrepe v volilni sistem, ki bi zagotovili večjo
               uravnoteženost zastopanosti spolov v procesih odločanja in je tu posebej omenjeno, da
               je preferenčni glas tisti, ki takemu cilju stoji na poti. Hvala.</p>
            </sp>
            <sp xml:id="SDZ3-Redna-31-2003-11-27.sp197">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Trofenik - ne, kolega Džuban - ne, kolega Peče - prav tako ne,
               Majda Zupan - ne, kolega Cukjati - ne, kolega Veber, prosim.</p>
            </sp>
            <sp xml:id="SDZ3-Redna-31-2003-11-27.sp198">

               <speaker>JANKO VEBER:</speaker>

               <p>Hvala za besedo. Po mojem mnenju je ključna protiustavnost odpravljenja s sprejemom
               ustavnega zakona, s katerim smo ukinili nacionalne liste in s tem je bila dejansko
               omogočena personalizacija volitev. Vse ostalo, kar pač poskušamo danes poslušati, pa
               je neutemeljeno oziroma če naredim mogoče neko analizo vseh idej, ki so bile podane
               iz razprav, čaka v nadaljevanju izredno veliko dela tiste, ki bodo poskušali vse te
               ideje spraviti v obliko, ki bo takšna, da zakon zopet ne bo postal protiustaven.
               Predvsem se postavlja zelo veliko vprašanje, kaj se zgodi v tistem trenutku, ko se
               ukine absolutni preferenčni glas. Kakšen status bodo imele potem te liste? Ali se ne
               bodo preveč približale prejšnji nacionalni listi in tako naprej? To je samo eno od
               vprašanj, ki se dejansko pojavlja in je bilo posredovano iz vseh teh mnenj. Menim, da
               bo zelo težko v tem kratkem času, ki je na razpolago, uskladiti vse te interese in
               jih seveda tudi vpisati potem v sam zakon.</p>
               <p>Bi pa opozoril na naslednje dejstvo, da že ves čas nekako opozarjamo, da ne smemo
               dopustiti prevelike centralizacije, ampak dejstvo je, da z vstopom v Evropsko unijo
               bo vlada dobila zelo velike pristojnosti, parlament bo pristojnosti v veliki meri
               tudi izgubil in sam dodajam k vsem tem razmišljanjem, kako se naj bi organizirali v
               bodoče, še eno idejo. Zakaj pa naj ne bi parlament postal neke vrste regionalni
               parlament, kjer bi bili zastopani iz regij predstavniki in bi s tem odpravili mogoče
               tudi tisto dilemo, ki jo tako mukotrpno seveda rešujemo z ustanavljanjem pokrajin.
               Torej, spremeniti način delovanja parlamenta na način, da bi zagotovili regionalno
               zastopanost, s tem bi ublažili še večjo centralizacijo, ki nastaja zaradi večjih
               pristojnosti vlade, verjetno da pocenili tudi samsistem delovanja države in najbrž da
               se res približali potem neki optimalni rešitvi, ki jo v Sloveniji pač potrebujemo
               zato, da bo pač država vodena na najracionalnejši način in da bo seveda tudi
               regionalna zastopanost dokaj zadovoljiva.</p>
               <p>Menim tudi, da pri volilnih enotah, ki se naj bi uvedle, bo izredno težko se
               predstaviti vsem volivcem, kajti volilne enote so izredno velike, tudi če jih je 14,
               in preden se vsak kandidat uspe predstaviti pač v tej volilni enoti, se mi zdi, da bo
               najbrž da zmanjkalo časav samo volilni kampanji, in s tem se, najbrž, da oddaljujemo
               zopet od tistega načela, da bi se ljudje odločali pač na podlagi programa ali pa
               prepričevanja, ki ga pač izvaja kandidat, ki se podaja na volitve. Tako tukaj res
               cela vrsta vprašanj, za katere mislim, da jih je v tako kratkem času pač zelo težko
               odpraviti. Hvala.</p>
            </sp>
            <sp xml:id="SDZ3-Redna-31-2003-11-27.sp199">

               <speaker>PREDSEDNIK BORUT PAHOR:</speaker>

               <p>Naprej. Kolega Brenčič - ne, kolega Jakič - ne, kolegica Tisovic - ne, kolega
               Jerovšek - ne, kolega Potrč - ne. Kolega Čebulj prav tako ne. Kolega Kacina ni.
               Kolega Bajuka ni. Kolega Pukšiča ni. Kolega Kramberger - tudi ne. Kolega Kremžar -
               ne. Kolega Mamić - ne. Kolega Cimperman - ne. Kolega Fabjan - ne. Kolega Lavrinc -
               ne. Kolega Božič - ne. Kolega Maršič - ne. Kolega Maršič. Preden vam dam besedo, samo
               opozorilo, predvsem tistim, ki jih ni v dvorani. Povsem jasno je, da bomo sklenili
               razpravo bistveno prej, kot je bilo predvideno, ker gre za kvalificirano
               dvotretjinsko večino, je zelo pomembno vedeti, da bomo torej 15 minut po koncu te
               obravnave začeli odločati, in prosim vse kolegice in kolege, da so na to pozorni.
               Sedaj pa kolega Maršič. Prosim.</p>
            </sp>
            <sp xml:id="SDZ3-Redna-31-2003-11-27.sp200">

               <speaker>DORIJAN MARŠIČ:</speaker>

               <p>Hvala za besedo. Gospod predsednik. Za razliko od mojih kolegov se bom osredotočil
               pravzaprav samo na eno točko. In sicer je možnost elektronskega glasovanja. Nekaj je
               bilo sicer v uvodnih razprava povedano, kaj dosti pa v nadaljevanju ne. Dejstvo je,
               da živimo v dobi sodobnih tehnologij in s tem se mora tudi naša država in tudi
               politična srenja soočiti ter se ji prilagoditi. Dandanes skorajda ni več politika,
               kaj šele politične stranke, ki ne bi predstavljala svojih stališč na spletnih
               straneh. Pred tremi leti smo se bolj ali manj vsi zavzemali za informacijsko družbo.
               Naša država gre po tej poti,in to hitro. Predlagani zakon upošteva tudi te sodobne
               informacijske rešitve, ki se uvajajo, ne samo v slovenski javni upravi, temveč tudi v
               celotni družbi. Tako je predvidel možnost elektronskega načina glasovanja, kar bo
               imelo tudi veliko prednosti za glasovanje državljanov, ki živijo, kakor je zapisano
               tudi v obrazložitvi, v tujini, in so spričo obstoječe diplomatske mreže naše
               republike razdalje velike do volišč in do posameznih predstavništev. Ima pa to tudi
               druge prednosti. Osebno ocenjujem, da bodovečje možnosti za udeležbo na volitvah in
               pa večja možnost dejanske volilne udeležbe. Izboljšana je lahko tudi sama kvaliteta
               volilnega procesa.</p>
               <p>Prepričan sem, da so predvsem mladi dovzetni do novih pristopov. Verjetno tudi ni
               politične opcije ali pa politika, ki si ne bi želela glasov tudi mladih volivcev.
               Nekatere ocene pravijo, da so mladi sicer vedno manj zainteresirani za politiko in se
               toliko manj odločajo odhajati na volišča. Mislim, da je to en pristop, ki bi lahko
               omogočil, da se mladi bolj frekventno ali pa v večjem številu odločajo, da oddajo
               svoj glas, in to seveda na način, ki je njim najbližji.</p>
               <p>Se pa zavedam, da je ta projekt zahteven. Zagotoviti je potrebno transparentnost
               takega glasovanja, ob hkratni anonimnosti za volivca, anonimnosti kot temelja
               demokratičnih volitev, onemogočiti pa mora ta način glasovanja kakršnokoli obliko
               zlorabe. Zato je neko prehodno obdobje ali poskusna doba po mojem prepričanju nujna,
               bodisi s pilotskimi projekti ali pa z manj zahtevnimi glasovanji, bodisi na enem od
               predstoječih referendumov ali pa na naslednjih lokalnih volitvah. Strah pred zlorabo
               je po mojem odveč. Kot je zapisal moj sogovornik na nekem popularnem portalu, kjer
               sem sprožil to diskusijo o tej obliki glasovanja, je v tem forumu večina, ki se jih
               je javila in oglasila, bila za take rešitve, bili so pozitivni do takih rešitev.
               Predvsem pa je eden od teh dejal, da so enkritični algoritmi dandanes že tako močni,
               da če hočeš v realnem času spreminjati rezultate, moraš imeti denarja, kot je naš
               državni letni proračun za vojsko. Pomeni, da tisti strah po reku, ki ga je dal
               Stalin, da ni važno, kdo oddaje glasova, ampak kdo šteje glasove, v tem primeru pač
               ne bi prišel v veljavo. Volitve "on-line" so prihodnost, ki se jih ni mogoče
               izogniti, zato se je treba na njih pripraviti čimprej. Jaz jim zaupam enako ali pa
               celo bolj kot navadnemu glasovanju, kjer se s slabimi kemičnimi svinčniki, s skritimi
               pisali ali pa sporno obkroženimi volilnimi lističi ter morebitnimi lobiji v kakšnem
               volilnem odboru da postoriti verjetno kaj, kar se z elektronskim glasovanjem ne bi
               dalo. Hvala.</p>
            </sp>
            <sp xml:id="SDZ3-Redna-31-2003-11-27.sp201">

               <speaker>PREDSEDNIK BORUT PAHOR:</speaker>

               <p>Hvala kolega Maršič. Gremo naprej. Kolega Malovrha ni, kolega Pucka ni, kolega
               Rokavec je že govoril. Kolegica Širca? Prosim.</p>
            </sp>
            <sp xml:id="SDZ3-Redna-31-2003-11-27.sp202">

               <speaker>MAJDA ŠIRCA:</speaker>

               <p>Hvala. Kolega Rokavec je govoril in prav na izvajanje gospoda Rokavca bi imela
               komentar. Namreč, rečeno je bilo, Franc Rokavec je navajal kot enega izmed razlogov,
               da njihova stranka ne bo podprla zakona, tudi dejstvo, da v predlogu, ki ga imamo
               pred seboj, ni rešitve, ki bi zavezala oblikovanje kandidatnih list na način, ko bi
               morale biti v določenem ali v definiranem deležu tudi ženske v ustreznem številu.
               Zagotovo me veseli ta skrb stranke in razumem jo tudi v kontekstu njene na novo
               definirane moči. Je pa seveda cinična, če gre njena argumentacija v smer, ko, češ, če
               tega določila ni, tega zakona ne bomo podprli, ker so tovrstni alibiji nekako
               deplasirani. Je pa res oziroma razumem, da je vlada počakala in da tudi pred tednom
               že skoraj izglasovano spremembo ustave nekako dobila napotek za oblikovanje zakona v
               drugi smer oziroma v dopolnilno smer.</p>
               <p>Zakaj smo bili tako soglasni pri odločitvi, da posežemo v 44. člen ustave? Ker pač
               vemo, da načelo enakosti, ki ga zagotavlja ustava, ne sme preprečevati uvedbe
               posebnih ugodnosti v korist spola, ki je zastopan v manjšem številu. To je dejstvo.
               In da je število majhno, pove vsaka statistika, tudi pogled na ta državni zbor, kjer
               je žensk res malo. V večini smo običajno takrat, ko vtem zboru potekajo razprave, kot
               na primer v tem trenutku. In skoraj 90% od prisotnih poslank in poslancev je prejšnji
               teden podprlo spremembo ustave. Po Franciji, Belgiji, Portugalski in pred 10 dnevi
               tudi Italiji smo peta država, ki ji je to uspelo oziroma ki, predpostavljam, da nam
               bo to tudi uspelo v končni fazi.</p>
               <p>Ko smo povedali to poslankam in poslancev v evropskem parlamentu oziroma tudi znotraj
               mreže in znotraj odbora za enake možnosti evropskega parlamenta, so se dobesedno
               oddahnili, kajti nemalo jih je gledalo izpod čela v strahu, da bo naša statistika
               ostala taka, kot je, torej porazna, in tudi v strahu, da bomo rušili na drugih
               volitvah, volitvah za evropski parlament, težko pridobljen, trenutno mnogo več kot
               30%-delež žensk sedanjega evropskega parlamenta.</p>
               <p>Sedaj smo pred tem oziroma upam, da bomo v drugi obravnavi pred tem, da načelo
               enakosti apliciramo v zakon. Ne pričakujemo, da bi bile slovenske rešitve tako
               rigorozne kot so, recimo v nekaterih drugih državah. Na primer v Belgiji, kjer je
               lista neveljavna, če z zakonom določen delež ostane neizpolnjen. Namreč, na listi sta
               lahko največ dve tretjini tega spola. Ne pričakujem tudi, da bi bile rešitve tako
               mehke kot so, recimo, v Franciji, kjer obstajajo kazni, če ni zapolnjen določen
               predviden definiran delež, definirana kvota. Toda te kazni niso tako visoke, dovolj
               visoke, da je stranke ne bi bile zmožne plačati oziroma da raje plačajo, kot
               izpolnijo določilo. Skratka, predpostavljam, da bomo poiskali smiselno rešitev za
               dopolnitev dveh členov zakona, najbrž in zagotovo s pomočjo proučitve tistih zgledov,
               ki so drugim državam prinesli učinkovite rezultate in stimulirali tako stranke kot
               tudi ženske same, da bodo z večjim zaupanjem in z večjo odgovornostjo ustvarjale in
               razumevale politiko.</p>
            </sp>
            <sp xml:id="SDZ3-Redna-31-2003-11-27.sp203">

               <speaker>PREDSEDNIK BORUT PAHOR:</speaker>

               <p>Hvala, kolegica Širca. Kolega Školča ni. Kolega Špindler? Prosim, kolega
               Špindler.</p>
            </sp>
            <sp xml:id="SDZ3-Redna-31-2003-11-27.sp204">

               <speaker>JOŽEF ŠPINDLER:</speaker>

               <p>Hvala lepa, gospod predsednik. Spoštovana državna sekretarka, poslanke in poslanci!
               Sam sem bil pač že načeloma nekako proti temu sistemu, ki se sedaj uvaja, ne toliko
               po lastnem prepričanju, kolikor zaradi vsega tega, kar ta novi sistem prinaša. Kajti
               ta novi sistem prinaša to, da naše območje v bodoče sploh več ne more priti v državni
               zbor, z ozirom na to, ker smo premajhno volilno območje z 20.000 prebivalci, in to
               kot okraj. In to je tista cifra, kljub temu, da nekdo reče, preferenčni glas je
               tisti, ki bo reševal. Temu jaz ne verjamem. Ker v končni fazi naši preprosti
               podeželski ljudje niso vajeni dajati preferenčnih glasov in ponavadi oni zaokrožijo
               ime ali listo. Tisto, da bi zadnji dal preferenco, to ne gre. V glavnem pa moram
               zastopati interese naših ljudi, iz katerih območja izhajam, in med to razpravo bom
               verjetno še razmislil, kako bom dejansko glasoval. Zavezan sem tudi prek občinskega
               odbora naše stranke, da glasujem proti temu predlogu. Hvala lepa.</p>
            </sp>
            <sp xml:id="SDZ3-Redna-31-2003-11-27.sp205">

               <speaker>PREDSEDNIK BORUT PAHOR:</speaker>

               <p>Po ustavi niste vezani na nobena navodila. Kolega Terčon? (Ne.) Kolega Vučko? (Ne.)
               Kolegica Zalokar? (Ne.) Kolega Zlobec? Želi. Prosim.</p>
            </sp>
            <sp xml:id="SDZ3-Redna-31-2003-11-27.sp206">
               <speaker>JAŠA ZLOBEC LUKIČ:</speaker>
               <p>Hvala za besedo. Pravzaprav sta že kolegici Potrata in - obe Majdi -
            že povedali vse. Ampak mislim, da bi bila sramota, če se ne bi vsaj nekdo iz drugega
            spola oglasil. Ženske nikjer v Evropi niso rešile problema odsotnosti v parlamentu, v
            politiki drugače kot s pozitivno diskriminacijo. To je treba reči in tega se ne smemo
            sramovati. To je višji cilj, civilizacijski standard. Pri nas do tega še nismo prišli,
            razen s peščico žensk in še manjšo peščico moških. Ta problem morajo urediti politične
            stranke znotraj sebe. Jaz ne verjamem, da bi lahko bil en zakon, ki bi to onemogočal. In
            Francija je bila še pred kratkim izrazito maskulinistična država, ampak ravno s to
            pozitivno diskriminacijo, s sistemom zadrge, je dejansko Francija v nekaj letih
            popolnoma spremenila spolno situacijo v parlamentu. Da ne govorimo o Skandinavcih, ki so
            to že zdavnaj prej izvedli. Mislim pa, da bo pri nas ta stvar zelo težka. Tudi v tistih
            strankah, kjer se bahajo, da so liberalne in da ni moškega šovinizma, lahko v praksi
            vidimo, da je število žensk poslank ravno tako sramotno majhno. S tem seveda mislim
            Liberalno demokratsko stranko. Hvala.</p> 
            </sp>
            <sp xml:id="SDZ3-Redna-31-2003-11-27.sp207">

               <speaker>PREDSEDNIK BORUT PAHOR:</speaker>

               <p>Hvala. Kolega Anderlič? (Ne.) Dobro. Potem smo zaključili z razpravo. Napovedal sem
               že dvakrat med njo, da bo krajša, kot se je zdelo, in da moramo vsi skupaj to
               upoštevati, kajti velja pravilo, da bomo 15 minut po koncu te razprave začeli z
               odločanjem. Med drugim tudi z odločitvijo, ki zahteva kvalificirano dvotretjinsko
               večino. Ob 20. uri in 5 minut bomo začeli. Prosim vse, da ste na to pozorni. Začeli
               bomo s točkami dnevnega reda, kot so bile obravnavane, končali z odločanjem o zakonu
               o zdravstvenem varstvu. Hvala lepa. Do 20. ure in 5 minut prekinjam sejo.</p>
               <p>(Seja je bila prekinjena ob 19.47 uri in se je nadaljevala ob 20.06 uri.)</p>
            </sp>
            <sp xml:id="SDZ3-Redna-31-2003-11-27.sp208">

               <speaker>PREDSEDNIK BORUT PAHOR:</speaker>

               <p>Še enkrat dober večer vsem! Nadaljujemo s sejo državnega zbora, najprej s prekinjeno
                  <title>19. točko. </title>Pred tem bom vse prosil, da zasedete svoja mesta. 19. točka
               se nanaša na <title>PREDLOG ZAKONA O SPREMEMBAH IN DOPOLNITVAH ZAKONA O NADZORU DRŽAVNE MEJE.</title>
               </p>
               <p>To obravnavamo po skrajšanem postopku.</p>
               <p>Prehajamo na <title>tretjo obravnavo predloga zakona v okviru skrajšanega postopka.
               </title>Ni bilo vloženih amandmajev, torej v tretji obravnavi jih tudi ni mogoče
               vlagati, zato prehajamo na odločanje. Nisem obveščen s strani pooblaščenih, da bi bil
               predlog zakona neusklajen, torej lahko o njem odločimo. Prosim, če preverite svoje
               glasovalne naprave. Če ni zadržkov, bomo prešli na odločanje o spremembah in
               dopolnitvah zakona o nadzoru državne meje. Glasujemo. Mir v dvorani! Smo sredi
               glasovanja. 66 navzočih, 57 za, 1 proti.</p>
               <p>(Za je glasovalo 57.) (Proti 1.)</p>
               <p>Ugotavljam, da smo zakon sprejeli in s tem zaključili 19. točko dnevnega reda.</p>
               <p>Pri <title>21. točki dnevnega reda </title>imamo <title>prvo obravnavo predloga zakona o
                  spremembah in dopolnitvah zakona o dohodnini. </title>Predlog sklepa, o katerem bomo
               odločali, se glasi: "Predlog zakona s spremembah in dopolnitvah zakona o dohodnini v
               prvi obravnavi je primeren za nadaljnjo obravnavo." Glasujemo. Prosim, če poslušate!
               Je primerna obravnava, to je bilo izrecno poudarjeno. 67 navzočih, za 37, 25 proti.</p>
               <p>(Za je glasovalo 37.) (Proti 25.)</p>
               <p>Naj ponovim, kaj sem prebral dovolj naglas, prosil sem za tišino, vedno prosim za
               tišino v času odločanja: Predlog zakona o spremembah in dopolnitvah zakona o
               dohodnini je primeren za nadaljnjo obravnavo.</p>
               <p>.../Oglašanje iz klopi./ Bom še bolj naglas. Če bo več miru bo to še bolj slišati.
               Torej, državni zbor je ta sklep sprejel, zato bo zakon dodeljen v obravnavo matičnemu
               delovnemu telesu, s tem je ta točka dnevnega reda zaključena.</p>
               <p>Smo pri <title>22. točki dnevnega reda.</title> Mir v dvorani! Smo pri 22. točki dnevnega
               reda, pri <title>tretji obravnavi predloga zakona o zasebnem varovanju. </title>Imamo
               vložen amandma. Vložila ga je poslanska skupina Slovenske ljudske stranke, nanaša se
               na 11. člen.</p>
               <p>Lahko odločimo. Glasujemo. 72 navzočih, 50 za, 6 proti.</p>
               <p>(Za je glasovalo 50.) (Proti 6.)</p>
               <p>Amandma je sprejet.</p>
               <p>Zakonodajno-pravna služba ali vlada me nista opozorila, da je zaradi sprejetih
               amandmajev zakon neusklajen. Lahko odločimo o zakonu. Prehajamo na glasovanje.
               Prosim, glasujemo. 72 navzočih, 59 za, 5 proti.</p>
               <p>(Za je glasovalo 59.) (Proti 5.)</p>
               <p>Zakon je sprejet.</p>
               <p>S tem je zaključena tudi ta točka dnevnega reda. Mir v dvorani.</p>
               <p>Smo pri <title>23. točki dnevnega reda - pri tr etji obravnavi predloga zakona o prevoznih pogodbah v cestnem prometu.</title> Ker
               k predlogu zakona v tretji obravnavi ni bilo vloženih amandmajev, prehajamo na
               odločanje o zakonu. Ne služba državnega zbora, ne vlada me nista obvestili, da bi bil
               zakon neusklajen. Torej o njem lahko odločimo. Glasujemo o zakonu. 72 navzočih, 63
               za, nihče proti.</p>
               <p>(Za je glasovalo 63.) (Proti nihče.)</p>
               <p>Zakon je sprejet, točka pa zaključena.</p>
               <p>Smo pri <title>14. točki dnevnega reda - pri obravnavi predloga zakona o spremembah in
                  dopolnitvah zakona o Slovenski obveščevalno varnostni agenciji. </title>O tem
               predlogu odločamo po skrajšanem postopku. V drugi obravnavi bomo najprej odločali o
               vloženem amandmaju. Vložila ga je poslanska skupina SLS k 5. členu. Lahko odločimo?
               Pardon, Nova Slovenija se opravičujem. Moja napaka, v scenariju je bilo napačno
               zabeleženo. Glasujemo o amandmaju poslanske skupine Nove Slovenije k 5. členu. Mir!
               Odločamo. 68 navzočih, 10 za in 49 proti.</p>
               <p>(Za je glasovalo 10.) (Proti 49.)</p>
               <p>Amandma ni bil sprejet.</p>
               <p>Tako smo sedaj opravili z glasovanjem o amandmaju. Z drugo obravnavo predloga zakona
               v okviru splošnega postopka smo končali. Smo pri tretji obravnavi. Amandmaji v drugi
               obravnavi niso bili sprejeti. Lahko preidemo na odločanje o zakonu. Zakonodajnopravna
               služba ali vladame nista obvestili, da bi bil zakon neusklajen. Lahko odločimo?
               Prosim, državni zbor glasuje o zakonu.</p>
               <p>Smo sredi glasovanja. 72 navzočih. 62 za, eden proti.</p>
               <p>(Za je glasovalo 62.) (Proti 1.)</p>
               <p>Zakon je sprejet.</p>
               <p>Smo pri <title>25. točki dnevnega reda - predlog odloka o spremembah in dopolnitvah
                  odloka o programu prodaje državnega finančnega in stvarnega premoženja za leti
                  2003 in 2004 </title>
               </p>
               <p>Prešli bomo na odločanje o odloku o tej spremembi. Doktor Bajuk želi besedo pred
               odločanjem, za obrazložitev glasu. Prosim.</p>
            </sp>
            <sp xml:id="SDZ3-Redna-31-2003-11-27.sp209">

               <speaker>DR. ANDREJ BAJUK:</speaker>

               <p>Obrazložitev glasu. Hvala lepa.</p>
            </sp>
            <sp xml:id="SDZ3-Redna-31-2003-11-27.sp210">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Redna-31-2003-11-27.sp211">

               <speaker>DR. ANDREJ BAJUK:</speaker>

               <p>Na žalost ni bilo veliko kolegov in kolegic, ko smo o tem zakonu danes razpravljali,
               in zato bi tudi rad pojasnil, zakaj bomo v Novi Sloveniji glasovali proti temu
               odloku. Prepričani smo, da je skrajni čas, da ta državni zbor pošlje jasno sporočilo
               slovenski vladi, da tako se ne gremo več. Prodaja premoženja v državni lasti v takšni
               nepreglednosti, kot se je dogajala do sedaj, je nesprejemljiva in da ta državni zbor
               ne bo več dovolil takih stvari. Predvsem pa tudi zato, ker nimamo bistvenih
               podatkov...</p>
            </sp>
            <sp xml:id="SDZ3-Redna-31-2003-11-27.sp212">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Redna-31-2003-11-27.sp213">

               <speaker>DR. ANDREJ BAJUK:</speaker>

               <p>... da bi lahko mirne vesti dali to dovoljenje, če vlada pride sem po dovoljenje,
               ker ne sme brez našega dovoljenja, dovoljenja tega državnega zbora, takšne odloke
               sprejemati. Ko enkrat dobi dovoljenje, potem pa ni nobenega nadzora nad vsem kar se
               dogaja. Zato bomomi glasovali proti, v upanju, da bo ta državni zbor poslal slovenski
               vladi sporočilo, da brez preglednosti ni nič. Hvala lepa.</p>
            </sp>
            <sp xml:id="SDZ3-Redna-31-2003-11-27.sp214">

               <speaker>PREDSEDNIK BORUT PAHOR:</speaker>

               <p>Mir v dvorani! Kolega Sok.</p>
            </sp>
            <sp xml:id="SDZ3-Redna-31-2003-11-27.sp215">

               <speaker>ALOJZ SOK:</speaker>

               <p>Hvala lepa za besedo. Tudi sam, kot je že predsednik Nove Slovenije povedal, ne
               morem podpreti tega predloga. Ne razumem namreč, zakaj vlada prodaja na tak način
               deleže v Dravskih elektrarnah. Danes je bilo povedano, da gre sorazmerno za majhen
               delež, ampak seveda država ima v Dravskih elektrarnah tudi še deleže prekrazličnih
               skladov. Očitno je, da je nekje bila sprejeta odločitev, da se bo vlada na takšen
               način rešila Dravskih elektrarn. Ni pa tukaj danes pojasnila, zakaj taka odločitev.
               Dejansko to, kar je povedal dr. Bajuk, dokler ne bo preglednosti na tem področju dela
               državni zbor veliko napako, ko s takimi odloki dovoljuje, da slovenska vlada to na
               takšen način počne. Odločno sem tudi sam proti temu. Hvala lepa.</p>
            </sp>
            <sp xml:id="SDZ3-Redna-31-2003-11-27.sp216">

               <speaker>PREDSEDNIK BORUT PAHOR:</speaker>

               <p>Ne vidim več prijav za obrazložitev glasu. Prešli bomo na odločanje o odloku.
               Glasujemo. Prosim za mir v dvorani, smo sredi glasovanja. 75 navzočih, za 54, proti
               18.</p>
               <p>(Za je glasovalo 54.) (Proti 18.)</p>
               <p>S tem je ta točka zaključena.</p>
               <p>Smo pri <title>20. točki dnevnega reda.</title> Gre za <title>prvo obravnavo predloga
                  zakona o spremembah in dopolnit vah zakona o volitvah v državni zbor.</title> Odločali bomo o naslednjem predloga
               sklepa: "Predlog zakona o spremembah in dopolnitvah zakona o volitvah v državni zbor,
               v prvi obravnavi, je primeren za nadaljnjo obravnavo." Pred glasovanjem sem vas
               dolžan obvestiti, da bo skladno z določbo četrtega odstavka 80. člena ustave
               Republike Slovenije predlagani sklep sprejet, če bosta zanj glasovali dve tretjini
               kolegic in kolegov, poslank in poslancev državnega zbora, to je najmanj 60. Odločamo.
               Kolega Kebrič, obrazložitev glasu.</p>
            </sp>
            <sp xml:id="SDZ3-Redna-31-2003-11-27.sp217">

               <speaker>IVAN KEBRIČ:</speaker>

               <p>Hvala za besedo. Obrazložil bom svoj glas. Za tiste, ki niste poslušali razprave, ko
               sem utemeljeval zakaj ta predlog ni sprejemljiv, kajti gre na škodo ne samo malih
               strank, gre na škodo državljanov, ki se ob tem preferenčnem glasu o tem predlogu, pa
               naj bodo namere tako dobre, je pa predlog, ki je pred nami, tako nejasen, tako
               netransparenten, tako zavajajoč, češ, saj bomo v drugem branju lahko nekaj dopolnili
               s takimi ali drugačnimi amandmaji. Bistvo problema ostaja. Predstavljajte si
               praktično, kako bodo izgledale glasovnice, če bo povprečno v vsaki volilni enoti 20
               list, čeprav se zopet dokazuje, da se želi izločiti določene liste na ta način, da je
               treba zbrati več glasov, da se lista lahko uveljavi z ozirom na to, da morajo iti
               podpisat na upravno enoto. Na drugi strani, kako bo izgledala glasovnica. Nič niso
               hoteli povedati, ali bo to koledar, ne z enajstimi listi za dvanajst mesecev -
               dvajset, trideset listov ali pa neka plahta, če bo podrobno napisana, bo to najmanj
               dvajsetmetrov dolga plahta in boš potreboval povečevalno steklo, da boš našel
               kandidata, ki bi mu želel dati preferenčni glas, pa ne veš, kje bo v tej celi
               zmešnjavi. Tak predlog je zavajajoč in gre na škodo volivcev. Nobene potrebe ni in
               nobene zapovedi ustavne komisije ni, ki bi govorila, da ta zakon ni protiustaven.
               Hvala.</p>
            </sp>
            <sp xml:id="SDZ3-Redna-31-2003-11-27.sp218">

               <speaker>PREDSEDNIK BORUT PAHOR:</speaker>

               <p>Državni zbor bo odločil o predlogu sklepa, da je predlog zakona o spremembah in
               dopolnitvah zakona o volitvah v državni zbor v prvi obravnavi primeren za nadaljnjo
               obravnavo.</p>
               <p>Glasujemo. 74 navzočih, 46 za, 20 proti.</p>
               <p>(Za je glasovalo 46.) (Proti 20.)</p>
               <p>Ugotavljam, da sklep ni dobil potrebne večine, zato je ta postopek končan. S tem je
               zaključena ta točka dnevnega reda.</p>
               <p>Smo pri <title>18. točki dnevnega reda - predlogu za kona o spremembah in dopolnitvah zakona o zdravstvenem varstvu in zdravstvenem
                  zavarovanju, tretji obravnavi v okviru skrajšanega postopka. </title>
               </p>
               <p>Državni zbor je drugo obravnavo predloga zakona v okviru skrajšanega postopka opravil
               na 30. seji. Ob tem je sklenil, da tretjo obravnavo opravi na naslednji seji.
               Sprašujem, ali želi državni sekretar besedo. Prosim, mag. Vrhunec, imate besedo.
               Prosim, izza govorniškega odra. Vsi ostali pa nimate besed. Mir v dvorani!</p>
            </sp>
            <sp xml:id="SDZ3-Redna-31-2003-11-27.sp219">

               <speaker>MAG. SIMON VRHUNEC:</speaker>

               <p>Dober večer! Spoštovane poslanke in poslanci, gospod predsednik!</p>
            </sp>
            <sp xml:id="SDZ3-Redna-31-2003-11-27.sp220">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Redna-31-2003-11-27.sp221">

               <speaker>MAG. SIMON VRHUNEC:</speaker>

               <p>Na kratko bi ponovno, ker je minilo od pretekle obravnave en mesec, predstavil
               poglavitne cilje, načela in rešitve iz zakona, ki ga imamo v obravnavi.</p>
               <p>Štiri rešitve oziroma štiri področja obdeluje ta zakon. Prvo je področje postopkov
               ugotavljanja začasne nezmožnosti za delo. Ti postopki so bili po odločbi...</p>
            </sp>
            <sp xml:id="SDZ3-Redna-31-2003-11-27.sp222">

               <speaker>PREDSEDNIK BORUT PAHOR:</speaker>

               <p>Preveč je hrupa kolegi in kolegice. Preveč je hrupa.</p>
            </sp>
            <sp xml:id="SDZ3-Redna-31-2003-11-27.sp223">

               <speaker>MAG. SIMON VRHUNEC:</speaker>

               <p>Ti postopki so bili z odločbo ustavnega sodišča oziroma glede na odločbo ustavnega
               sodišča v preteklem letu že spremenjeni. Takrat v bistvu so se tiste rešitve navezale
               na drugo zakonodajo. Postopki so bili vezani na zakon o upravnih postopkih, ker to se
               nam je zdelo takrat najbolj smiselno. Izkazalo se je v naslednjih mesecih, da so ti
               postopki predolgi. Še posebej, ko gre za določene težave, ki jih imajo ljudje v zvezi
               s svojim zdravjem, zato smo z določili, ki jih predlagamo v tem zakonu, skrajšali
               določene roke, vezane na postopke ugotavljanja začasne nezmožnosti za delo.</p>
               <p>Drugo področje, ki ga urejamo - zdravstveno zavarovanje kmetov. V osnovi že je zakon
               o zdravstvenem varstvu in zdravstvenem zavarovanju pravice in obveznosti kmetov vezal
               na zakon o pokojninskem in invalidskem zavarovanju. Ta zakon, invalidski, pokojninski
               in invalidski zakon, je omogočil kasneje prost vstop v obvezno pokojninsko in
               invalidsko zavarovanje pod določenimi pogoji. Ti pogoji so potem onemogočili, da bi
               določeni kmetje lahko vstopili v polno zdravstveno zavarovaje. Obseg pravic, ki so
               jih oni dobili preko tega vstopa, je bil omejen, in omejeno so plačevali tudi
               sredstva. S spremembami, ki jih predlagamo, jim omogočamo ob plačevanju polnega
               prispevka seveda tudi koriščenje polnih pravic.</p>
               <p>Tretji sklop sprememb se navezuje na podatke, ki jih zavod za zdravstveno zavarovanje
               zbira o zavarovancih, in na posredovanje teh podatkov zavodu. Zakon o evidencah,
               glede zdravstvenega zavarovanja, je v državni zbor že bil predložen. Nekaj let je
               čakal na obravnavo. Na koncu smo se odločili, tudi zato, ker po našem mnenju ni
               potrebno, da to področje obravnava poseben zakon, da zakon umaknemo, in tukaj skozi
               ta zakon sedaj predlagamo krajša določila v zvezi s tem, katere podatke in na kakšen
               način jih zavod lahko zbira in na kakšen način se mu jih posreduje.</p>
               <p>Četrti sklop, tiste spremembe, ki so bile najbolj odmevne. To so pa določila, da
               morajo zavarovalnice, ki zavarujejo obvezno avtomobilsko odgovornost, da morajo te
               zavarovalnice povrniti stroške zdravljena državljanov, ki so bili poškodovani v
               avtomobilskih nesrečah. Zakon o obveznih zavarovanjih v prometu je v 18. členu to, že
               omogočil, ko je bil sprejete, pri čemer je pa v zakonu o zdravstvenem varstvu in
               zdravstvenem zavarovanju bila nerodno zapisana določba, da lahko zavod uveljavlja te
               regresne zahtevke samo ob dokazilu velike malomarnosti oziroma namernosti. S temi
               spremembami, ki jih zdaj predlagamo skozi spremembe zakona, omogočamo, da bodo ti
               regresni zahtevki zavoda za zdravstveno zavarovanje lažje uveljavljeni. Naj povem, da
               v tem času smo dosegli tudi dogovor o izvajanju te določbe z zavarovalnim združenjem
               oziroma zavod je dosegel dogovor, ki bo v bistvu postopno vpeljal to določilo v
               prakso oziroma ki bo omogočil spremljanje, kakšni so dejanski zahtevki zavoda na tem
               segmentu in hkrati ne bo imel velikega vpliva niti na podražitev, še manj pa na
               inflacijo pri obveznih avtomobilskih zavarovanjih. Toliko pri predstavitvi in v
               nadaljnji razpravi, če bo potrebno še kakšno pojasnilo. Hvala lepa.</p>
            </sp>
            <sp xml:id="SDZ3-Redna-31-2003-11-27.sp224">

               <speaker>PREDSEDNIK BORUT PAHOR:</speaker>

               <p>Hvala lepa. Bomo nadaljevali. Zdaj bom dal najprej besedo predstavnikom poslanskih
               skupin. Kolega Vnučec je umaknil besedo, kolegica Ana Marija Tisovic bo predstavila
               stališče poslanske skupine Nove Slovenije. Prosim imate besedo. Mir v dvorani!</p>
            </sp>
            <sp xml:id="SDZ3-Redna-31-2003-11-27.sp225">

               <speaker>MARIJA ANA TISOVIC:</speaker>

               <p>Hvala lepa za besedo, gospod predsednik. Spoštovani predstavniki vlade! Kolegice in
               kolegi! Visoke ideje o socializaciji zdravstvenega varstva iz bele knjige, ki jo
               minister za zdravje propagira po Sloveniji in okolici, so se v konkretnih določbah
               tega zakona sprevrgle v nasprotje. Zdaj sicer ne jemljejo pravic sirotam, vdovam ter
               bolnikom iz daljnih krajev, kot pri prejšnji reviziji, ki jo je moral po nekaj
               mesecih preklicati. S tem zakonom se zmanjšujejo pravice iz zdravstvenega zavarovanja
               drugim skupinam zavarovancev, ki so se znašli v še težjem položaju. Kmetom, ki so
               prostovoljno pokojninsko zavarovani, se s tem predlogom nalaga še plačevanje
               prispevkov za zdravstveno zavarovanje. Ker so preveč revni, da bi se vključili v
               obvezno socialno zavarovanje, jim boste vzeli možnost, da si s plačevanjem minimalnih
               prispevkov za prostovoljno pokojninsko zavarovanje zagotavljajo pravico do starostne
               pokojnine. Z dodatnim prispevkom za zdravstveno zavarovanje se jim bodo toliko
               povečali prispevki, da bodo izstopili tudi iz prostovoljnega pokojninskega
               zavarovanja in bodo raje čakali na državno pokojnino, za katero jim ni treba
               plačevati ničesar. Zdravstveno varstvo pa imajo itak zagotovljeno kot družinski
               člani. Tudi nižanje praga za obvezno zdravstveno zavarovanje kmetov od sedaj polovice
               na četrtino minimalne plače ni zgled solidarnosti. To pomeni, da bomorala oseba,
               katere uradni mesečni dohodek znaša manj kot 18.000 ves ta denar porabiti za
               plačevanje prispevkov za obvezno in zdravstveno zavarovanje.</p>
               <p>Izgleda, da je bil predlagatelj tega zakona plačan od napisanega člena, saj je v tem
               predlogu plačan od napisanega člena, saj je v tem predlogu vrsta določb o vodenju
               različnih evidenc, prepisanih iz drugih zakonov, kjer so te evidence že urejene.
               Takšno prepisovanje je nepotrebno, saj so upravljavci zbirk podatkov že po drugih
               veljavnih predpisih dolžni zdravstvenemu zavodu na njegovo zahtevo brezplačno
               posredovati zahtevane podatke. Svoje si lahko mislimo tudi o skrajševanju rokov za
               pritožbe zoper akte o pravicah iz zdravstvenega zavarovanja od prejšnjih 8 na 3 dni.
               Po drugih predpisih o upravnih postopkih so pritožbeni roki najmanj 8, praviloma pa
               še več dni, čeprav so na drugih področjih stranke praviloma v boljši kondiciji in bi
               lažje tekale od urada do urada in še v 3 dneh zbrale potrebno dokumentacijo za
               pritožbo, kot pa bolniki in poškodovanci, kise jih tiče ta zakon. Najhujši udarec pa
               je dr. Keber s tem predlogom zadal zavarovancem, ki so bili udeleženi v nesrečah. Po
               sedanji ureditvi zdravstveni zavod zahteva povrnitev stroškov za zdravljenje,
               denarnih nadomestil in drugih stroškov, ki jih ima v zvezi z zdravljenjem zavarovanca
               le od tistega, ki je bolezen, poškodbo ali smrt zavarovanca povzročil namenoma ali iz
               velike malomarnosti. Ta predlog pomeni, da bo zavarovanec moral zavodu za zdravstveno
               zavarovanje povrniti vse stroške za zdravljenje soproge, ki se je skupaj z njim
               poškodovala v nesreči, ki je on ni povzročil, niti naklepno niti iz velike
               malomarnosti. Torej ni kriv. Odškodnine v takih zadevah so lahko izredno visoke.
               Doslej so opazile nevarnost tega predloga samo zavarovalnice, ki prodajajo
               avtomobilsko zavarovanje. Vendar je predlog še bolj nevaren za posameznike, ki se
               poškodujejo pri domačem delu, pri športu ali rekreaciji, kjer niso zavarovani. Ker se
               pa nobena nesreča ne zgodi kar sama, bo zdravstveni zavod verjetno našel nekoga, ki
               mu bo poslal račun. Očitno dr. Keber s tem zakonom spet eksperimentira na živo, saj
               bo čez nekaj mesecev s tem zakonom požel takšen revolt, da bo moral zakon spet
               spremeniti; potem pa se bo hvalil s produktivnostjo, da je spet skozi parlament
               porinil nov zakon.</p>
               <p>V poslanski skupini Nove Slovenije tega predloga ne mislimo podpreti. Hvala
               lepa.</p>
            </sp>
            <sp xml:id="SDZ3-Redna-31-2003-11-27.sp226">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Cukjati. Boste govorili, kolega Cukjati? Imate besedo za
               predstavitev stališč poslanske skupine Slovenske demokratske stranke.</p>
            </sp>
            <sp xml:id="SDZ3-Redna-31-2003-11-27.sp227">

               <speaker>FRANCE CUKJATI:</speaker>

               <p>Hvala za besedo. Spoštovani, ki še vztrajate v teh poznih urah pri opravljanju svoje
               poslanske dolžnosti! No, da bi vendarle rekel, da smo konstruktivna opozicija, ki
               kritizira, kar je treba kritizirati, moram reči, da tega zakona mi ne kritiziramo.
               Veseli smo, da je v prvem sklopu bil podan amandma, in ga bomo tudi podprli, ki
               dopolnjuje neko vrzel v obravnavi zavarovanja kmetov. V drugem delu, kot je povedal
               državni sekretar glede zbiranja informacij in izdelave registra podatkov, menimo, da
               je sicer to področje zelo bogato napisano, vendar ni v škodo pacientom, v škodo
               zavarovancem.</p>
               <p>Največ pričakujemo po sprejetju zakona še vedno polemike glede avtomobilskega
               zavarovanja. Zakon uvaja nekoliko večjo doslednost, da bo poškodba ali okvara
               zdravja, ki je nastala v prometni nesreči, bila zdravljena, in stroški bodo kriti iz
               naslova avtomobilskega zavarovanja. Po predvidevanjih zavoda za zdravstveno
               zavarovanje naj bi to bilo na letni ravni kake 3 do 4 milijarde.</p>
               <p>Moram reči, da je pričakovati, da bodo zavarovalnice seveda to spremembo v zakonu
               izkoristile in na vrat, na nos, z vsemi sredstvi skušale zvišati premije, zavarovalne
               premije, in seveda tudi to dodatno prevaliti na ramena avtomobilskih zavarovancev.
               Vendar je treba povedati da že sedaj vsi, ki imate zavarovane avtomobile pri naših
               avtomobilskih zavarovalnicah, že plačujete vse tveganje za eventualne poškodbe,
               nesreče, zdravljenje in podobno. V sami pogodbi, oziroma v obrazložitvi pogodbe, ki
               jo vsako leto na novo sklenete zavtomobilsko zavarovalnico, piše v 1. členu -
               zavarovane nevarnosti - takole: zavarovalnica povrne škodo, da skrajšam, povrne
               škodo, če je prišlo do smrti, telesne poškodbe ali prizadetega zdravja neke osebe. Iz
               tega naslova, iz naslova naših sredstev, kijih zavarovalnici damo za zavarovalno
               premijo, so zavarovalnice v preteklem letu izplačale 29 milijard, nabrale pa 51
               milijard. Torej dobiček iz tega naslova je 22 milijard. Ob uveljavitvi tega zakona je
               pričakovati, da bo dobiček padel za tri do štiri milijarde, in bodo še vedno imele
               zavarovalnice 18 milijard dobička iz tega naslova. To opozarjamo zaradi tega, da bi
               vendarle se uprli pričakovanemu pritisku po dvigu premij avtomobilskega zavarovanja.</p>
               <p>Pričakujemo, da bo iz tega naslova vendarle še kakšen tolar prišel v zdravstveno
               blagajno. Če bi tudi iz trošarin za alkohol in tobak država vrnila oziroma dala
               zdravstvenemu zavarovanju vsaj en delež sredstev, potem ne bi bilo potrebno, kot je
               napovedano v zdravstveni reformi, dvigati prispevno stopnjo za zdravje oziroma
               uvajati nove davke na plačo in pokojnino.</p>
            </sp>
            <sp xml:id="SDZ3-Redna-31-2003-11-27.sp228">

               <speaker>PREDSEDNIK BORUT PAHOR:</speaker>

               <p>Hvala lepa. Kolegica Silva Črnugelj? Ne želi besede. Potem je kolega Brenčič? Tudi
               ne? Želite besedo? Prosim kolega Brenčič, poslanska skupina SLS.</p>
            </sp>
            <sp xml:id="SDZ3-Redna-31-2003-11-27.sp229">

               <speaker>STANISLAV BRENČIČ:</speaker>

               <p>Hvala lepa za besedo. Mi smo kot poslanska skupina glavno in obširno že povedali v
               obravnavi predloga zakona v drugem branju, zato danes ne bomo dolgi.</p>
               <p>Veseli smo in zadovoljni, da se je z rešitvami, ki jih ta zakon prinaša, tudi
               vztrajalo v tretje branje. Rešitve so bile potrebne, lahko bi prišel predlagatelj že
               kar precej prej, ampak dobro je, da so tu. Kar se tiče področja obveznega
               zdravstvenega zavarovanja je to pozitiven ukrep in pričakujemo, da bopredlagatelj
               prišel tudi še s tistimi predlogi, ki čakajo podobno, kot so te rešitve čakale kot
               evidentno prisotne za reševanje. Prav nam je tudi to, da se ni nadalje odpiralo 8.
               člena predloga zakona. Tudi nekako predimenzioniran pristop zavarovalnic,
               kizavarujejo avtomobilska zavarovanja, kako močno bodo dodatno obremenjene premije v
               ta namen, je potihnil, ker je v skladu z zakonom o obveznem avtomobilskem zavarovanju
               premija v tem naslovu oblikovana v taki višini, ki pokriva vse te obveze, ki jih ta
               zavarovanja imajo do zavoda za zdravstveno zavarovanje. Res pa je, da bo nekaj več
               tolarjev ostalo v blagajni zavoda za zdravstveno zavarovanje in da se bodo nekatere
               pravice iz tega naslova tudi lažje uresničevale.</p>
               <p>Mi bomo podprli z veseljem tudi amandma k 1. členu, ki je dooblikovan tako, kot smo
               si tudi želeli. Hvala lepa.</p>
            </sp>
            <sp xml:id="SDZ3-Redna-31-2003-11-27.sp230">

               <speaker>PREDSEDNIK BORUT PAHOR:</speaker>

               <p>Kolegica Stopar bo predstavila stališče poslanskega kluba Liberalne demokracije in
               potem razumem bomo šli na razpravo poslank in poslancev.</p>
            </sp>
            <sp xml:id="SDZ3-Redna-31-2003-11-27.sp231">

               <speaker>STANISLAVA STOPAR:</speaker>

               <p>Hvala lepa za besedo, gospod predsednik in vsem lep dober večer ob zadnji točki
               dnevnega reda. V tretjem branju je pred nami predlog zakona o spremembah in
               dopolnitvah zakona o zdravstvenem varstvu in zdravstvenem zavarovanju. Predlog zakona
               prinaša tri poglavitne spremembe. Ne bom jih naštevala, ker jih poznamo v glavnem
               vsi. Eden od ciljem predloga zakona pa je tudi ureditev zavarovanja kmetov. V drugi
               obravnavi je bil na seji matičnega delovnega telesa k 1. členu sprejet amandma, ki v
               novem šestem odstavku določa, da se zavarovanci lahko prostovoljno odločijo za
               zavarovanje za zmanjšan obseg pravic. Pogoje za tako zavarovanje se določi v
               pravilniku, ki ga sprejme minister pristojen za zdravje.</p>
               <p>V pripravah na tretje branje tega zakona smo v Liberalni demokraciji Slovenije
               veliko pozornosti posvetili še vprašanju definiciji kmečkega gospodarstva, saj je
               bilo splošno mnenje, da je definicija kmečkega gospodarstva preširoka. Rešitve, ki
               jih skupaj s koalicijskimi partnerji predlagamo v amandmaju k drugi alinei 15. člena,
               pomenijo jasnejšo definicijo kmečkega gospodarstva, natančneje se določa, kdo so
               člani kmečkega gospodarstva in jim kot pogoj postavlja tudi upravljanje te dejavnosti
               kot edini ali glavni poklic. Rešitev tudi smiselno povezuje zadnja dva odstavka
               prejšnjega amandmiranega besedila predloga. Iz vseh naštetih razlogov pa sledi, da
               bomo poslanci Liberalne demokracije Slovenije podprli amandma k 1. členu in zakon.
               Hvala lepa.</p>
            </sp>
            <sp xml:id="SDZ3-Redna-31-2003-11-27.sp232">

               <speaker>PODPREDSEDNIK VALENTIN POHOREC:</speaker>

               <p>Hvala za razpravo. To so bila stališča poslanskih skupin.</p>
               <p>Prehajamo na razpravo poslank in poslancev. Pozival bom tiste, ki so navzoči. Silva
               Črnugelj želi razpravo? (Ne.) Franci Rokavec? Tone Anderlič? Od prijavljenih smo
               izčrpali razpravo poslank in poslancev. Zato zaključujem razpravo o predlogu zakona v
               celoti.</p>
               <p>Prehajamo na razpravo o posameznih amandmajih in členih. Imamo amandma k 1. členu.
               Vložile so ga poslanske skupine LDS, Združena lista, SLS in DeSUS. Dajem ta amandma k
               1. členu v razpravo. Želi kdo besedo? (Nihče.) Zaključujem tudi razpravo o členih in
               amandmaju. K členu 1 drugih amandmajev ni bilo. Ker ne želi nihče več razpravljati,
               zaključujem torej razpravo. 
                   Prehajamo na odločanje o vloženem amandmaju. Prosim za 
               pozornost. Smo pripravljeni? Glasujemo. Glasujemo. Se opravičujem. Ponovili bomo
               glasovanje. Glasujemo. Navzočih nas je 56. Za je glasovalo 52, nihče proti.</p>
               <p>(Za je glasovalo 52.) (Proti nihče.)</p>
               <p>Amandma je sprejet. Zakon je usklajen, ker nimam drugačne informacije. Sedaj bomo
               glasovali še o zakonu v celoti. Prehajamo torej na odločanje o zakonu v celoti.
               Prosim za pozornost! Glasujemo. Navzočih nas je 57, za je glasovalo 51, proti 5.</p>
               <p>(Za je glasovalo 51.) (Proti 5.)</p>
               <p>Zakon je sprejet.</p>
               <p>S tem prekinjam 31. sejo Državnega zbora Republike Slovenije, ki jo bomo nadaljevali
               jutri ob 10.00 uri. Vsem hvala za sodelovanje in lahko noč. <title>(SEJA JE BILA
                  PREKINJENA 27. NOVEMBRA 2003 OB 20.42 URI.) </title>
               </p>
            </sp>
         </div>
      </body>
   </text>
</TEI>
