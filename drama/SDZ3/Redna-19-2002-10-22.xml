<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ3-Redna-19-2002-10-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FA1A3BFC9C1BD5BDC1256C5D0047D1D1</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=FA1A3BFC9C1BD5BDC1256C5D0047D1D1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-19-2002-10-22.DZ" n="19">
               <name>Redna</name>
               <date when="2002-10-22"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-19-2002-10-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. seje</stage>
            <stage type="date">(22. oktober 2002)</stage>
            <stage type="chairman">Sejo je vodila Irma Pavlinič Krebs, podpredsednica državnega
               zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ3-Redna-19-2002-10-22.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 19. seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
                  poslanke in poslanci: Richard Beuermann za pričetek seje, Mihael Brejc, Vojko
                  Čeligoj, Roman Jakič, Branko Janc, Milan Kopušar do 15.00 ure, Franc Lenko, Jurij
                  Malovrh, Ivan Mamić, Alojz Peterle, Jožef Školč, Janko Veber in Cveta Zalokar
                  Oražem od 17.00 ure dalje.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O
                     EKSPLOZIVIH.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
                  dajem predstavniku vlade za dopolnilno obrazložitev predloga zakona. Dr. Rado
                  Bohinc, minister za notranje zadeve, izvolite.</p>
            </sp>
            <sp xml:id="SDZ3-Redna-19-2002-10-22.sp2">

               <speaker>DR. RADO BOHINC:</speaker>

               <p>Dobro jutro, spoštovane gospe poslanke in poslanci ter predsedujoča! To je druga
                  obravnava novega zakona o razstrelivih, ki nadomešča sedaj veljavni zakon o
                  prometu eksplozivnih snovi iz leta 1989 in zakon o eksplozivnih snoveh, vnetljivih
                  tekočinah, plinih in drugih nevarnih snoveh iz leta 1977. Skratka, gre za
                  nadomestitev predpisov, ki so bili izdani v povsem drugih okoliščinah in pred
                  precej časa. Hkrati gre za upoštevanje uredbe oziroma direktive Evropske unije
                  številka 15 iz leta 1993.</p>
               <p>Zakon na sistematičen in sodoben način, skladno z uredbo, ureja predvsem
                  proizvodnjo, promet in pa uporabo eksplozivov oziroma drugih tovrstnih nevarnih
                  snovi, pri čemer določa v skladu z evropskimi klasifikacijami terminologijo na tem
                  področju.</p>
               <p>Kar zadeva razprave v drugem branju, je vredno izpostaviti pobude v smislu
                  omejevanja nakupa oziroma uvoza oziroma pogojev za pridobitev dovoljenja za nakup
                  oziroma uvoz posebej za pravne osebe, fizične osebe in posebej za društva.
                  Ureditev, ki je sedaj predlagana, ki jo podpira odbor za notranjo politiko, je
                  takšna, da ostaja omejitev za nabavo enega kilograma smodnika in 1.500 netilk na
                  kos orožja v koledarskem letu za fizične osebe. In po tej ureditvi društva niso
                  upravičena za nakup smodnika kot sestavine in netilk kot sestavin za pripravo
                  eksplozivov.</p>
               <p>Dodana pa je v drugi obravnavi omejitev glede možnih nabav streliva v tujini, in
                  sicer je na podlagi dovoljenja za fizično osebo dopusten nakup največ 2 tisoč
                  kosov streliva na kos orožja za posamezno trimesečje. In pa posebej je vnesena v
                  zakon ureditev, po kateri lahko društvo v skladu s predpisi o društvu, ki je
                  registrirano za strelsko dejavnost ali za lov, dobi dovoljenje za nakup streliva v
                  tujini za potrebe društva. Z enim dovoljenjem je dovoljen nakup največ 36 tisoč
                  kosov streliva za posamezno trimesečje v koledarskem letu.</p>
               <p>To sta dve novosti, ki ju prinaša razprava v odboru za notranjo politiko v drugem
                  branju. In predlagatelj se s temi spremembami strinja. Predlagatelj tudi podpira
                  vse ostale amandmaje, ki jih je sprejel kot svoje odbor za notranjo politiko, in
                  predlaga državnemu zboru, da jih potrdi. Hvala lepa.</p>
            </sp>
            <sp xml:id="SDZ3-Redna-19-2002-10-22.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod minister, hvala lepa. Predlog zakona je obravnaval odbor za notranjo
                  politiko kot matično delovno telo. Prosim članico odbora, Cveto Zalokar Oražem, da
                  predstavi poročilo odbora. Izvolite.</p>
            </sp>
            <sp xml:id="SDZ3-Redna-19-2002-10-22.sp4">

               <speaker>CVETA ZALOKAR ORAŽEM:</speaker>

               <p>Dobro jutro vsem skupaj. Odbor državnega zbora za notranjo politiko je predlog
                  zakona o eksplozivih obravnaval 2. oktobra. Največ razprave se je odvijalo v zvezi
                  z 28. členom predloga zakona, pri katerem je bil vložen tudi amandma poslanskega
                  kolega Vučka. Predlagatelj je omenjenemu amandmaju nasprotoval. Kljub temu pa so
                  člani odbora z večino glasov menili in tudi odločili ter sprejeli amandma k 28.
                  členu zakona, saj so v nasprotju s predlagateljem menili, da nakup streliva s
                  predlagano ureditvijo ne bo legaliziran, saj je v skladu z zakonom o nadzoru
                  državne meje potrebno posebno dovoljenje za prenos streliva čez mejo.</p>
               <p>Upravna enota odloča potem o izdaji takega dovoljenja na podlagi diskrecijske
                  pravice. In ker so člani menili, da predlog zakona tega ne rešuje niti ne napotuje
                  na podzakonski predpis, je bilo to potrebno sanirati z omenjenim amandmajem.</p>
               <p>Prav tako so člani odbora tudi več časa posvetili vprašanju obveznega znanja
                  slovenskega jezika za osebe, ki opravljajo promet ali pa uporabljajo
                  eksplozive.</p>
               <p>Odbor je potem sprejel amandma, ki določa obvezno znanje slovenskega jezika le za
                  osebe, ki opravljajo promet z eksplozivi, saj gre pri tem za poslovanje s
                  strankami, medtem ko smo v odboru menili, da pri uporabi eksplozivov tovrstno
                  znanje slovenskega jezika ni potrebno.</p>
               <p>Tako lahko povem, da je odbor sprejel amandmaje poslanskega kluba LDS in
                  poslanskih skupin ZLSD, SLS, DeSUS k 12. in 41. členu. Odbor je, kot sem že
                  omenila, podprl tudi amandma poslanca Vučka, Dušana Vučka in pa amandmaje k 11. in
                  21. členu.</p>
               <p>S tem je odbor svoje delo opravil, sprejel tudi vse odločitve v zvezi z ostalimi
                  členi zakona in menil, da je zakon primeren za obravnavo.</p>
            </sp>
            <sp xml:id="SDZ3-Redna-19-2002-10-22.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Mnenje poslanske skupine
                  Socialdemokratske stranke bo predstavil gospod Pavel Rupar. Izvolite.</p>
            </sp>
            <sp xml:id="SDZ3-Redna-19-2002-10-22.sp6">

               <speaker>PAVEL RUPAR:</speaker>

               <p>Spoštovana predsedujoča, gospod minister, člani vlade, kolegice in kolegi!
                  Socialdemokratska stranka, poslanci se s predlaganimi amandmaji strinjamo. Omenil
                  bi le pripombo, oziroma razmislek do naslednje obravnave, pri predlogu, ki ga je
                  podala Lovska zveza Slovenije, da bi fizična oseba lahko posedovala oziroma
                  uvažala do 5 kg eksploziva. Zakaj se nam zdi to sporno? Predvsem zato, ker
                  ocenjujemo, da je 5 kg preveč in da bi lahko prihajalo do problemov pri
                  skladiščenju v domačem okolju oziroma kjerkoli bi že imeli ta eksploziv oziroma te
                  naboje shranjene.</p>
               <p>Ocenjujemo, da je kilogram resnično neživljenjski, da pa je 5 kg močno preveč,
                  ravno zaradi vzroka, ki sem ga povedal, in napovedujem vložitev amandmaja, da bi
                  našli neki kompromis, morda 2,5 kg. Sicer bomo zakon oziroma to obravnavo podprli.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil
                  gospod Franc Kangler. Izvolite.</p>
            </sp>
            <sp xml:id="SDZ3-Redna-19-2002-10-22.sp8">

               <speaker>FRANC KANGLER:</speaker>

               <p>Hvala. Poslanska skupina Slovenske ljudske stranke bo zakon podprla. V poslanski
                  skupini smo mnenja, da je potrebno zakon o eksplozivih na normativnem področju
                  urediti. Bil je zadnji čas, da se ta problematika, kar se tiče transporta,
                  skladiščenja in pridobivanja eksplozivnih snovi v Republiki Sloveniji, reši,
                  normativno reši in da na nek način pridemo do primerljive evropske zakonodaje, ki
                  bo tudi v Republiki Sloveniji to problematiko reševala. Pozdravljamo tudi 11.
                  člen, sprejet je bil amandma odbora, ki govori, da je za osebe, mlajše od 18 let,
                  prepovedano pridobivanje oziroma nabavljanje eksplozivnih snovi, predvsem mislimo
                  na pirotehnične izdelke. Sami se zavedamo, da pred novim letom in pred božičem
                  prihaja velikokrat do teh nezgod s pirotehničnimi sredstvi, predvsem med tistimi
                  osebami, ki niso usposobljene ali ne znajo ravnati s takšno pirotehnično
                  snovjo.</p>
               <p>Prav tako poslanska skupina podpira 28. člen in amandma, gospoda Vučka, ki je bil
                  sprejet v odboru za notranjo politiko, ki govori predvsem o pridobivanju
                  eksplozivnih snovi za civilne osebe, predvsem gre za posamezne člane strelskih in
                  lovskih društev. Tudi v naši poslanski skupini smo bili mnenja, da je 1 kg
                  smodnika nekoliko nizka vrednost oziroma teža za eno strelsko oziroma lovsko
                  organizacijo ali posameznega člana. Tolmačimo na ta način, da če sme lovec
                  posameznik v trgovini kupiti na orožni list 2 do 3.000 nabojev za strelsko
                  disciplino "trap" in če preračunamo tiste grame smodnika, ki so v tistih nabojih,
                  lahko ugotovimo, da gre tu za prek kilogram in nobene škode oziroma nobenega
                  pomisleka ne bi imeli, če bi v tem členu bilo mogoče 2 kilograma ali 3. Kajti vsi
                  tisti člani strelskih organizacij kakor tudi lovskih organizacij in posamezniki
                  imajo izkušnje in znajo ravnati s strelskih orožjem, s strelivom in eksplozivnimi
                  snovmi, saj so dobro poučeni, kako in na kakšen način morajo in smejo ločiti
                  eksploziv in strelivo od orožja, v posebej prirejenih omarah in prostorih.</p>
               <p>Zato, če bodo socialdemokrati vložili amandma k temu členu, bi k temu členu ta
                  amandma tudi podprli. Poslanska skupina Slovenske ljudske stranke bo podprla zakon
                  in vse ostale amandmaje oziroma člene, ki so bili sprejeti v odboru za notranjo
                  politiko.</p>
            </sp>
            <sp xml:id="SDZ3-Redna-19-2002-10-22.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavil
                  gospod Dušan Vučko. Izvolite.</p>
            </sp>
            <sp xml:id="SDZ3-Redna-19-2002-10-22.sp10">

               <speaker>DUŠAN VUČKO:</speaker>

               <p>Spoštovana podpredsednica, hvala za besedo. Spoštovane kolegice in kolegi,
                  spoštovani minister! Obstoječa zakonodaja s področja eksplozivov je nastala v
                  povsem drugačnih družbeno-ekonomskih in družbenih razmerah, kot jih poznamo danes.
                  Razlog za zakonsko spremembo je poleg zastarelih predpisov s tega področja tudi
                  potreba po uskladitvi obstoječe zakonodaje s pravnim redom Evropske unije.</p>
               <p>Poslanska skupina Liberalne demokracije Slovenije podpira predlog zakona, katerega
                  eden osnovnih ciljev je prenos zahtev direktive Evropske unije. Tako je osnovni
                  namen urediti prost pretok blaga, kamor sodijo eksplozivi za civilno uporabo, ob
                  upoštevanju varnostnih zahtev. Tako bodo po sprejetju tega zakona vsa eksplozivna
                  sredstva za civilno uporabo morala prestati zahtevna testiranja, preden se lahko
                  pojavijo na tržišču. V tem delu se zakon o eksplozivih naslanja na tehnično
                  zakonodajo, ki jo je Republika Slovenija s področja prostega pretoka blaga že
                  sprejela, in sicer z zakonom o tehničnih zahtevah za proizvodnjo in ugotavljanje
                  standardov skladnosti.</p>
               <p>V poslanski skupini smo poleg uresničevanja direktive Evropske unije poseben
                  poudarek namenili tudi varnosti in evidenci, ki naj bi se vzpostavila z
                  uveljavitvijo tega zakona. V tem duhu smo tudi predlagali nekatere amandmaje v
                  odboru, saj menimo, da je poleg uresničevanja omenjene direktive potrebno trg
                  eksplozivov, konkretneje streliva, liberalizirati in posledično zmanjšati sivo
                  cono pri pregledih nad uvozom streliva.</p>
               <p>Na področju prodaje streliva v Sloveniji imamo trenutno monopolno oziroma
                  oligopolno situacijo. Izbrana podjetja ponujajo strelivo po nekonkurenčnih cenah
                  in posamezniki, hierarhično gledano od reprezentance navzdol, so prisiljeni k
                  ilegalni nabavi in uvozu cenejšega in kvalitetnejšega streliva v tujini. To
                  področje nam predstavlja sivo cono in lahko le ugibamo, kolikšne količine streliva
                  se na tak način uvozijo v Slovenijo.</p>
               <p>Naš namen spremembe 28. člena je torej demonopolizacija trga s strelivom,
                  omogočanje ugodnejšega nakupa, tako glede na ceno kot na kvaliteto, streliva v
                  tujini. In posledično tudi konkurenčnejšo ponudbo v Sloveniji. Z liberalizacijo,
                  kot smo jo predlagali, skušamo vzpostaviti, kar ni nepomembno, evidenco in
                  zmanjšati tako imenovano sivo cono pregleda nad uvozom streliva.</p>
               <p>Predlaganje nabavne omejitve smo oblikovali po posvetovanju z nekaterimi
                  športniki, ki se ukvarjajo s strelsko dejavnostjo, lovci in ljubitelji strelskega
                  športa in tudi pri tem upoštevali evropsko direktivo, ki zagotavlja prost pretok
                  streliva in obenem ne ogroža javnega reda in miru ter varnostnih vprašanj.</p>
               <p>Predlog zakona v obliki, kot je danes pred vami, naša poslanska skupina podpira in
                  bo glasovala za sprejetje zakona o eskplozivih.</p>
            </sp>
            <sp xml:id="SDZ3-Redna-19-2002-10-22.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
                  gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-19-2002-10-22.sp12">

               <speaker>ZMAGO JELINČIČ PLEMENITI:</speaker>

               <p>Lep pozdrav vsem skupaj. Slovenska nacionalna stranka bo podprla ta zakon, čeprav
                  imamo nanj kar nekaj pripomb. Predvsem mislim, da je delitev pirotehničnih
                  sredstev napačna in nesmiselna.</p>
               <p>Namreč pirotehnična sredstva oziroma pirotehnične izdelke bi morali deliti
                  drugače. Prvič na pirotehnične izdelke za civilno uporabo, pirotehnične izdelke za
                  tehnično uporabo oziroma namene in pa pirotehnične izdelke za vojaške namene.</p>
               <p>Če se morda gospodje iz ministrstva ne zavedajo, je treba vedeti, da se pri
                  geoloških raziskavah uporabljajo posebni pirotehnični izdelki, ki niso na prostem
                  trgu, ne tako ne drugače, in ne grejo v nobenega od tistih razredov, ki so jih
                  predlagali.</p>
               <p>Dalje pa bi pirotehnične izdelke za civilno uporabo delili na štiri kategorije.
                  Prvi razred, to so izdelki, ki so primerni za uporabo v notranjosti stanovanjskih
                  prostorov. Drugi razred, ki so primerni za uporabo zunaj stanovanjskih prostorov,
                  v stanovanjskih naseljih. Tretji razred, izdelki, ki so primerni za uporabo v
                  velikih odprtih prostorih. In četrti razred so izdelki, ki niso v prosti prodaji
                  in so namenjeni profesionalni uporabi za izvedbo velikih ognjemetov.</p>
               <p>Tako imajo urejeno zakonodajo države Evropske unije, ki se nanje mi tako radi
                  izgovarjamo.</p>
               <p>Potem v 28. členu je nesmiselno omejevati lovcem nabavo smodnika do višine enega
                  kilograma in pa do 1500 metilk. Če nekdo dela "reloading" municijo oziroma če sam
                  polni municijo za športne prireditve, lahko zagotovim, na eni športni prireditvi
                  se porabi od 3 do 6 tisoč nabojev na posameznega tekmovalca. S tem seveda, da za
                  treninge tukaj ne moremo niti govoriti. In vendar tukaj omejujemo nakup fizičnim
                  osebam do, tudi v 2. točki, ko se govori, največ 2 tisoč kosov streliva.</p>
               <p>Naslednje leto bo Slovenija organizirala mednarodno tekmovanje, kjer bo preko 300
                  tekmovalcev iz vsega sveta, v Krškem. Kaj bomo rekli, da ne smemo imeti nabojev
                  slovenski tekmovalci zaradi tega, ker nam bo zakon to omejeval? Ali bomo šli v
                  goljufanje, švercanje in pa kršenje zakonodaje. Mislim, da so to zelo
                  neživljenjski členi. Še posebej pa ne vem, zakaj bi morali v tem zakonu
                  obravnavati nakup streliva, kajti mislim da to bolj sodi v zakon o orožju, ki
                  potrebuje nekaj manjših sprememb, in ta sprememba bi sodila tudi tja notri.</p>
               <p>Strelivo, ki ga lahko vtaknemo notri v zakon o razstrelivih, je lahko samo tisto,
                  ki se uporablja za specialne namene, recimo za streljanje morskih psov, kjer gre
                  za dinamitne patrone. To je pripomba k 30. in na 31. členu.</p>
               <p>Pri 36. členu je tretji odstavek nesmiseln, ko piše, da je uporaba pirotehničnih
                  izdelkov razreda 1 in 2 prepovedana v strnjenih stanovanjskih naseljih, v zgradbah
                  in vseh zaprtih prostorih. Če bi gospodje pogledali, kaj se dobi na trgu v
                  Evropski uniji, bi videli, da je cela vrsta pirotehničnih izdelkov namenoma
                  narejena za uporabo v zaprtih prostorih. Tako recimo pirotehnični izdelki tipa
                  Vulkan, poleg tega pa tudi ne bi v Sloveniji mogli izvesti nobene javne
                  prireditve, na kateribi lahko sodelovala katerakoli svetovno znana pop skupina,
                  kajti na vseh koncertih se uporabljajo pirotehnični efekti.</p>
               <p>Skratka, poleg tega imam še pripombe k 50. členu, k 5. točki prvega odstavka,
                  vendar pa, kot kaže, mi zmanjkuje časa. Tukaj smo zopet pri tisti bedasti določbi
                  tega novega bedastega poslovnika, ki ne omogoča razprave o zadevah, ki so zelo
                  pomembne, zelo življenjskega pomena za to, da bo zakon zaživel, kajti drugače bo
                  treba še enkrat govoriti o zakonu, ko bomo vložili zakon o spremembi zakona in
                  popravili velike neumnosti, ki so v tem zakonu. Hvala.</p>
            </sp>
            <sp xml:id="SDZ3-Redna-19-2002-10-22.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam besedo gospe Zupanovi, spoštovane kolegice in kolegi, nov
                  poslovnik seveda tudi omogoča spreminjanje zakonov v drugi obravnavi. In sicer,
                  pet dni pred sejo zbora je bil čas za vložitev amandmajev tudi k temu zakonu, tako
                  da ne bi polemizirali. Možnost je dal poslovnik tudi. Besedo dajem poslanki Majdi
                  Zupan za predstavitev stališč poslanske skupine Nove Slovenije. Izvolite, gospa
                  Majda</p>
            </sp>
            <sp xml:id="SDZ3-Redna-19-2002-10-22.sp14">

               <speaker>MAJDA ZUPAN:</speaker>

               <p>Hvala lepa za besedo. Spoštovani gospod minister, predstavniki vlade, spoštovani
                  zbor! Predlog zakona o eksplozivih, ki ga imamo na poslanskih klopeh - eksplozivi
                  so stari skoraj toliko kot človeštvo in zanimivi zlasti zaradi svojih lastnosti za
                  različne vrste kriminalcev. To je tema, ki jo obravnava zakonodaja, vendar je
                  nastajala v drugačnih razmerah in na drugačnih pravnih temeljih. Tudi vstopanje
                  Slovenije v Evropsko unijo in s tem direktiva iz leta 1993 nas sili v sprejem
                  novega zakona, seveda pa tudi sodobne zahteve in kriteriji glede usposobljenosti,
                  izobrazbe ter odgovornosti vseh subjektov, ki delajo z eksplozivi.</p>
               <p>Glavna ideja, ki je pri pripravi novega zakona vodila predlagatelje, je bila
                  liberalizacija trga, pri čemer pa upamo, da so se zavedali, da je potrebno prav
                  zaradi zaščite potrošnikov postaviti v ospredje upoštevanje varnostnih zahtev.
                  Zato so proizvajalci dolžni eksplozive, preden jih postavijo na police trgovin,
                  poslati na vrsto preizkusov, s katerimi naj se dokažejo karakteristike s področja
                  kemijsko-fizikalne, minersko-tehnične ter varnostne komponente.</p>
               <p>Zaradi zagotavljanja kakovosti je predpisano testiranje v neodvisnih
                  laboratorijih, ki morajo preverjati in zagotavljati kvaliteto, po postopku
                  ugotavljanja skladnosti, pri čemer je takšen proizvod označen s certifikatom.</p>
               <p>Posebno področje v tem zakonu je področje pirotehničnih izdelkov, s katerimi se
                  večina državljank in državljanov sreča ob koncu leta ob praznovanju novega leta.
                  Anketa, sama anketa, ki je bila izvedena, kaže, da domača javnost smatra, da naj
                  se uporaba petard prepove. Nesreče, ki smo jim vsako leto priča, zlasti pa med
                  otroki, kažejo na to, da je potrebno v tej smeri tudi nekaj ukreniti. Vendar
                  predlagatelj v predlogu zakona ne predvideva prepovedi pokajočih petard, z
                  obrazložitvijo, da nobena od naših sosed ne pozna takšnih prepovedi. In kaže tudi
                  na to, da možnosti dodatne obdavčitve pokajočih pirotehničnih izdelkov ministrstvo
                  za finance ni dalo zelene luči.</p>
               <p>V poslanski skupini Nove Slovenije podpiramo predlog zakona, saj menimo, da je
                  potreben, predvsem, da so na ta način zagotovljene varnostne zahteve in v tej luči
                  tudi vidimo našteti pogoj aktivnega znanja slovenskega jezika, v četrti alinei
                  prvega odstavka 11. člena.</p>
               <p>Upamo in menimo, da različna tekmovanja - biatlonska so in vrsta drugih, niso v
                  tem smislu okrnjena, saj lahko uvažajo strelivo v neomejenih količinah na podlagi
                  vloge. Kaj pa lovska organizacija? Po informacijah predlagatelja le-ta v tem
                  smislu ni dala nobene vloge. Vsekakor so pa zanimivi amandmaji k 28. členu, s
                  katerim poslanec povečuje za fizično osebo z enim dovoljenjem dovoljeno nabavo 1
                  kg smodnika in 1.500 netil za kos orožja za trimesečje, medtem ko predlagatelju po
                  prvotnem predlogu zadostuje takšna nabava za celo leto, društvu pa omogoča nakup
                  streliva največ 36.000 kosov v trimesečju.</p>
               <p>Sprašujemo se, ali takšna rešitev res pomeni demonopolizacijo trga s strelivom.
                  Mogoče pa bo na ta način med drugim tudi manj medvedov. Hvala lepa.</p>
            </sp>
            <sp xml:id="SDZ3-Redna-19-2002-10-22.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Slišali smo stališča poslanskih skupin. Ker k dopolnjenemu predlogu
                  zakona ni bilo vloženih amandmajev, ni možna razprava o členih. Zato razpravo zaključujem
                  in s tem tudi drugo obravnavo predloga zakona.</p>
               <p>V skladu s 139. členom poslovnika bo zbor tretjo obravnavo predloga zakona opravil
                  v petek, 25.10.2002.</p>
               <p>S tem prekinjam to točko dnevnega reda in ob 10.35 uri bomo nadaljevali z
                  obravnavo 3. točke dnevnega reda, to je drugo obravnavo predloga zakona o
                  spremembah in dopolnitvah zakona o detektivski dejavnosti.</p>
               <p>Hvala lepa. Nadaljujemo ob 10.35 uri.</p>
               <stage>(Seja je bila prekinjena ob 10.28 uri in se je nadaljevala ob 10.36 uri.)</stage>
            </sp>
            <sp xml:id="SDZ3-Redna-19-2002-10-22.sp16">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane!</p>
               <p>Prehajamo na <title>3. TOČKO DNEVNEGA REDA - DRUGA OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O DETEKTIVSKI DEJAVNOSTI.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
                  dajem predstavniku vlade za dopolnilno obrazložitev predloga zakona. Dr. Rado
                  Bohinc, minister za notranje zadeve, izvolite.</p>
            </sp>
            <sp xml:id="SDZ3-Redna-19-2002-10-22.sp17">

               <speaker>DR. RADO BOHINC:</speaker>

               <p>Spoštovani! Predlagamo za drugo obravnavo zakon o spremembah in dopolnitvah zakona
                  o detektivski dejavnosti. S to novelo se usklajuje regulativa s tega področja s
                  pogajalskimi izhodišči, ki so bila sprejeta za vstop Slovenije v Evropsko
                  unijo.</p>
               <p>Najpomembnejši del novele je prav ta evropski, kjer se predlagajo dopolnitve 10.
                  člena zakona, in sicer gre za položaj tujega detektiva, ki opravlja detektivsko
                  dejavnost v treh različnih možnih inačicah, torej pod nazivom detektiv z veljavno
                  licenco, ki jo izda detektivska zbornica Republike Slovenije, ali kot tuj
                  detektiv, ki opravlja detektivsko dejavnost pod poklicnim nazivom iz lastne
                  države, ali pa kot tuj detektiv, ki opravlja zgolj posamezno detektivsko storitev.
                  Vse te tri možne situacije so poslej z dopolnitvijo 10. člena urejene.</p>
               <p>Sicer pa so, kot smo že predstavili v prvi obravnavi, cilji predlagane novele tudi
                  naslednji, najkrajše: uskladitev tega zakona z zakonom o varstvu osebnih podatkov,
                  potem bolj jasna določitev meja opravljanja detektivske dejavnosti oziroma
                  področja dela detektivov, nadalje izboljšanje kakovosti detektivske dejavnosti,
                  vzpostavitev učinkovitega nadzora nad zakonitostjo dela detektivov oziroma nad
                  načinom opravljanja detektivske dejavnosti, pričemer naj posebej rečem, da
                  vzpostavljamo posebno zvrst inšpekcije, to je inšpektorja za zasebno varstvo, in
                  pa cilj je tudi zagotovitev zakonitega izvajanja detektivske dejavnosti in
                  preprečevanje tako imenovanega nelojalnega oziroma črnega izvajanja detektivske
                  dejavnosti.</p>
               <p>Predlagatelj podpira amandmaje, ki jih je prevzel odbor za notranjo politiko.
                  Večinoma gre za amandmaje spoštovanega poslanca Vučka oziroma amandmaje, ki so
                  bili pripravljeni na podlagi predloga zakonodajno-pravne službe parlamenta. Gre za
                  naslednje, da jih kratko predstavim.</p>
               <p>Opredelitev tako imenovanega instančnega nadzora, kjer postane ministrstvo za
                  notranje zadeve pritožbeni organ za odločitve detektivske zbornice; tu smo
                  upoštevali postopek po zakonu o splošnem upravnem postopku in pa tudi uskladili
                  roke za pritožbe na odločitve detektivske zbornice.</p>
               <p>Naslednja novost oziroma amandma je, da je iz zakona odstranjena diskrecijska
                  pravica detektivske zbornice, da odloča, katera oseba je vredna zaupanja za
                  opravljanje detektivske dejavnosti. Torej o posebnem pogoju za pridobitev
                  licence.</p>
               <p>Naslednja novost, torej amandma je konkretizacija razlogov za odvzem licence
                  detektiva v primeru obsodbe, pravnomočne obsodbe za kaznivo dejanje, ki se
                  preganja po uradni dolžnosti, z nepogojno kaznijo več kot 6 mesecev. In pa
                  konkretizacija vsebine obvestila oziroma postopka priglasitve opravljanja
                  posamezne detektivske storitve, če gre za detektiva iz države članice Evropske
                  unije, ki želi opravljati posamezno detektivsko storitev.</p>
               <p>Še dve novosti iz amandmajev odbora za notranjo politiko. Prva skupina se nanaša
                  na dopolnitev kazenskih določb. V bistvu gre za povišanje kazni za prekrške, ki se
                  storijo pri opravljanju detektivske dejavnosti, s prej predlaganih najmanj 50
                  tisoč na poslej najmanj 150 tisoč. In pa določeno je prehodno obdobje, nekoliko
                  drugače, za izvedbo strokovnih izpitov za inšpektorje. Tu se rok podaljšuje s prej
                  predlaganega enega leta na poslej 2 leti. In podaljšuje se tudi rok za prehod na
                  sistem samofinanciranja pri detektivskih zbornicah s prejšnjih 6 mesecev na sedaj
                  eno leto.</p>
               <p>Skratka te amandmaje predlagatelj podpira.</p>
               <p>Želel bi se pa opredeliti še do enega amandmaja, in sicer amandmaja poslanske
                  skupine Socialdemokratske stranke k 3. členu predloga zakona. Predlog je za
                  spremembo 4. točke prvega odstavka 8. člena veljavnega zakona, za širjenje
                  konkurenčne klavzule oziroma za dodatno zakonsko omejevanje pravice do opravljanja
                  detektivske dejavnosti .../Opozorilni znak za konec./... V tem delu mi tega
                  amandmaja ne podpiramo.</p>
            </sp>
            <sp xml:id="SDZ3-Redna-19-2002-10-22.sp18">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod minister, hvala lepa.</p>
            </sp>
            <sp xml:id="SDZ3-Redna-19-2002-10-22.sp19">

               <speaker>DR. RADO BOHINC:</speaker>

               <p>Hvala lepa.</p>
            </sp>
            <sp xml:id="SDZ3-Redna-19-2002-10-22.sp20">

               <speaker>PODPREDSEDNICA IRMA PAVLINIČ KREBS:</speaker>

               <p>Vendarle, to možnost bo vlada ob amandmaju, ker ga je poslanska skupina vložila,
                  imela še ob obravnavi amandmaja. Hvala lepa. Predlog zakona je obravnaval odbor za
                  notranjo politiko kot matično delovno telo. Prosim člana odbora, Dušana Vučka, da
                  predstavi poročilo odbora. Izvolite.</p>
            </sp>
            <sp xml:id="SDZ3-Redna-19-2002-10-22.sp21">

               <speaker>DUŠAN VUČKO:</speaker>

               <p>Hvala za besedo. Spoštovana podpredsednica, kolegice, kolegi!</p>
               <p>Odbor državnega zbora Republike Slovenije za notranjo politiko je na svoji 25.
                  redni seji dne 2.10. kot matično delovno telo obravnaval predlog zakona o
                  spremembah in dopolnitvah zakona o detektivski dejavnosti, ki ga je državnemu
                  zboru Republike Slovenije v obravnavo in sprejem predložila vlada Republike
                  Slovenije.</p>
               <p>V dopolnilni obrazložitvi je predlagatelj pojasnil, da je osnovni cilj spremembe
                  in dopolnitve zakona o detektivski dejavnosti odpravljanje administrativnih in
                  pravnih ovir za opravljanje detektivske dejavnosti v Republiki Sloveniji za
                  državljane iz držav Evropske unije, kar je v skladu s sprejetimi pogajalskimi
                  izhodišči za vstop Republike Slovenije v Evropsko unijo.</p>
               <p>K predlogu zakona je podala pisno mnenje tudi komisija državnega sveta za
                  politični sistem, v katerem je predlog zakona načeloma podprla s pripombo, naj se
                  ta spremeni tako, da se detektiv v primeru, ko zbira informacije, katerih ni
                  upravičen zbirati, kaznuje s sankcijo trajnega odvzema licence in ne le z denarno
                  kaznijo, kot je predvideno v predlaganem predlogu zakona.</p>
               <p>Člani so se do tega predloga opredelili posredno s tem, ko niso predlagali
                  spremembe v skladu s pripombo komisije. Člani odbora so v zvezi z novim pogojem za
                  opravljanje detektivske dejavnosti, ki določa, da mora biti detektiv vreden
                  zaupanja za opravljanje detektivske dejavnosti, menili, da se pri presoji
                  izpolnjevanja tega pogoja ne sme prepustiti zbornici diskrecijsko odločanje.</p>
               <p>Odbor je sprejel naslednje amandmaje, in sicer amandmaje poslanskega kluba
                  Liberalne demokracije Slovenije in poslanskih skupin Združene liste socialnih
                  demokratov, Slovenske ljudske stranke in stranke DeSUS k 1., 3., 14. in 15. členu,
                  potem amandmaje poslanca Dušana Vučka k 1., 9. in 19. členu, prav tako pa je
                  oblikoval svoj amandma, in sicer k 3., 5., 10., 13., 14., 16., 20. in 21.
                  členu.</p>
            </sp>
            <sp xml:id="SDZ3-Redna-19-2002-10-22.sp22">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. sledi predstavitev stališč poslanskih skupin. Mnenje poslanske skupine
                  Socialdemokratske stranke Slovenije bo predstavil gospod Pavel Rupar.
                  Izvolite.</p>
            </sp>
            <sp xml:id="SDZ3-Redna-19-2002-10-22.sp23">

               <speaker>PAVEL RUPAR:</speaker>

               <p>Hvala lepa. Spoštovana predsedujoča, gospod minister, člani vlade, kolegice in
                  kolegi!</p>
               <p>Kako nesmiselno neživljenjski je poslovnik, smo videli ravno pred nekaj minutami,
                  ko je gospa predsedujoča, sicer povsem v skladu s poslovnikom, neusmiljeno
                  prekinila gospoda ministra. Na odgovor iz njegovih ust sem čakal do konca, pa
                  vendar nisem slišal njegovega stališča o vloženem amandmaju, na katerega bi rad v
                  imenu poslanske skupine Socialdemokratske stranke tudi podal morda kakšno misel
                  več. Moram reči, da vso kritiko na poslovnik, ki je po moji oceni poslovnik za
                  kvalificirane lenuhe, ki opravljajo malo obrt, izkoriščajo popoldanski počitek in
                  malo pridejo tudi v državni zbor delat. Se opravičujem, ker sem zavil iz teme ven,
                  ampak se mi zdi to totalen absurd.</p>
               <p>Spoštovane kolegice in kolegi, poslanska skupina Socialdemokratske stranke...,
                  gospod Anderlič, jaz prosim, če se smejete samemu sebi. Jaz nisem podprl tega
                  poslovnika...</p>
            </sp>
            <sp xml:id="SDZ3-Redna-19-2002-10-22.sp24">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, mir v dvorani.</p>
            </sp>
            <sp xml:id="SDZ3-Redna-19-2002-10-22.sp25">

               <speaker>PAVEL RUPAR:</speaker>

               <p>...se pa, prosim, pojdite smejat tja, da ne boste motili tistih, ki imamo drugo
                  službo za opravljati.</p>
            </sp>
            <sp xml:id="SDZ3-Redna-19-2002-10-22.sp26">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Rupar, lepo prosim, predstavite stališče poslanske skupine.</p>
            </sp>
            <sp xml:id="SDZ3-Redna-19-2002-10-22.sp27">

               <speaker>PAVEL RUPAR:</speaker>

               <p>Gospa, z veseljem, če mi bo dal mir. Socialdemokratska stranka bo zakon o
                  detektivski dejavnosti podprla le v primeru, če bo izglasovan amandma, ki smo ga
                  vložili k 8. členu 4. točke v prvem odstavku in ga poimenovali nekako z vsebino
                  tako, da bi tistim, ki so opravljali službe pooblaščenih uradnih oseb,
                  obveščevalno-varnostnih služb pred 15.5.1990 in v zadnjih petih letih, ne mogli
                  podeliti licence ministrstva za notranje zadeve oziroma obveščevalnih služb, torej
                  da bi se ti črtali.</p>
               <p>Obrazložitev je preprosta. Menimo, da mora biti pridobitev licence za opravljanje
                  detektivske dejavnosti onemogočena vsem tistim osebam, ki so bile v bivši
                  Jugoslaviji v protiobveščevalnih in varnostno-obveščevalnih službah, ker tako
                  ureditev pozna večina srednje- in vzhodnoevropskih držav. S tem amandmajem pa bi
                  tudi podaljšali rok, ki mora preteči od opravljanja nalog pooblaščenih uradnih
                  oseb ministrstva za notranje zadeve ali obveščevalno-varnostnih služb, z dveh na
                  pet let, ker obstoječa omejitev ne predstavlja zadostne varnosti, da te osebe ne
                  bi izkoristile pridobljenih informacij v svoji dejavnosti proti osebam, ki jih v
                  detektivski dejavnosti obravnavajo.</p>
               <p>Še enkrat poudarjam, torej upamo, da bo ta amandma sprejet razumno. Potem lahko
                  napovem tudi podporo poslanske skupine Socialdemokratske stranke k temu zakonu.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp28">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dolžna sem vam, gospod Rupar, dati pojasnilo. Gospod minister je
                  predstavil stališče, dopolnilno obrazložitev predloga zakona. O amandmaju, ki ga
                  je korektno vaša poslanska skupina vložila, bomo imeli po prijavljenem času
                  poslanskih skupin možnost razpravljati v nadaljevanju, in sicer 10, 20, 30, 35, 38
                  minut, in v okviru tega časa se je vlada priglasila z 10 minutami. Mislim, da bo
                  ob enem amandmaju k 3. členu lahko v okviru 38 minut, kolikor jih imamo na
                  razpolago, zelo korektno opravljena predstavitev, tako vlade in tudi vas, ki ste
                  predlagatelji tega zakona. In o samem amandmaju bomo opravili razpravo. Mislim, da
                  ni potrebno - bila sem dolžna pojasniti, da ni kratena pravica razprave o
                  amandmajih v okviru tega zakona, ki ga obravnavamo.</p>
               <p>Mnenje poslanske skupine Slovenske ljudske stranke bo predstavil gospod Franc
                  Kangler. Izvolite.</p>
            </sp>
            <sp xml:id="SDZ3-Redna-19-2002-10-22.sp29">

               <speaker>FRANC KANGLER:</speaker>

               <p>Hvala za besedo. Poslanska skupina Slovenske ljudske stranke bo podprla predlog
                  zakona o spremembah in dopolnitvah zakona o detektivski dejavnosti.</p>
               <p>Mnenja smo, da gre predvsem za občutljiv zakon, ki daje normativno dejavnost
                  zasebnikom, detektivskim agencijam in zasebnikom. Zelo pomembne so naloge in
                  dejavnost zbornice pri samem odvzemu z odločbo izdane licence in mislimo, da je to
                  dovolj dobro v tem členu obdelano.</p>
               <p>Podpiramo tudi člene, ki dajejo tujcem, zasebnim detektivom in tistim, ki imajo
                  kakorkoli izdano dovoljenje, da opravljajo to dejavnost tudi na našem območju,
                  vendar pri vstopu Slovenije v Evropsko unijo je potrebno tudi normativno urediti,
                  da naj tu velja načelo vzajemnosti. To pomeni, da tudi našim ljudem, ki se
                  ukvarjajo s to dejavnostjo, morajo biti omogočene in dane tiste naloge, kot v
                  drugih državah, ki tvorijo Evropsko, in unijo enake možnosti.</p>
               <p>Kar se tiče inšpekcijskega nadzora, smo v poslanski skupini Slovenske ljudske
                  stranke mnenja, da ima pristojnost v 22. členu minister, ki predpiše način
                  opravljanja inšpekcij. Tu smo mnenja, da bo minister s svojim podzakonskim aktom
                  lahko temeljito in zakonito uredil inšpekcijski nadzor nata način, da bo te
                  dejavnosti, ki jih opravljajo zasebniki, ki na neki način hodijo po meji
                  zakonitosti, kar se tiče zbiranja podatkov - nam je vsem jasno, da ta dejavnost
                  lahko zelo posega v človekove pravice in velikokrat hodijo posamezniki, ki
                  opravljajo te naloge in dejavnosti detektivov, po mejah zakonitosti. Tu apeliramo
                  na ministra kot poslanska skupina, da temeljito pripravi, v skladu z 22. členom,
                  predpis, ki opredeljuje način in zakonitost izvedbe inšpekcijskega nadzora.</p>
               <p>Seveda, kar se tiče kazenskih sankcij v 19. členu za storitve prekrškov, ki jih
                  opravljajo posamezne detektivske agencije in detektivi, smo pa mnenja, da so
                  veliko veliko premajhne. Če nekdo stori prekršek iz te dejavnosti in kljub temu,
                  da so bili na odboru za notranjo politiko sprejeti amandmaji, ki so nekoliko
                  povišali kazni, najmanj na 150.000 tolarjev - poglejte zakon o prometni varnosti
                  in nekatere druge zakone, ki za pravne osebe predpisuje kazen preko 1 milijon
                  tolarjev ali več. Mislim, da bi tudi na tem področju morali, mislim da gre za
                  pravne osebe in kot agencije bi morali nositi večje odgovornosti in pasti pod
                  večno kazensko sankcijo, kar se tiče denarnih kazni.</p>
               <p>Seveda je nazadnje, in tudi sam bom razpravljal o amandmaju poslanske skupine
                  socialdemkratov, naše mnenje, da bi bil primeren tak amandma, da ga podpremo.
                  Razloge, zakaj bi takšen amandma podprli, bom pa dal kasneje v razpravi o samem
                  amandmaju.</p>
               <p>Pomembno je pri tem zakonu, da na neki način dajemo možnost - in človek velikokrat
                  dobi občutek, da slovenski detektivi in detektivske agencije so premalo
                  nadzorovane. Zakaj? Pri tehnologiji, ki se pojavlja na tržišču in v prosti
                  prodaji, bi lahko človek trdil ali dobil večkrat občutek, da se ti ljudje, ki se
                  ukvarjajo s takšno ali drugačno detektivsko dejavnostjo, lahko poslužujejo takšne
                  tehnologije, kot jo imajo nekatere obveščevalne službe v Republiki Sloveniji ali
                  bodisi slovenska policija. Bistveno lahko posegajo s takšno tehnologijo na
                  področje človekovih pravic. Na tem področju pa nimamo nekaterih zakonitih načel ki
                  bi omogočala nekaterim organom v državi Republiki Sloveniji, da bi temeljito na
                  tem področju kontrolirali detektivske agencije in posamezne detektive in njihovo
                  dejavnost. Občutek dobimo, da imamo tretjo paraobveščevalno službo. Danes lahko
                  povemo, danekemu velikemu podjetju, ki želi v Republiki Sloveniji kupiti takšno
                  ali drugačno podjetje, ni problem plačati detektivski agenciji, da na področju
                  gospodarstva spremlja podatke o nekem podjetju z nekaterimi pripomočki, če smem
                  pod narekovaji dejati, posebnimi ukrepi ali metodami, ki so danes na tržišču.</p>
               <p>Vprašujem se, in zelo zanimivo bi bilo, kdo bo pa to kontroliral. In uspešen je
                  tisti detektiv ali znan med slovensko javnostjo, ki se na nek način pogojno tega
                  poslužuje.</p>
               <p>Zato bomo mi zakon podprli. In še enkrat apeliramo .../Opozorilni znak za
                  konec./... na ministra, da v skladu z 22. členom temeljito pripravi podzakonski
                  akt, kar se tiče samega nadzora nad detektivsko dejavnostjo.</p>
            </sp>
            <sp xml:id="SDZ3-Redna-19-2002-10-22.sp30">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavil
                  gospod Dušan Vučko. Izvolite.</p>
            </sp>
            <sp xml:id="SDZ3-Redna-19-2002-10-22.sp31">

               <speaker>DUŠAN VUČKO:</speaker>

               <p>Hvala za besedo, podpredsednica. Spoštovane kolegice, kolegi!</p>
               <p>S sprejemom zakona o detektivski dejavnosti leta 1994 je bila zapolnjena pravna
                  praznina na področju pravne ureditve tako imenovane zasebne preiskovalne
                  dejavnosti za potrebe pravnih in fizičnih oseb. Detektivska dejavnost je postala v
                  naši državi nova komercialna, pridobitna dejavnost, ki se vse bolj uveljavlja,
                  zlasti v poslovnem svetu.</p>
               <p>S spremembami in dopolnitvami zakona se sedaj odpravlja ta razkorak med dejanskim
                  in normativnim, kajti razvoj detektivske dejavnosti v Republiki Sloveniji je že
                  presegel veljavno zakonsko ureditev iz leta 1994.</p>
               <p>Detektivi opravljajo detektivsko dejavnost kot svoboden poklic, bodisi
                  individualno ali v detektivski družbi. Za ustanovitev detektivske družbe sta
                  najpomembnejša pravna vira zakon o gospodarskih družbah in zakon o detektivski
                  dejavnosti.</p>
               <p>V poslanski skupini Liberalne demokracije Slovenije menimo, da je predlagatelj v
                  predlaganem zakonu poskrbel za uskladitev zakona z zakonom o varstvu osebnih
                  podatkov in jasneje določil mejo opravljanja detektivske dejavnosti. Detektivi
                  imajo posebno zakonsko urejen položaj, ki jim nudi določene pristojnosti, zato
                  sami ne morejo presojati, kaj je pri opravljanju te dejavnosti dovoljeno in kaj
                  ne.</p>
               <p>V naši poslanski skupini smo skladno s tem dejstvom proučili predlagani zakon in
                  predlagali tudi nekatere amandmaje. Ker menimo, da se detektivi pri svojem delu
                  ukvarjajo tudi z informacijami in podatki, ki so zaupne narave za posameznike ali
                  podjetja, smo predlagali amandmaje, ki na primer jemljejo detektivski zbornici
                  diskrecijo, diskrecijsko pravico odločati, kdo je lahko detektiv, in zvišali
                  nekatere kazni za posameznike, ki bodo kršili določila tega zakona.</p>
               <p>Menimo, da je predlagani zakon primeren za sprejetje in da bo posledično vplival
                  na izboljšanje kakovosti opravljanja detektivske dejavnosti, omogočil bo zakonsko
                  podlago za učinkovit nadzor nad zakonitostjo dela detektivov ter zagotovil tudi
                  zakonito izvajanje detektivske dejavnosti v Republiki Sloveniji.</p>
               <p>Zaradi vseh teh razlogov bomo v poslanski skupini zakon podprli.</p>
            </sp>
            <sp xml:id="SDZ3-Redna-19-2002-10-22.sp32">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
                  gospod Bogdan Barovič. Izvolite.</p>
            </sp>
            <sp xml:id="SDZ3-Redna-19-2002-10-22.sp33">

               <speaker>BOGDAN BAROVIČ:</speaker>

               <p>Hvala lepa, predsedujoča. Kolegice, kolegi! V Slovenski nacionalni stranki
                  ocenjujemo, da je priprava na kakršenkoli zakon, med drugim tudi konkretno
                  detektivski, zakon o detektivski dejavnosti, na osnovi obstoječega poslovnika, to
                  moram povedati, neprimerna. Ker kljub temu, da povečuje pristojnosti poslancev v
                  matičnem delovnem telesu, kjer se pravzaprav opravi prva obravnava, je nemogoče
                  potem karkoli storiti v drugi obravnavi. Kakorkoli že sam sem bil v imenu
                  Slovenske nacionalne stranke na odboru za notranjo politiko, kjer smo posebno
                  pozornost, vsaj v Slovenski nacionalni stranki, namenili 2. členu, ki govori o
                  financiranju detektivske zbornice. Slovenska nacionalna stranka je nasprotovala in
                  nasprotuje črtanju dela 3. člena, ki je predlagano in tudi sprejeto v obliki
                  amandmaja in bo predloženo danes.</p>
               <p>Še posebno pozornost pa v Slovenski nacionalni stranki dajemo, in seveda tudi
                  kolegi in kolegice v državnem zboru, 16. členu, ki govori pravzaprav o zavarovanju
                  pravnega reda naše države. V vseh svojih dodatnih in dograjenih členih a/, b/, c/,
                  č/, d/ in e/. Sam sem prepričan in tudi v Slovenski nacionalni stranki smo
                  prepričani, da so določeni elementi, ki so z mogočim, mogočim, predvidenim
                  evropskim pravnim redom neusklajeni. Toda o tem pač nam že spet poslovnik ne daje
                  možnosti razprave in primerjav.</p>
               <p>Ko bomo sprejemali amandmaje, še enkrat kolegice in kolege prosim in opozarjam, da
                  bodite pozorni, tako kot smo pri nas v Slovenski nacionalni stranki, predvsem na
                  3. člen in na predlagano črtanje dela tega 3. člena in zelo pozorni pri
                  sprejemanju 16. člena.</p>
               <p>Še enkrat pa v imenu Slovenske nacionalne stranke povem, da vsi ti govori na
                  osnovi poslovnika niso demokratični in merodajni, ker je preglasovanje na matičnem
                  delovnem telesu, kjer se opravlja prva obravnava, tako močno, da pravzaprav je,
                  zdi se mi, tale del, ki ga imamo tule zdaj, sploh samo farsa in tako kot evropski
                  parlament, na kar sem včeraj opozoril, debatni krožek. Hvala.</p>
            </sp>
            <sp xml:id="SDZ3-Redna-19-2002-10-22.sp34">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavila gospa Majda
                  Zupan. Izvolite.</p>
            </sp>
            <sp xml:id="SDZ3-Redna-19-2002-10-22.sp35">

               <speaker>MAJDA ZUPAN:</speaker>

               <p>Hvala lepa. Spoštovani! Detektivska dejavnost kot pridobitna dejavnost, ki se
                  čedalje bolj uveljavlja, tako za potrebe pravnih kot fizičnih oseb, je dobila
                  svoje pravne temelje leta 1994, s sprejemom zakona o detektivski dejavnosti. S tem
                  se je tudi začel proces privatizacije policijske dejavnosti oziroma pravzaprav
                  privatizacije na področju varnosti, ki je bila prej v izključni domeni
                  policije.</p>
               <p>Večina detektivov se je tedaj rekrutirala iz vrst obveščevalno-varnostnih služb in
                  uslužbencev ministrstva za notranje zadeve, kar pa ni bilo vedno in povsod v prid
                  poklicu. Načelo zakonitosti naj bi bilo na tem področju vodilno načelo pravne
                  države. In prav zaradi ohranjanja monopolnega položaja države na področju
                  zagotavljanja varnosti je zelo pomemben mehanizem v izvajanju nadzora nad
                  zakonitostjo dela in poslovanja detektivov.</p>
               <p>Eden najpomembnejših pogojev za opravljanje detektivske dejavnosti, ki je določen
                  v 8. členu, je namreč državljanstvo Republike Slovenije. Vendar je ta določba v
                  nasprotju s pogodbo o ustanovitvi evropske skupnosti, sprejete konec 50. let v
                  Rimu, ki govori o treh pravicah, in sicer o pravici do prostega gibanja delavcev,
                  pravici do svobodnega ustanavljanja podjetij in pravici do svobodnega opravljanja
                  storitev. Je pa res, da Evropska komisija za detektivsko dejavnost ni sprejela
                  posebne direktive, zato je treba upoštevati splošna pravila in sodno prakso
                  Evropskega sodišča.</p>
               <p>V poslanski skupini Nove Slovenije se zavedamo, da je razvoj detektivske
                  dejavnosti v nekaterih določilih presegel veljavne zakonske ureditve in da so
                  potrebne določene spremembe in dopolnitve. Vendar ugotavljamo, da je predlog
                  zakona slabo pripravljen, saj je moral matični odbor kar veliko določil dodelati
                  in precizirati skozi amandmaje.</p>
               <p>Dovolite, da predstavim še mnenje naše poslanske skupine v zvezi z amandmajem
                  socialdemokratov k 3. členu. Ta amandma podpiramo in upamo, da bo sprejet. Hvala
                  lepa.</p>
            </sp>
            <sp xml:id="SDZ3-Redna-19-2002-10-22.sp36">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin.</p>
               <p>Prehajamo na razpravo o členih in vloženih amandmajih, ki jo bomo vodili na
                  podlagi pregleda amandmajev z dne 16.10.2002. V pregledu je samo en amandma, ki ga
                  je vložila poslanska skupina Socialdemokratske stranke k 3. členu.</p>
               <p>Preden preidemo na razpravo, bi želela dati pojasnilo, ker prvič v okviru druge
                  obravnave vodimo razpravo o amandmajih, vloženih na dopolnjen predlog zakona.</p>
               <p>Poslanske skupine so ob določitvi časa za obravnavo te točke dnevnega reda
                  priglasile, tudi za obravnavo amandmaja, čas, ki bi ga želele ob tej razpravi
                  porabiti, in sicer iz pregleda, ki ga imate tudi sami, je razvidno, da ima
                  poslanska skupina SDS 10 minut, ZLSD 3 minute, SLS 5 minut, SNS 10 minut in vlada
                  10 minut. To je bil priglašen čas in v okviru tega je tudi določena dolžina
                  trajanja te točke dnevnega reda.</p>
               <p>Posamezne poslanke in poslanci niso omejeni v razpravi, so pa seveda vezani v
                  razpravi na čas, ki ga je priglasila poslanska skupina.</p>
               <p>Naša spoštovana sodelavka iz služb državnega zbora bo ta čas seštevala in s
                  posebnim znakom, ki vam ga bo zdaj tudi predstavila - to je ta znak - boste
                  poslanke in poslanci vedeli, da je čas, ki ga je priglasila poslanska skupina za
                  razpravo o amandmaju, izčrpan. Sami poslanci pa niste omejeni.</p>
               <p>Vlada se lahko v okviru 10 minut, ki jih je tudi priglasila, prijavi k besedi
                  kadarkoli, ni ji potrebno čakati na konec. Upam, da je stvar jasna.</p>
               <p>Prehajamo torej na razpravo o amandmaju poslanske skupine Socialdemokratske
                  stranke k 3. členu. Kdo želi besedo? Gospod Jerovšek, izvolite.</p>
            </sp>
            <sp xml:id="SDZ3-Redna-19-2002-10-22.sp37">

               <speaker>JOŽEF JEROVŠEK:</speaker>

               <p>Hvala. Tu bom sicer trčil zopet na neživljenjske rešitve sedanjega poslovnika.
                  Kakor ste že sami ugotavljali, so na delu pravzaprav omejitve poslanske
                  dejavnosti. Vendar se bom poskusil opredeliti do tega amandmaja in tudi nekoliko
                  širše, kaj so vzroki, da smo v poslanski skupini dolžni bili predložiti tudi
                  takšen amandma.</p>
               <p>Za sedaj slabo stanje na tem področju je v veliki meri kriva slaba zakonska
                  rešitev iz zakona o detektivski dejavnosti leta 1994, ki ni predvidel striktnega
                  spoštovanja konkurenčne klavzule in učinkovitega nadzora nad dejavnostjo zasebnih
                  detektivov.</p>
               <p>Seveda ta zakon tudi ni dovolj dobro definiral pogojev oziroma izjem, ko
                  opravljanje detektivske dejavnosti ni možno. Vzrok je verjetno v tem, da so imeli
                  v tistem času vpliv na rešitve ljudje, ki so iz policije in obveščevalnih služb
                  oziroma mladi upokojenci teh služb pred tem množično prehajali v zasebne ustanove,
                  ki sose ukvarjale z varovanjem oziroma detektivsko dejavnostjo. Tu je seveda čisto
                  oseben interes. S tega stališča je logično, da so imeli vpliv tudi na takšne
                  zakonske rešitve, ki so šle njim v prid. Čeprav bi morali že akti policije oziroma
                  obveščevalnih služb določati v okviru konkurenčne klavzule potreben čas, ko nekdo
                  ne more preiti v konkurenčno dejavnost oziroma ne more dobiti licence za
                  opravljanje te konkurenčne dejavnosti. Takšne rešitve niso bile prisotne v tem
                  zakonu ali pa se niso spoštovale.</p>
               <p>Kot sem že omenil, so množično prehajali kadri iz zasebne detektivske institucije,
                  med njimi številni ali pa večina prejšnjih kriminalistev in obveščevalcev, hkrati
                  pa jim niso bili porezani njihovi viri informacij in podatkov, ki so jih črpali iz
                  naslova prejšnjih služb. To je bilo osnova za zlorabe.</p>
               <p>Ne moremo se čuditi, da je prihajalo do zlorab, kajti jasne meje med njihovo
                  prejšnjo profesionalno dejavnostjo in poznejšo zasebno dejavnostjo tu ni bilo. In
                  tudi ministrstvo ugotavlja oziroma predlagatelj ugotavlja, da je bila obstoječa
                  ureditev popolnoma neustrezna, kar se odraža v dejstvu, da nadzora nad njimi
                  praktično ni oziroma se ne more učinkovito izvajati. To piše v obrazložitvi zakona
                  in trdi, da je toliko bolj nujno, da sedaj, sicer s časovno zamudo, pa vendarle
                  onemogočimo takšne zlorabe.</p>
               <p>Jaz moram opozoriti na dejstvo, ko smo v nekem primeru na komisiji za nadzor
                  ugotavljali, ali je prišlo s strani državnih obveščevalnih služb do zlorabe, da so
                  nam predstavniki ministrstva za notranje zadeve, ko smo nekako pač ponazorili, da
                  je možno, da je do zlorabe prišlo s strani privatnih detektivskih služb. Bom
                  omenil samo primer Čeferin, vendar nič tega nismo ugotovili, vendar niso
                  izključili takšne zlorabe. Zaradi tega kot vidite, so možne verjetne zelo hude
                  zlorabe. Že zaradi same narave dela v teh službah bi morala biti razširjena
                  konkurenčna klavzula in jaz pričakujem, da bo takšno rešitev, ki smo jo predlagali
                  v tem členu, podprla tudi vlada, da je vlada oziroma notranje ministrstvo na
                  liniji, da se v tej državi dela zakonito in da se recimo nekateri državni podatki
                  in informacije, ki jih ti detektivi zbirajo, ki so jih zbirali v prejšnjih
                  službah, ne morejo uporabljati v zasebne namene ali pa celo za kršenje človekovih
                  pravic.</p>
               <p>Zaradi tega vsega je tudi ključen nadzor. Tudi v zvezi s tem je treba reči, kot
                  sem že omeni in kot priznava tudi sam predlagatelj, doslej nadzora ni bilo. Bil je
                  predviden, ni se izvajal, ni bil učinkovit in ni bilo možnosti učinkovitega
                  nadzora. Sedanja rešitev, da se ti, ki so doslej bili predvideni za opravljanje
                  nadzora, nekako avtomatsko prelevijo v inšpektorje, se mi ne zdi dobra. Če prav
                  razumem, namreč inšpektorski nadzor da, vendar ne avtomatska prelevitev teh ljudi
                  v inšpektorje. Tu mora iti skozi nek kriterij, ki je na novo vzpostavljen ali mora
                  biti na novo vzpostavljen.</p>
               <p>Strinjam se seveda tudi, da tudi ni možno, da bi podelitev licence bila prepuščena
                  diskrecijski odločitvi zbornice. Zaradi tega bi bilo po mojem mnenju tudi potrebno
                  to, kar je predlagal državni svet, da bi ob ugotovljeni nepravilnosti oziroma
                  kršenju pravic zasebnemu detektivu, bila direktno odvzeta licenca.</p>
               <p>Tu zakon sedaj sicer predvideva, da bo inšpektor tudi ugotavljal opravljanje
                  nedovoljene dejavnosti. Vendar, kot je bilo že tukaj rečeno, so kazenske sankcije,
                  ki so tukaj predvidene, prešibke, preslabe, premalo odločne, zato mislim, da je
                  zakon treba dodelati. Če pa te določbe ne bodo šle v strukturo zakona, potem bomo
                  pa še naprej imeli slab zakon in bodo zlorabe še naprej, kajti teh ljudi, ki iz
                  bivših služb prihajajo v nove detektivske organizacije, je vedno več in ta nered
                  je treba končno odpraviti. Hvala lepa.</p>
            </sp>
            <sp xml:id="SDZ3-Redna-19-2002-10-22.sp38">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Besedo dajem gospodu Kanglerju. Izvolite.</p>
            </sp>
            <sp xml:id="SDZ3-Redna-19-2002-10-22.sp39">

               <speaker>FRANC KANGLER:</speaker>

               <p>Hvala za besedo. V poslanski skupini in tudi osebno sem mnenja, da bi bilo smotrno
                  podpreti ta amandma, ki ga predlaga poslanska skupina socialdemokratov.</p>
               <p>Zakaj? Pomembno se je vprašati, kdo so danes zasebni detektivi. Če bi šli pogledat
                  seznam vseh detektivov, ki imajo ustrezno licenco v Republiki Sloveniji za
                  opravljanje te funkcije, lahko ugotovimo, da je večina vseh teh detektivov bivših
                  uslužbencev organov za notranje zadeve ali nekaterih obveščevalnih služb, ki so
                  delovale v Republiki Sloveniji. Vsakdo ima pravico v skladu z zakonom, da opravlja
                  to funkcijo, vsakdo. Če pa mu je s to pravico in nekatere naloge, ki jih je
                  predhodno opravljal v nekaterih službah, predvsem v organih za notranje zadeve in
                  v obveščevalno-varnostnih službah Republike Slovenije, bilo omogočeno, da se je ta
                  človek, ki je kandidat oziroma ki bi želel opravljati detektivsko dejavnost in
                  dobiti licenco za opravljanje te funkcije, pridobil cel kup podatkov, virov
                  informacij, ki imajo takšen ali drugačen značaj, imel vpogled v nekatere človekove
                  pravice, ki so z zakonom zajamčene, pod posebnimi pogoji pa so dostopne nekaterim
                  organom, se izšolal in usposobil za uporabljanje posebnih metod in sredstev ter
                  nekaterih elektronskih in drugih naprav, mislim, da bi bilo zelo smotrno, da bi
                  sprejeli ta amandma, ki govori predvsem v drugem delu, da v zadnjih petih letih ni
                  opravljal nalog pooblaščenih uradnih oseb. To bi bila zraven 22. člena, ki
                  opredeljuje nadzor, v skladu s tistim, kar bo minister za notranje zadeve
                  predpisal s podzakonskim aktom, ena izmed temeljnihvarovalk, da bi ti ljudje imeli
                  omejitev. Večina slovenskih detektivov, ki jih danes imamo, ki delajo na podlagi
                  zakona, so bili v skladu z zakonom o policiji upokojeni. Večina. Danes po
                  dveletnem obdobju, po dveletni klavzuli so pridobili licenco, odprli svoje
                  agencije oziroma delovne organizacije in opravljajo to dejavnost naprej.</p>
               <p>Se pravi, policija jih je izšolala, državni organi so jih izšolali, zato ker so
                  jim pod posebnimi pogoji v skladu z zakonom o policiji omogočili, zaradi njihove
                  angažiranosti, osebne angažiranosti in dela, predčasen pokoj in istočasno tisto
                  šolanje, tisto znanje, ki so ga pridobili po upokojitvi, nadaljujejo z delom v
                  detektivski agenciji oziroma s pridobitvijo te licence.</p>
               <p>Tu osebno pa jaz in naša poslanska skupina imamo pomislek. Če bi to obdobje iz
                  dveh let s tem amandmajem podaljšali na obdobje 5 let, se mi zdi, da bi bilo
                  smotrno in smiselno. Če nekoga država izšola, če nekomu država omogoči v skladu z
                  zakonom o policiji, da se lahko zaradi njegove pretekle aktivnosti in
                  požrtvovalnosti predčasno upokoji, mislim, da toliko politično, moralno in humano
                  bi tudi bilo, da ta amandma sprejmemo, ki omejuje v 5-letnem obdobju, da se
                  prepove nekaterim ljudem, ki so bili kakorkoli zaposleni v varnostno-obveščevalni
                  službi ali organih za notranje zadeve, opravljanje dejavnosti, kar se tiče s
                  področja detektivstva.</p>
               <p>Še enkrat poudarjam, gre za poseben problem, ki ga še danes ta slovenska družba ne
                  čuti. Detektivi zbirajo informacije v skladu z zakonom. Velikokrat pa hodijo po
                  robu zakona, če želijo svojo nalogo, ki so jo dobili od naročnika, opraviti dobro,
                  se tudi posluževati nekaterih drugih metod in sredstev, ki so danes inšpektorjem
                  in nekaterim drugim težko dokazljivi, da kdo uporablja ali zlorablja te metode in
                  sredstva.</p>
               <p>Zato še enkrat apeliram, tudi na ministra za notranje zadeve, predstavnika vlade,
                  da bi ta amandma s temi argumenti, ki sem jih tu na tem mestu podal, tudi podprli.
                  Mislim, da bi s tem pridobili 5-letno varovalko in je tudi smotrno. Hvala.</p>
            </sp>
            <sp xml:id="SDZ3-Redna-19-2002-10-22.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati? Gospod Potrč, izvolite.</p>
            </sp>
            <sp xml:id="SDZ3-Redna-19-2002-10-22.sp41">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi. V poslanski skupini nasprotujemo
                  predlaganemu amandmaju. Amandma ima dva dela. V prvem delu predlaga podaljšanje
                  nezmožnosti opravljanja detektivske dejavnosti od 2 let na 5 let, po prenehanju
                  dela v prejšnjih organih ministrstva ali v obveščevalnih službah.</p>
               <p>Smisel te določbe je v možnosti kolizije z interesi ali pa informacijami, ki jih
                  je pred tem imel, in z nalogami, ki jih ima. Če pogledamo, kaj lahko detektiv po
                  9. členu in po 10. členu dejansko opravlja, potem smo mi prepričani, da po dveh
                  letih nobene kolizije v interesih več ne more biti.</p>
               <p>Če pa gre za kršitev dejavnosti in opravlja naloge, ki jih ni pristojen
                  opravljati, potem je seveda to drugačen nadzor in mu je prej potrebno licenco
                  odvzeti. Problem izkoriščanja pravic in znanja, ki ga je pridobil, je pa po mojem
                  treba reševati v drugih zakonih in eventualno ne dovoliti tako zgodnje
                  upokojevanje. Ne pa najprej dovoliti upokojitev, potem pa reči »prepovemo ti, da
                  privatno dejavnost opravljaš«.</p>
               <p>Drugi del predloga pa zadeva možnost prepovedi opravljanja detektivske dejavnosti
                  za osebe, ki so bile zaposlene v pooblaščenih organih obveščevalno-varnostnih
                  služb pred 15.majem 1990. Glede tega dela pa mislim, da je treba zelo direktno
                  povedati, da bi, če bi bil ta predlog sprejet, uvedli v privatno dejavnost, v
                  opravljanje samostojnega poklica lustracijo. In to po 12-letih demokracije v
                  svobodni poklic, kjer to sploh nikjer ni predvideno. Tudi resolucija parlamentarne
                  skupščine Sveta Evrope 1096, ki govori o lustraciji, jo predvideva v javnih
                  službah. Predvideva jo pa seveda samo pod pogojem, da se ugotavlja osebna krivda,
                  ne pa neka dejavnost. Mi smo prepričali, da bi sprejem takšnega predloga bil v
                  nasprotju z načeli in pravili pravne države in bi predstavljal pravzaprav akt neke
                  vrste kaznovanja, kar ne bi bilo primerno, zato temu amandmaju nasprotujemo.
                  Hvala.</p>
            </sp>
            <sp xml:id="SDZ3-Redna-19-2002-10-22.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Barovič, izvolite.</p>
            </sp>
            <sp xml:id="SDZ3-Redna-19-2002-10-22.sp43">

               <speaker>BOGDAN BAROVIČ:</speaker>

               <p>Hvala lepa. Sam in v poslanski skupini Slovenske nacionalne stranke smo prišli do
                  vprašanja, ki ni vezan samo na predlagani amandma Socialdemokratske stranke,
                  temveč tudi na izvirni 8. člen. Ocenjujemo vsi v Slovenski nacionalni stranki, da
                  je v bistvu že obstoječi 8. člen, pa tudi sprememba, ki jo predlaga
                  Socialdemokratska stranka, diskriminativen.</p>
               <p>Zato bi nas zanimalo mnenje, strokovno mnenje pravne službe. Omejevati nekoga, ki
                  ima ustrezno strokovno izobrazbo na določenem delovnem področju, omejevati tega
                  človeka, ne vem, iz kakšnih razlogov, se mi zdi diskriminatorno in v nasprotju z
                  načeli ustave in zakonov, ki govorijo o tem, da ima vsakdo prosto pravice do
                  izbire poklica, seveda če ima ustrezno izobrazbo.</p>
               <p>Zaradi razloga diskriminatornosti, po naši oceni, bomo mi nasprotovali tako temu
                  amandmaju, kot bomo postavili tudi vprašanje že izvirne 4. točke obstoječega 8.
                  člena. Hvala.</p>
            </sp>
            <sp xml:id="SDZ3-Redna-19-2002-10-22.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-19-2002-10-22.sp45">

               <speaker>DR. RADO BOHINC:</speaker>

               <p>Hvala lepa za besedo. Rad bi se opredelil v imenu predlagatelja do amandmaja
                  Socialdemokratske stranke.</p>
               <p>Rekel bi, da smo zelo skrbno proučili ta amandma in se pri opredelitvi stališča
                  naslanjamo predvsem na že sprejeto ustavno sodno prakso v Sloveniji. Ustavno
                  sodišče je namreč na pobudo policijskega sindikata iz leta 1994 odločilo v letu
                  1997 o tem, da dveletna omejitev kot pogoj za opravljanje detektivske dejavnosti
                  ne pomeni posega v ustavno pravico do dela, določeno v 49. členu ustave. To je
                  zelopomemben prejudic tudi za presojo, o kateri trenutno govorimo. Namreč za
                  presojo o tem, ali vključevati takšne vrste pogojev nadvse pomembno, ali s tem
                  vključevanjem pogojev, kot pravi kolega Barovič, ne uvajamo diskriminatornih
                  določb. Sodišče je tedaj odločilo, da dveletni pogoj ne pomeni diskriminacije,
                  vendar sodišče je pri tem zelo pozorno pretehtalo prav okoliščino tega dvoletnega
                  pogoja. Izrecno je namreč reklo, da je možno omejevati ustavno pravico do dela
                  samo v primeru, če se s tem obvarujejo pravice drugih oziroma javnega interesa.
                  Torej v takšnem primeru je mogoče diskriminirati sicer jasno določbo 49. člena
                  ustave.</p>
               <p>Te druge pravice pa so: pravice do zasebnosti oziroma osebnostnih pravic iz 35.
                  člena ustave in pa pravice do varstva osebnih podatkov iz 38. člena ustave. Pri
                  tem se je Ustavno sodišče zelo obrazloženo predelilo do tega, kar je pa danes ožji
                  predmet razprave, do kakšne razsežnosti oziroma v kakšnem obsegu je dopustno
                  omejevati ustavno pravico svobode dela iz 49. člena. Izrecno je tam zastavilo
                  kriterije, da mora biti omejevanje v skladu z načelom sorazmernosti, to pomeni, da
                  je tak poseg primeren za dosego ustavno dopustnega zakonodajnega cilja omejevanja,
                  da je nujen, da se takšen cilj doseže z blažjim sredstvom, in da je sorazmeren s
                  težo ene in druge ustavne pravice.</p>
               <p>Pri tem gre torej za vprašanje, kako obvarovati pravice drugih v smislu varstva
                  osebnih podatkov oziroma v smislu zasebnosti in drugih osebnostnih pravic. V
                  bistvu gre za vprašanje, ali je dveletna časovna omejitev zadosti dolgo obdobje, v
                  katerem lahko podatki in stiki, ki jih imajo bivše pooblaščene uradne osebe
                  obveščevalno-varnostnih služb in policije, zastarajo, v smislu njihove uporabnosti
                  pomeni, da postanejo nezanimivi in nosilci teh podatkov niso v tem
                  smislupriviligirani. Ustavno sodišče je torej presodilo, da je prav dveletno
                  obdobje tisto, za katero velja, da privilegij pripadnikov bivših obveščevalnih
                  varnostnih služb ne obstaja več, ker so ti podatki torej neuporabljivi, ker stiki
                  zastarajo in ker s tegavidika ni mogoče več opravljati dejavnosti na tej
                  podlagi.</p>
               <p>Zato se je predlagatelj odločil, sledeč opredelitvi ustavnega sodišča, prav za to
                  dveletno obdobje, ki ga vključuje po naši oceni kot ustavno dopusten,
                  diskriminatoren pogoj. Seveda pa prav iz teh razlogov štejemo, da ne bi kazalo
                  tega obdobja podaljševati. Razlog je naveden v obrazložitvi ustavnega sodišča. Ne
                  vidimo v že sprejetem stališču ustavnega sodišča argumentov za to, da bi to
                  obdobje podaljševali z dveh let na primer na pet let, tako kot je predlagano v
                  amandmaju socialdemokratske stranke.</p>
               <p>Povsem drugo vprašanje pa je izključiti iz dopustnosti opravljanja tovrstne
                  dejavnosti osebje, ki je pred 12 in več leti opravljalo to dejavnost, se pravi,
                  pred 15.5.1990. V navedenih kriterijih dopustne diskriminacije ustavne svobode,
                  ustavnega načela svobode dela, zagotovo ni opore za to, da bi nekdo lahko koristno
                  uporabljal podatke izpred 12 let. Zato menimo, da s tega vidika takšne dopolnitve
                  zakona ni mogoče podpreti.</p>
               <p>Zastavljajo se pa še nekatera druga vprašanja, o katerih je govoril kolega
                  Kangler. Uporaba znanj, ki jih je nekdo pridobil v tem obdobju oziroma na državne
                  stroške. To je argument, ki bi ga bilo treba presoditi, vendar ne sodi v to
                  zakonodajo, ampak v delovnopravno in morda socialno zakonodajo. Tudi sicer se
                  zastavlja povsem praktično vprašanje, ali so ljudje, ki so do zdaj opravljali to
                  dejavnost in je danes ne opravljajo, ali so po 12 letih sploh še zainteresirani za
                  takšno dejavnost. V to vprašanje se nismo spuščali. Dejstvo pa je, da bi bilo v
                  primeru, da bi bil takšen amandma sprejet, potrebno pravno razrešiti vprašanje,
                  ali bi takšen poseg veljal tudi za nazaj, kar pomeni, za ljudi, ki so že pridobili
                  v drugačnih zakonskih pogojih, po zakonu iz leta 1994, te pravice. Po splošnem
                  ustavnem načelu o prepovedi retroaktivnosti oziroma poseganja v te pravice bi
                  verjetno težko našli podlago za razveljavitev teh statusov za nazaj, s čimer bi
                  prav tako se postavilo vprašanje praktičnosti ljudi, ki to dejavnost že
                  opravljajo, ali ima torej takšna ureditev kakšen smisel samo za tiste, ki bi na
                  novo želeli odpreti to dejavnost.</p>
               <p>Rad bi dodal še to, da je osnovna intenca zakona uveljaviti pravne podlage za
                  opravljanje detektivske dejavnosti kot gospodarske dejavnosti, kot povsem
                  podjetniške dejavnosti, seveda z določenimi specifikami. Zaradi tega je ta
                  svojevrstna oblika podjetništva tudi urejena s posebnim zakonom, vendar v pretežni
                  meri oziroma prvenstveno kot podjetniške, kot gospodarske dejavnosti. Naj povem,
                  da podatki v zadnjem obdobju kažejo, da je vse manjši odstotek tistih, ki
                  opravljajo to dejavnost iz vrst bivših upokojenih pripadnikov varnostnih in
                  obveščevalnih služb. Vsako leto je ta odstotek nižji in vse več se odloča za to
                  dejavnost mladih, novih ljudi ki so se izurili varnostne stroke ali v okviru
                  pridobivanja tovrstne izobrazbe ali pa morda z nekaj manjšega staža v policiji ali
                  v varnostnih službah. Tudi sicer bivši policist v državah, s katerimi se želimo
                  primerjati, zaide v zasebno detektivsko dejavnost. In to pomeni v bistvu precej
                  običajno nadaljevanje njegove kariere.</p>
               <p>Iz teh razlogov menimo, da bi bilo prav ostati pri predlogu predlagatelja in ne
                  podaljševati tega roka. Menim, da ne obstajajo razlogi za izključevanje tistih, ki
                  so to dejavnost opravljali pred 12 leti. Vsaj ne obstaja razlog v dopustnem
                  omejevanju diskriminacije svobode dela po 49. členu ustave.</p>
               <p>Predlagatelj se pa pri tem ni spuščal v oceno morebitnih drugih političnih ali
                  podobnih razlogov, kar šteje, da ni za to podlage. Hvala lepa.</p>
            </sp>
            <sp xml:id="SDZ3-Redna-19-2002-10-22.sp46">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. V okviru razpoložljivega časa, najprej beseda gospodu Baroviču, potem
                  gospodu Jerovšku. Izvolite.</p>
            </sp>
            <sp xml:id="SDZ3-Redna-19-2002-10-22.sp47">

               <speaker>BOGDAN BAROVIČ:</speaker>

               <p>Hvala lepa. Saj bom varčen s časom, glede na res hecen poslovnik. Pustimo.</p>
               <p>Poglejte, gospod minister, v primeru uzakonitve pravice omejevanja oziroma
                  omenjevanja pravice do dela, če smo pošteni, potem je tudi amandma, ki ga je dala
                  Socialdemokratska stranka - pa pustimo, katera stranka ga je dala - seveda
                  popolnoma utemeljen.</p>
               <p>Bistvo, ki sem ga želel povedati, pa mogoče dati v razmislek, je v tem, zakaj
                  sploh ta diskriminatorna uzakonjena pravica, pravi tukaj, "zaradi pravice do
                  zasebnosti in osebnih pravic in pravice do varstva osebnih podatkov". Torej jaz
                  danes kot uslužbenec ministrstva za notranje zadeve alipolicij dve leti ne smem
                  dobiti licence za detektiva, zato da ne bom dobil, ne vem, nekih podatkov, kot jaz
                  prav tukaj razumem, zaradi varstva pravic drugih oziroma javnega interesa. Ampak
                  po dveh letih bom te podatke dobil. Moj značaj je pa popolnoma enak. Jaz ne bom
                  nič boljši ali slabši, po dveh ali pa po predlogu njihovem, ne vem, po 10, 12
                  letih ali pa po 7 letih.</p>
               <p>Zato se oglašam pri tem členu, spoštovani gospod minister, in mogoče dajem v
                  razmislek, čeprav vem, da zdajle ta trenutek ni prav prepozno za vložitev
                  amandmaja, sploh to diskriminatorno načelo, ne glede, da je, kot piše v
                  obrazložitvi vlade, primer zakonskega omejevanja. Jaz mislim, da takšno zakonsko
                  omejevanje ni pravično in ni fer, vsaj po ustavi Republike Slovenije. Hvala.</p>
            </sp>
            <sp xml:id="SDZ3-Redna-19-2002-10-22.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite. Potem gospod minister.</p>
            </sp>
            <sp xml:id="SDZ3-Redna-19-2002-10-22.sp49">

               <speaker>JOŽEF JEROVŠEK:</speaker>

               <p>Hvala lepa. Ne morem strinjati z večino razlogov, ki sta jih tu navajala gospod
                  minister in tudi gospod Potrč pred tem. Predvsem pa s tem, da podatki, kot je
                  rekel gospod minister, po dveh letih niso uporabljivi.</p>
               <p>Glejte, sedaj smo v občutljivem predvolilnem času. Pred vsakimi volitvami te
                  vladne najmočnejše stranke LDS in Združena lista socialnih demokratov angažirajo
                  kakšnega obveščevalca, dobro opremljenega z osebnimi podatki, ki jih spretno
                  lansira in porabi za diskreditacijo določenih političnih konkurentov ali
                  strank.</p>
               <p>Povem vam, ni medijskega umora, ni medijskega linča, posebno v predvolilnem času,
                  ni ga, z katerim ne stoji oseba, katere niti vodijo v obveščevalne službe. Ko se
                  razbistri megla, ko se ta pajčevina odstrani po več letih, se vidi, da so za tem
                  vedno bile take niti.</p>
               <p>Če imamo, recimo, diskreditacijo ljudske stranke z neplačevanjem njene stranke.
                  Vsepovsod so niti vodile v obveščevalne službe. In seveda, niste zainteresirani,
                  ker vam posega v vašo predvolilno tehnologijo, jo zelo ruši. Teh metod se ne bi
                  mogli več posluževati, ne bi mogli uporabljati relativno svežih podatkov. Zaradi
                  tega niste zainteresirani. In tudi, gospod minister,jaz se pa čudim, da niste
                  argumenta naših zakonskih osnov, paralele… Glejte, zakon o sodniški službi pravi,
                  če je nekdo kršil človekove pravice, ne more kandidirati. Obveščevalne službe so
                  večinoma zlorabljale in kršile človekove pravice. Res, da so nekateri obveščevalci
                  po nalogu, vendar tu takšni razlogi obstajajo. Mi bi morali v tej državi biti
                  principialni. S tega razloga, da pokažemo na simbolni ravni, da se takšne metode
                  ne smejo ponavljati. Hvala.</p>
            </sp>
            <sp xml:id="SDZ3-Redna-19-2002-10-22.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ3-Redna-19-2002-10-22.sp51">

               <speaker>DR. RADO BOHINC:</speaker>

               <p>Profesionalnih razlogov za izključevanje kogarkoli od opravljanja detektivske
                  dejavnosti Evropa ne pozna. V članicah Evropske unije takšnih diskriminatornih
                  posegov ni. S tem se pridružujem stališču kolega Baroviča, ki postavlja pod
                  vprašaj tudi to dveletno ureditev.</p>
               <p>Res pa je, da ima večina tako imenovanih tranzicijskih držav, to pomeni srednje in
                  vzhodnoevropskih držav podobne določbe, vendar večina ne iz profesionalno
                  policijskih razlogov, kamor bi štel zastaranje podatkov oziroma postopno
                  zmanjševanje uporabnosti podatkov. Tu se s spoštovanim kolegom Jerovškom do neke
                  mere strinjam, da je vprašanje zastaranja teh podatkov zelo relativna stvar.
                  Razlog, zakaj smo mi vključili ta dveletni rok, je izključno sodbaustavnega
                  sodišča, ki se je do tega vprašanja že opredelila.</p>
            </sp>
            <sp xml:id="SDZ3-Redna-19-2002-10-22.sp52">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister. Samo še Slovenska nacionalna stranka ima 7 minut na
                  razpolago. Žal je poslanska skupina priglasila 10 minut in ta čas ste izčrpali,
                  gospod Jerovšek. To pač tudi ni replika, gospod Jerovšek. Želi še kdo? <stage>(Ne.)</stage> Hvala
                  lepa. Zaključujem razpravo. Zbor bo glasovanje o amandmaju opravil v nadaljevanju
                  seje ob 20.05 uri v okviru glasovanj zbora. S tem prekinjam to točko dnevnega reda
                  in prehajamo na <title>4. TOČKO DNEVNEGA REDA – DRUGA OBRAVNAVA PREDLOGA ZAKONA O
                     VOLITVAH POSLANCEV V EVROPSKI PARLAMENT IZ REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
                  dajem predstavniku vlade za dopolnilno obrazložitev predloga zakona. Minister za
                  notranje zadeve, dr. Rado Bohinc, izvolite.</p>
            </sp>
            <sp xml:id="SDZ3-Redna-19-2002-10-22.sp53">

               <speaker>DR. RADO BOHINC:</speaker>

               <p>Spoštovane kolegice in kolegi! Pred vami je zakon o volitvah poslancev v Evropski
                  parlament, ki določa način izvolitve, kandidiranje, volilni sistem, vse tisto
                  povezano z izvolitvijo naših sedmih predstavnikov v Evropski parlament na volitvah
                  v letu 2004. Sedaj po sprejetem irskem referendumu lahko z veliko zanesljivostjo
                  zatrdimo, da gre to za sedem poslanskih mest in za leto 2004.</p>
               <p>Funkcije Evropskega parlamenta so, kot veste, soodločanje s Svetom Evropske unije,
                  ima precejšnje pristojnosti pri sprejemanju proračuna, gre tudi za parlamentarni
                  demokratični nadzor nad delom drugih institucij. Pristojnosti Evropskega
                  parlamenta se krepijo, naraščajo, se povečujejoin obstajajo tudi ideje, da bi
                  prerasel v klasičen parlament. Obstajajo tudi ideje, da bi parlament postal telo
                  oziroma je to edino telo, kjer se srečujejo politične stranke iz vseh držav
                  članic.</p>
               <p>Kot veste, volilni sistem, ki ga naš zakon predlaga, temelji na izkušnjah in
                  praksi držav članic Evropske unije, pa tudi na tako imenovanem bruseljskem aktu,
                  ki določa neposredne volitve predstavnikov v parlament. Ne določa pa ta bruseljski
                  akt volilnega sistema. Vendar vse države članice so prešle na proporcionalni
                  volilni sistem s tem, da imajo države različne modalitete glede števila volilnih
                  enot, glede preferenčnega glasu in podobno.</p>
               <p>Pripravljen je v Bruslju tudi akt o poenotenju volilnega sistema, ki še ni
                  sprejet, vendar pa ta akt, ki smo mu sledili v pripravi našega zakona, sledi
                  proporcionalni sistem. Predlagane rešitve - samo da zelo kratko povzamem - so
                  naslednje: volilni sistem je proporcionalni Dontov sistem delitve mandatov,
                  možnost preferenčnega glasu, ki pa nima absolutne veljave. Zakaj ravno d’Mondtov
                  sistem? Ta sistem bi bil podprt s strani strokovnih skupin pa tudi vseh
                  koalicijskih strank. To je v Sloveniji že znana in tudi najbolj uporabljana v
                  Evropi, nekako klasična metoda izračunavanja mandatov. Uporablja se, kot veste,
                  pri volitvah v državni zbor in v občinske svete. Opravili smo izračune, ki so
                  pokazali, da pri majhnem številu mandatov, kot je sedem, tudi drugi volilni
                  sistemi, kot je npr. Dropov količnik ali količnik imperiali, ne bi dali bistveno
                  drugačnih rezultatov, razen v primeru zelo, zelo velike prednosti ene stranke.</p>
               <p>Kar zadeva kandidatur, je v zakonu predvidena rešitev, da lahko predlaga ena
                  politična stranka, to je štirje poslanci ali tisoč podpisov, v primeru podpore
                  dveh političnih strank pa šest poslancev ali 1.500 podpisov, lahko pa tudi 3.000
                  volivcev. Kar zadeva sicer položaj evro poslanca, veljajo vse omejitve in
                  nezdružljivosti, ki veljajo za poslanca državnega zbora. Dodatne omejitve, ki jih
                  predlagamo, so, da se izključuje to s položajem župana, tudi z nepoklicno funkcijo
                  župana, izključuje pa se tudi s položajem poslanca v državnem zboru. Plače in
                  nadomestila evro poslanca ureja poseben akt evropskega parlamenta, ki je v
                  pripravi in torej ni predmet tega zakona. Hvala lepa.</p>
            </sp>
            <sp xml:id="SDZ3-Redna-19-2002-10-22.sp54">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
                  delovno telo. Prosim člana odbora, gospoda Marka Diacija, da predstavi poročilo
                  odbora. Izvolite.</p>
            </sp>
            <sp xml:id="SDZ3-Redna-19-2002-10-22.sp55">

               <speaker>MARKO DIACI:</speaker>

               <p>Hvala za besedo in lep pozdrav vsem prisotnim. Odbor državnega zbora Republike
                  Slovenije za notranjo politiko je na 25. redni seji 2.10.2002 obravnaval predlog
                  zakona o volitvah poslancev v Evropski parlament iz Republike Slovenije, ki ga je
                  v drugo obravnavo predložila vlada Republike Slovenije.</p>
               <p>Odbor je bil seznanjen z mnenjem zakonodajno-pravne službe, mnenjem komisije
                  državnega zbora za evropske zadeve ter mnenjem komisije državnega sveta za
                  politični sistem in amandmaji poslanskih skupin LDS, Združene liste socialnih
                  demokratov, SLS in DeSUS k naslovu ter k 3., 12. in25. členu predloga zakona.</p>
               <p>Predstavnik predlagatelja je v dopolnilni obrazložitvi poudaril, da sta predlog
                  zakona že obravnavali komisiji državnega zbora za evropske zadeve kot
                  zainteresirano delovno telo ter komisija državnega sveta za politični sistem, ki
                  sta ga tudi podprli.</p>
               <p>Predstavnik predlagatelja se je tudi strinjal in podprl amandmaje poslanskih
                  skupin LDS, Združene liste socialnih demokratov, SLS in DeSUS k naslovu ter k 3.,
                  12. in 25. členu predloga zakona.</p>
               <p>Odbor je nato prešel na razpravo in glasovanje o vloženih amandmajih poslanskih
                  skupin k naslovu ter k 3., 12. in 25. členu predloga zakona in jih sprejel.</p>
               <p>Odbor je po končani razpravi in glasovanju o amandmajih sprejel vse člene predloga
                  zakona. Hvala.</p>
            </sp>
            <sp xml:id="SDZ3-Redna-19-2002-10-22.sp56">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Najprej bo predstavil
                  mnenje poslanske skupine Združene liste socialnih demokratov gospod Miran Potrč.
                  Izvolite.</p>
            </sp>
            <sp xml:id="SDZ3-Redna-19-2002-10-22.sp57">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! V poslanski skupini Združene liste
                  socialnih demokratov zakon v celoti podpiramo.</p>
               <p>Menimo, da je v zvezi z rešitvami, predlaganimi v zakonu, prav poudariti predvsem
                  naslednje.</p>
               <p>Funkciji poslanca v Evropskem parlamentu in v državnem zboru nista združljivi. To
                  je pomembno, saj obe nalogi zahtevata polno angažiranost. 90-članski državni zbor
                  bi težko pogrešal stalno prisotnost in dejavnost svojih sedmih članov na drugih
                  nalogah v Evropskem parlamentu.</p>
               <p>Glede položaja poslanca, glede pridobitve in prenehanja mandata poslanca, glede
                  nezdružljivosti funkcije, glede poslanske imunitete ter glede materialnih in
                  drugih pogojev med mandatom in po prenehanju mandata veljajo za poslance
                  Evropskega parlamenta pravice, ki jih imajo poslanci državnega zbora. Poslanci
                  Evropskega parlamenta bodotorej delili usodo in razmer ter možnosti in ocen
                  primernosti v Sloveniji, kar je glede na željo, da se utrdi njihov položaj in
                  ugled, pa tudi njihovo enakopravno mesto v primerjavi z drugimi funkcijami v
                  Sloveniji, primerno in ustrezno.</p>
               <p>Sistem volitev omogoča strankarsko in, kar bi rad posebej poudaril, tudi osebno
                  tekmovanje, saj je Slovenija ena volilna enota. Kandidatno listo lahko predlagajo
                  stranke, pa tudi volivci. Posebej pa imajo volivci pravico, da oddajo tudi svoj
                  preferenčni glas posameznikom iz kandidatne liste, za katero glasujejo, in s tem
                  pomembno vplivajo tudi na osebni izbor izmed predlaganih kandidatov.</p>
               <p>Zakon o volitvah poslancev v Evropski parlament poslanke in poslanci iz Združene
                  liste socialnih demokratov z veseljem podpiramo tudi zato, ker se nam, po v soboto
                  uspešno opravljenem referendumu na Irskem, sedaj res vse bolj približuje čas, ko
                  bomo postali enakopravni in polnopravni člani evropske zveze držav, odgovorni za
                  svojo in za skupno usodo Evrope.</p>
               <p>Želimo si, da bi v združeni Evropi, v novih pogojih delovanja njenih institucij
                  Evropski parlament okrepil svojo vlogo in odgovornost. Tako bi se tudi v Evropski
                  uniji še bolj okrepilo demokratično odločanje ter vpliv državljank in državljanov.
                  Tudi zato je sprejem zakonodaje, ki bo, pričakujemo da že v letu 2004 omogočila
                  tudi nam volitve evropskih parlamentarcev, tako pomemben in zato sprejem zakona
                  tudi podpiramo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp58">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Socialdemokratske stranke Slovenije bo
                  predstavil gospod Rudolf Petan. Izvolite.</p>
            </sp>
            <sp xml:id="SDZ3-Redna-19-2002-10-22.sp59">

               <speaker>RUDOLF PETAN:</speaker>

               <p>Hvala za besedo, ker bom kratek, pa bom kar tu. Mislim, da je bilo o tem zakonu že
                  veliko povedanega. Ni eden tistih spornih zakonov. Rekel bi to, da bomo v
                  poslanski skupini Socialdemokratske stranke ta zakon podprli. Prepričani smo, da
                  po sobotnem irskem referendumu je ta zakon, ne samo potreben, ampak je tudi nujen,
                  kajti očitno širitev bo in očitno je tudi, da Slovenija bo v tem krogu držav, ki
                  bodo lahko in bodo imele možnost postati članice Evropske unije.</p>
               <p>Mi podpiramo to vsebino. Nekatere rešitve so nam še posebej všeč, to je
                  preferenčni glas, za katerega smo se v stranki že nekaj časa zavzemali. Prav pa
                  je, da celotno zadevo tudi pravnoformalno rešimo, kajti volitve bodo verjetno
                  prej, kot smo si pa mogoče sami predstavljali.</p>
               <p>Strinjamo se tudi z rešitvami o nezdružljivosti, ki so predlagane v tem zakonu,
                  tako da bomo v naši poslanski skupini ta zakon podprli. Hvala lepa.</p>
            </sp>
            <sp xml:id="SDZ3-Redna-19-2002-10-22.sp60">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske ljudske stranke bo predstavil
                  gospod Janez Podobnik. Izvolite.</p>
            </sp>
            <sp xml:id="SDZ3-Redna-19-2002-10-22.sp61">

               <speaker>JANEZ PODOBNIK:</speaker>

               <p>Hvala za besedo. Spoštovane kolegice in kolegi, gospa podpredsednica, gospod
                  minister! O tem zakonu je bilo v državnem zboru zelo, zelo malo povedanega, je pa
                  zelo pomemben zakon. Na delovnem telesu se ni oglasil niti en poslanec. Kadarkoli
                  se sprejemajo zakoni, ki določajo delovanje predstavniške demokracije - in
                  parlamenti so najbolj avtentično mesto predstavniške demokracije, je zelo
                  pomembno, da se pogovarjamo o vsebini.</p>
               <p>Gre za vprašanje legitimnosti institucij. Tu je zelo pomembno, kakšne pristojnosti
                  ima Evropski parlament in predvsem, na kakšen način potekajo volitve v Evropski
                  parlament. Res je, veselimo se zadnje odločitve Ircev. To pa pomeni, da bomo čez
                  dve leti, da bodo naši državljani in državljanke na volitvah že izbirali
                  najverjetneje 7 parlamentarcev za Evropski parlament.</p>
               <p>Rešitve glede volilnega sistema so nekoliko različne po državah, kot je že
                  minister povedal. Na primer, na regionalni bazi so osnovane v Veliki Britaniji,
                  Italiji, Belgiji, povsem na nacionalni bazi torej, kot ena enota, so v Franciji,
                  Španiji in na Danskem, neka mešana kombinacija pa je v Nemčiji. Kljub temu da
                  Slovenija ni velika država, je rešitev v zakonu, da ima Slovenija eno volilno
                  enoto. 13. člen govori o principu preferenčnega glasu, zapiše pa naslednje:
                  Preferenčni glasovi za posamezne kandidate se upoštevajo, če število preferenčnih
                  glasov posameznega kandidata presega količnik, izračunan tako, da se število vseh
                  glasov, oddanih za listo, deli z dvakratnikom števila kandidatov na listi.</p>
               <p>Mi smo delali nekatere izračune. Kljub tej določbi, ki jo zelo podpiramo, se
                  bojimo, da bi se nam lahko na koncu zgodila večinska odločitev naših volivk in
                  volivcev, da bo velika večina evropskih parlamentarcev doma iz ljubljanskega
                  volilnega bazena. Ljubljana in njena širša okolica. Žal, kljub tej določbi.</p>
               <p>Druga določba, ki je zelo pomembna in določa delo evropskega parlamenta, pa je
                  njena politična organiziranost. Morda ni znano, da evropski parlamentarci niso
                  klasični zastopniki nacionalnih interesov oziroma držav, od koder izhajajo. Seveda
                  so tudi to. Oni so elementarno organizirani preko strankarske pripadnosti. Preko
                  strankarski pripadnosti. Tako rekoč, izredno moč imajo politične skupine v
                  Evropskem parlamentu. Izredno moč.</p>
               <p>Pred seboj imam pregled njihove organiziranosti. In pravila so zanimiva. Politično
                  skupino ne morejo ustanoviti, recimo, poslanci samo iz ene države. Biti jih mora
                  iz več držav in omejena je spodnja številka, kako se lahko ustanovi politično
                  skupino. Je pa res, da približno 5 procentov od 626 poslancev, po zadnjih
                  podatkih, danes smo ponovno sprintali iz njihovih podatkov, pa je 32 tako
                  imenovanih neopredeljenih oziroma neodvisnih evro parlamentarcev.</p>
               <p>To vprašanje se mi zdi pomembno izpostaviti zato, ker mislim, da člen 14 govori o
                  tem, da kandidate za poslance lahko predlagajo politične stranke in volivci.
                  Pravilno je seveda, da omogočamo, da neposredno kandidate predlagajo tudi
                  volivci.</p>
               <p>Se pa postavlja vprašanje, ki je tudi vprašanje prepričljivosti, ali lahko nekdo,
                  ki ni član neke politične grupacije in se tudi kasneje noče vključiti v eno od
                  političnih skupin, ki delujejo v Evropskem parlamentu, na kakšen način bo on lahko
                  funkcioniral in bo tudi uspešno zastopal interese tistih, ki ga bodo izvolili v
                  Evropski parlament.</p>
               <p>Zakon seveda govori tudi o tem, da vse, kar velja za sedanji zakon o poslancih v
                  državni zbor, velja tudi za poslance v Evropski parlament. Vsi plusi in minusi,
                  vse zablode in plusi, ki veljajo s statusom poslancev v državni zbor, vse to bomo
                  prenesli tudi za tiste, ki bodo izvoljeni v Evropski parlament. Govorim o plusih
                  in minusih. In tudi marsikateri minus. Še nekaj grehov nas čaka, da bomo uredili
                  nekatera vprašanja izpred več mandatov nazaj.</p>
               <p>V poslanski skupini bomo podprli zakon o volitvah poslancev v Evropski parlament.
                  Upamo in želimo, da bo konvencija, razprava v okviru konvencije, našla take
                  rešitve, da se bo status Evropskega parlamenta povečal in da bodo relacije
                  Evropski parlament - nacionalni parlament take, da nacionalni parlamenti v odnosu
                  do Evropskega parlamenta ne bodo izgubljali svojih pristojnosti. Hvala lepa.</p>
            </sp>
            <sp xml:id="SDZ3-Redna-19-2002-10-22.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Liberalne demokracije Slovenije bo predstavil
                  gospod Dušan Vučko. Izvolite.</p>
            </sp>
            <sp xml:id="SDZ3-Redna-19-2002-10-22.sp63">

               <speaker>DUŠAN VUČKO:</speaker>

               <p>Spoštovana podpredsednica, spoštovani minister, državni sekretar, kolegice in
                  kolegi! Irski volivci so na referendumu minulo soboto z veliko večino podprli
                  pogodbo iz Nice kot temeljni dokument za izvedbo širitve Evropske unije ter s tem
                  odpravili eno glavnih ovir na poti do sklenitve zgodovinskega procesa, ki naj bi v
                  povezavo v letu 2004 pripeljal deset novih držav, tudi Slovenijo. Vrata širitvi so
                  zdaj odprta in političnih ovir zanjo ni več.</p>
               <p>V Sloveniji pričakujemo, da bo Evropska unija omogočila končanje pristopnih
                  pogajanj do decembrskega vrha Evropske unije v Koebenhavnu in uresničitev
                  zgodovinskega projekta širitve Evropske unije v predvidenih časovnih okvirih do
                  leta 2004. Da bi bili pripravljeni na vstop v Evropsko unijo leta 2004, se moramo
                  seveda ustrezno prilagoditi in prilagoditi tudi institucionalni strukturi Evropske
                  unije, in sicer sem sodi tudi izbira poslancev, ki bodo predstavljali Republiko
                  Slovenijo v Evropskem parlamentu. Zadnje volitve v evropski parlament so bile leta
                  1999, kot vemo vsi, pa bodo naslednje leta 2004. Slovenija naj bi predvidoma do
                  takrat postala tudi polnopravna članica Evropske unije.</p>
               <p>Predlog zakona ureja načela ureditve in sodelovanje poslancev iz Republike
                  Slovenije v Evropskem parlamentu. V skladu s pogodbo iz Nice bo Slovenija imela
                  pravico do sedmih poslancev. Število poslancev, ki jih bo treba izvoliti, seveda
                  do določene mere določa izbira volilnega sistema. Ob tem je treba povedati, da je
                  izbira volilnega sistema prepuščena vsaki članici. Z mislijo na tako število je
                  predlagatelj zakona zgradil klasični proporcionalni volilni sistem, tako imenovano
                  d'Hondtovo formulo. Predlagatelj je pri tem upošteval in v obravnavo poslal zakon,
                  ki je primerljiv -to je treba poudariti - z večino zakonov v članicah Evropske
                  unije. Znotraj posamezne kandidatne liste obstaja možnost preferenčnega
                  glasovanja. Glede na število poslancev, ki jih je treba izvoliti, je za te volitve
                  Republika Slovenija ena volilna enota. Iz tega razloga tudi ni potrebna določitev
                  posebnega volilnega praga.</p>
               <p>Poslanska skupina Liberalne demokracije Slovenije podpira tako zasnovan predlog
                  zakona, še posebej pa določbe predloga zakona, ki omogočajo neposreden vpliv
                  volivcev na izvolitev poslancev oziroma ki uveljavljajo preferenčno glasovanje. V
                  tem delu predlog zakona namreč sledi spremembam zakona o lokalnih volitvah, ki jih
                  je Liberalna demokracija Slovenije skupaj s koalicijskimi partnerji z namenom
                  večjega vpliva glasov volivcev na izvolitev določenega kandidata za občinskega
                  svetnika uveljavila v letošnjem letu za prihajajoče lokalne volitve.</p>
               <p>Ob teh spremembah smo spremenili mejo najmanjšega števila volivcev, ki so potrebni
                  za spremembo vrstnega reda na kandidatni listi, in sicer na četrtino odstotkov
                  volivcev, ki so glasovali za listo.</p>
               <p>Predlog zakona, ki je pred nami, še primerneje zasleduje omenjeni cilj, saj ne
                  postavlja dveh pragov za upoštevanje preferenčnega glasu, ampak določa, da se
                  preferenčni glasovi za posamezne kandidate upoštevajo, če število preračunanih
                  glasov posameznega kandidata presega količnik izračuna tako, da se število vseh
                  glasov, oddanih za listo, deli z dvakratnikom števila kandidatov na listi.</p>
               <p>Tako je po naši oceni omogočena ustrezna distribucija glasov posameznim kandidatom
                  in kandidatkam.</p>
               <p>Zaradi vseh navedenih razlogov Liberalna demokracija Slovenije zakon podpira in ga
                  bo tudi podprla.</p>
            </sp>
            <sp xml:id="SDZ3-Redna-19-2002-10-22.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
                  gospod Bogdan Barovič. Izvolite.</p>
            </sp>
            <sp xml:id="SDZ3-Redna-19-2002-10-22.sp65">

               <speaker>BOGDAN BAROVIČ:</speaker>

               <p>Hvala lepa, gospa predsedujoča, kolegice in kolegi! Ne samo ali pa zgolj zaradi
                  tega, ker je pač znano, da je Slovenska nacionalna stranka evrorealistična ali pa,
                  če želite, evroskeptična stranka. Seveda je še vrsta drugih stvari, zaradi katerih
                  bom že na začetku povedal, v Slovenski nacionalni stranki tega zakona, kljub zelo
                  enakemu besednjaku do sedaj vseh vas predstavnikov, ne bomo podprli.</p>
               <p>Pa da povem še nekaj razlogov, zelo konkretnih in natančnih, zakaj. Prvič -
                  amsterdamska pogodba je že začela govoriti in razmišljati o tem, to so pač stvari,
                  ki jih, hvala bogu, malo bolj poznam, kot podpredsednik komisije za evropske
                  zadeve in sem se pač teh stvari zelo resno lotil, da bo vse poslance v Evropskem
                  parlamentu izenačila pod določenimi pogoji. Ampak ti pogoji segajo seveda tudi v
                  zakone, različne zakone, kot je recimo tale zakon o volitvah. Ampak pustimo
                  to.</p>
               <p>Drugič - v 10. členu je drugi odstavek, ki seveda Slovensko nacionalno stranko
                  zelo moti in boste rekli, da je pač, mogoče mi boste očitali moje besede z malo
                  prej, o diskriminatornosti. Pa vendarle, pravico voliti in biti izvoljen za
                  poslanca v Evropskem parlamentu ima tudi državljan druge države članice Evropske
                  unije, ki ima stalno prebivališče v Republiki Sloveniji, pod pogojem, da mu ni
                  bila odvzeta volilna pravica in da je vpisan v evidenco volilne pravice. Malce se
                  zamislite, kako to zgleda in govorimo o volilni pravici, ki jo ima ta državljan,
                  recimo, kot državljan republike Italije ali pa Avstrije,saj je vseeno. In bo
                  izvoljen za evropskega parlamentarca v Evropskem parlamentu v imenu države
                  Republike Slovenije.</p>
               <p>In ne nazadnje, osnovni razlog, zaradi katerega nasprotujemo temu zakonu, je ta;
                  ne glede na velikost države Republike Slovenije, ne glede na podatke o bruto
                  družbenem proizvodu in vseh podatkih, ki so ta čas seveda temelj obravnave pred
                  pridružitveno pogodbo, če smo že tako ponosni na vse to, jaz ne vem, kako ste
                  lahko tako navdušeni nad tem zakonom, ko pa nam je že naprej znano in jasno, pa
                  pustimo, ali so to zakonsko določeni pogoji ali ne, da bomo imeli samo, samo sedem
                  poslancev, kar je manj kot en odstotek poslancev v Evropskem parlamentu.</p>
               <p>Jaz ne vem, zakaj se enkrat ta država ne izbori vseh pravic, ki ji gredo iz
                  njenega prizadevanja za vključitev v Evropsko unijo. Jaz sem bil na zadnjem
                  sestanku pred nekaj dnevi in imam najbolj sveže podatke. Dejansko je po številkah
                  najbolj viden napredek države Republike Slovenije, ampak zato ta država in
                  pogajalska skupina vsaj v nekaterih primerih ne naredi nič. Mi v Slovenski
                  nacionalni ocenjujemo, da odstotek oziroma da določilo 7 Slovencev v Evropskem
                  parlamentu med nekaj čez 700, torej še enkrat poudarjam, da je manj ko 1%, da tu
                  bi si pa morali izboriti, ne glede na vsa ostala določila in pravila, ki so na
                  osnovi bruseljskih pogovorov, na osnovi Amsterdamske deklaracije, morali bi si
                  izboriti vsaj 9 ali več poslancev.</p>
               <p>Zato, zaradi povedanega, pa še zaradi marsičesa drugega, o čemer bi lahko
                  govorili, ampak o tem bo še priložnost, Slovenska nacionalna stranka zakona o
                  volitvah poslancev v Evropski parlament ne bo podprla. Hvala.</p>
            </sp>
            <sp xml:id="SDZ3-Redna-19-2002-10-22.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije, ki nam ga bo predstavila
                  gospa Majda Zupan. Izvolite.</p>
            </sp>
            <sp xml:id="SDZ3-Redna-19-2002-10-22.sp67">

               <speaker>MAJDA ZUPAN:</speaker>

               <p>Hvala lepa. Slovenija naj bi postala članica Evropske unije leta 2004, ko bodo
                  tudi volitve v Evropski parlament. Po uspelem referendumu na Irskem nam je to še
                  veliko bližje. Volilna pravica bo enaka kot za slovenske volitve, le da je
                  določena omejitev, da državljan Republike Slovenije, ki v Republiki Sloveniji nima
                  stalnega prebivališča in uresničuje volilno pravico za volitve poslancev
                  Evropskega parlamenta v drugi državi, ne more uresničevati te pravice za volitve
                  poslancev Evropskega parlamenta iz Slovenije.</p>
               <p>Volilni sistem je proporcionalen. Glasuje se o listah kandidatov in Slovenija je
                  ena volilna enota. Volivec lahko glasuje samo za eno listo kandidatov in ima
                  preferenčni glas. Delitev mandatov se opravi na ravni celotne države. Izvoljeni so
                  kandidati, ki sodobili največje število preferenčnih glasov. Zavedamo se v naši
                  poslanski skupini pomembnosti tega zakona. Podpiramo predlog zakona, prav tako
                  tudi amandma, posebno k naslovu, ki naj bi se spremenil in glasil zakon o volitvah
                  poslancev iz Republike Slovenije v Evropski parlament, kar se nam zdi ustrezneje.
                  Podpiramo tudi druge amandmaje in mislim, da s samim sprejemom tega zakona ne bo
                  problemov. Hvala lepa.</p>
            </sp>
            <sp xml:id="SDZ3-Redna-19-2002-10-22.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Slišali smo stališče poslanskih skupin. Ker k dopolnilnem predlogu
                  zakona ni bilo vloženih amandmajev, ni možna razprava o členih. Zato razpravo
                  zaključujem in s tem tudi drugo obravnavo predloga zakona. V skladu s 139. členom
                  poslovnika bo zbor tretjo obravnavo predloga zakona opravil v petek, 25.10.2002 S
                  tem prekinjam to točko dnevnega reda in ob 12.20 uri bomo nadaljevali z obravnavo
                  5. točke dnevnega reda, to je z drugo obravnavo predloga zakona o spremembah in
                  dopolnitvah zakona o državljanstvu Republike Slovenije. Hvala lepa.</p>
               <stage>(Seja je bila prekinjena ob 12.08 uri in se je nadaljevala ob 12.22 uri.)</stage>
            </sp>
            <sp xml:id="SDZ3-Redna-19-2002-10-22.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Prehajamo na obravnavo <title>5. TOČKE DNEVNEGA REDA - DRUGA OBRAVNAVA PREDLOGA
                     ZAKONA O SPREMEMBAH IN DOPOLNITVAH ZAKONA O DRŽAVLJANSTVU REPUBLIKE SLOVENIJE.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
                  dajem predstavniku vlade za dopolnilno obrazložitev predloga zakona. Gospod
                  minister za notranje zadeve, dr. Rado Bohinc, izvolite.</p>
            </sp>
            <sp xml:id="SDZ3-Redna-19-2002-10-22.sp70">

               <speaker>DR. RADO BOHINC:</speaker>

               <p>Spoštovane kolegice in kolegi! Gre za drugo branje novele zakona o državljanstvu.
                  Kot smo že opredelili pri prvem branju, gre za tri področja novosti: prvo področje
                  se nanaša na poenostavitev postopkov za pridobitev državljanstva, drugo področje
                  se nanaša na dodatne zakonske ukrepe za preprečevanje zlorab v zvezi s
                  pridobivanjem državljanstva in tretje področje se nanaša na uskladitev s
                  konvencijo Sveta Evrope o državljanstvu.</p>
               <p>Naj samo z nekaj naslovi naštejem, katere so novosti po teh treh področjih.</p>
               <p>Kar zadeva prvo področje, poenostavitev postopka, bi navedel dopustitev pogoja
                  zagotavljanja stanovanja in preglednejši način ugotavljanja znanja slovenskega
                  jezika na področju naturalizacije.</p>
               <p>Potem imamo novost v zvezi z osebami, rojenimi v tujini v mešanih zakonih, kjer je
                  ob rojstvu eden od staršev slovenski državljan. Tu gre za pomembnejšo raztegnitev
                  obdobja, na katero se nanaša pravica za uveljavljanje državljanstva, in sicer na
                  starost 36 let z dosedanjih 23 let.</p>
               <p>Dodatne olajšave za pridobitev državljanstva se nanašajo tudi na zdomce, ki so
                  zaradi ekonomskih razlogov opustili slovensko državljanstvo. Potreben čas za
                  prebivanje v državi je skrajšan na 6 mesecev z doslej enega leta.</p>
               <p>Potem je pomembna novost 18. člen. Ta omogoča naturalizacijo pod olajšanimi pogoji
                  za tiste osebe, ki so v Sloveniji prebivale na dan 23.12.1990, skratka, na dan
                  plebiscita, in tedaj niso pridobile državljanstva niti kasneje. Pomembno je za te
                  kategorije poudariti, da gre za osebe, za pogoj, da te osebe dejansko živijo v
                  Sloveniji, ob dodatnem pogoju, da obvladajo slovenski jezik. Skratka, za osebe, ki
                  niso pridobile na dan plebiscita pod pogoji 40. člena, odpiramo novo možnost,
                  vendar pogoj je, da dejansko živijo v Sloveniji.</p>
               <p>In še eno novost v tem prvem sklopu bi omenil, namreč naturalizacijo iz
                  nacionalnih razlogov za otroke, za mladoletne osebe, katerih eden od staršev je
                  pridobil državljanstvo Republike Slovenije v okviru izredne naturalizacije. To je
                  novost, ki jo je predlagala poslanska skupina Stranke mladih in jo je predlagatelj
                  podprl.</p>
               <p>Druga skupina novosti se nanaša na preprečevanje zlorab. Vsi prosilci morajo imeti
                  zakonit status tujca, to je ena od novosti. Druga, dolžni so podati izjavo o
                  sprejemanju slovenskega pravnega reda. Tretji pogoj je poravnava davčnih
                  obveznosti <stage>(to je doslej veljalo samo za prosilce, ki nimajo nobenih olajšav)</stage>.
                  Nadalje, zaostren je režim pridobitve državljanstva po izredni naturalizaciji;
                  prosilec mora živeti v Sloveniji najmanj leto dni, ne velja pa to za osebe
                  slovenskega porekla. V določbi o naturalizaciji se zaostruje pogoj z obveznim
                  enoletnim bivanjem otroka v Republiki Sloveniji. In še ena novost v tem drugem
                  delu odprave pogojev za ali pa možnosti za zlorabe. V primeru, da je bila
                  naturalizacija dosežena z lažnimi izjavami, bo mogoče odločbo o sprejemu v
                  slovensko državljanstvo razveljaviti kadarkoli, doslej pa je bil ta rok omejen na
                  3 leta.</p>
               <p>Tretja skupina vprašanj pa se nanaša na uskladitev s konvencijo o državljanstvu
                  Sveta Evrope. Tu gre za vpeljavo dodatnih skupin prosilcev, ki imajo olajšave.
                  Namreč, polnoletne osebe, rojene v Sloveniji, begunci in pa apatridi. Osebam,
                  rojenim v Sloveniji, se opusti izpolnjevanje pogoja odpusta, vira preživljanja,
                  stanovanja in slovenskega jezika, beguncem in apatridom pa se dolžina prebivanja,
                  predpisana za ostale tujce, skrajša iz 10 let na 5 let.</p>
               <p>Predlagatelj vam predlaga, da podprete amandmaje odbora za notranjo politiko
                  /opozorilni znak za konec./ in da zakon podprete v drugem branju. Hvala lepa.</p>
            </sp>
            <sp xml:id="SDZ3-Redna-19-2002-10-22.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za notranjo politiko kot matično
                  delovno telo. Poročilo odbora bi moral predstaviti podpredsednik odbora, ki pa ga
                  ni med nami.</p>
               <p>Ker je zbor na septembrski seji opravil prvo obravnavo predloga zakona,
                  predstavitev stališč poslanskih skupin ni možna. Zato prehajamo na razpravo o 3.
                  členu in vloženem amandmaju ki temu členu. Pred sabo imate tudi čas, ki so ga
                  posamezne poslanske skupine priglasile in sicer SDS 15 minut, ZLSD 3 minute, SLS 5
                  minut, NSi 10 minut, SNS 10 minut, SMS 5 minut in vlada 15 minut.</p>
               <p>Na enak način, kot je bilo pojasnjeno že prej, v obravnavo dajem torej 3. člen in
                  amandma poslanske skupine Nove Slovenije k temu členu. Želi kdo besedo? Gospa
                  Zupan, izvolite.</p>
            </sp>
            <sp xml:id="SDZ3-Redna-19-2002-10-22.sp72">

               <speaker>MAJDA ZUPAN:</speaker>

               <p>Hvala lepa. Naša poslanska skupina je vložila ta amandma k 3. členu, in sicer, da
                  se v novem četrtem odstavku črta 4. točka, ki govori, če je oseba starejša od 60
                  let in dejansko živi v Sloveniji 15 let.</p>
               <p>S tem smo želeli oziroma želeli opozoriti, da ni nobenega zagotovila, da oseba
                  starejša od 60 let, ki dejansko živi v Sloveniji 15 let, obvlada slovenski jezik
                  za potrebe vsakdanjega sporazumevanja. V praksi smo velikokrat lahko srečevali
                  ljudi, zlasti iz južnih republik, ki so pri nas živeli 30, 40 let, pa se niso
                  sporazumevali, in tudi v vsakdanjem življenju ne, v slovenščini. Mogoče tudi
                  zaradi tega, ker jim ni bila omogočena možnost, da opravljajo izpit ali na kakšen
                  drug način imajo možnost, da se pobliže seznanijo s slovenščino.</p>
               <p>Poleg tega pa menimo, da so take osebe tudi v privilegiranem položaju, ne glede na
                  starost, v primerjavi z drugimi osebami, ki morajo ob prošnji za naturalizacijo
                  predložiti tudi spričevalo o uspešnem opravljenem izpitu iz znanja slovenščine.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo razpravljati o 3. členu in amandmaju k temu členu? Ker ne,
                  zaključujem razpravo. Zbor bo glasovanje o tem amandmaju opravil v nadaljevanju
                  seje ob 20.05 uri v okviru glasovanj zbora.</p>
               <p>S tem prekinjam to točko dnevnega reda. Ob 13.30 uri bo zbor prešel na obravnavo
                  6. točke dnevnega reda, to je na drugo obravnavo predloga zakona o spremembah in
                  dopolnitvah zakona o pravdnem postopku. Hvala lepa.</p>
               <stage>(Seja je bila prekinjena ob 12.31 uri in se je nadaljevala ob 13.32 uri.)</stage>
            </sp>
            <sp xml:id="SDZ3-Redna-19-2002-10-22.sp74">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi! Nadaljujemo s sejo državnega zbora.</p>
               <p>Prehajamo na <title>6. TOČKO DNEVNEGA REDA – DRUGA OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O PRAVDNEM POSTOPKU.</title> Predlog zakona je
                  v obravnavo zboru vložila Vlada Republike Slovenije, zato dajem besedo
                  predstavniku vlade, da poda obrazložitev oziroma dopolnilo k predlogu zakona.
                  Imate na voljo 5 minut. Imate besedo. Prosim.</p>
            </sp>
            <sp xml:id="SDZ3-Redna-19-2002-10-22.sp75">

               <speaker>HINKO JENULL:</speaker>

               <p>Hvala za besedo. Spoštovane poslanke in poslanci! Ker zakon ni bil v prvi
                  obravnavi posebej obravnavan, razen po določbah novega poslovnika, želim povsem na
                  kratko povedati, kateri so razlogi, ki so vodili predlagatelja k temu, da predlaga
                  spremembe in dopolnitve zakona o pravdnem postopku, sicer sprejetega v letu
                  1999.</p>
               <p>Zakon je kot temeljni sistemski predpis na področju civilnega pravdnega postopka
                  ta postopek ustrezno uredil. Takrat, v tistem času, ko je bil zakon sprejet, pa ni
                  bilo dokončno razrešeno vprašanje o zagotavljanju večjih možnosti za mirno
                  reševanje sporov oziroma alternativno reševanje sporov.</p>
               <p>V času od uveljavitve zakona je dozorela odločitev, da se možnosti mirnega
                  reševanja sporov urejajo posebej v vseh predpisih, ki določajo sodne postopke.
                  Tako na primer je že urejeno v zakonu o kazenskem postopku. To naj bi bilo sedaj
                  urejeno v zakonu o pravdnem postopku in podobno bo urejeno v zakonu o postopku
                  pred delovnimi in socialnimi sodišči.</p>
               <p>Z novim zakonom se uvaja nov institut, to je poravnalni narok, na katerem bo
                  sodišče imelo obveznost, da skupaj s strankami, razen v primerih, ki so posebej
                  določeni, so izjemni, torej da skupaj s strankami prouči možnost mirne rešitve
                  spora. Sodišče bo poleg tega imelo možnost, če stranke tako predlagajo, da prekine
                  pravdni postopek in z njim počaka, dokler stranke ne poskusijo mirne rešitve spora
                  pred organom oziroma institucijo, ki jo stranke same izberejo.</p>
               <p>Poleg tega instituta, ki je natančno razdelan in kjer so predvidene tudi
                  stroškovne in druge procesne posledice za tiste, ki se naroka ne bi udeležili, je
                  predlagatelj pri predlogu zakona upošteval tudi željo po večji učinkovitosti
                  nekaterih drugih institutov in po odpravi nekaterih pomanjkljivosti, ki so se
                  pokazale pri izvajanju zakona. Predvsem bodo za prakso pomembne spremembe določb
                  po vročanju, tako da se omogoča vročanje, podobno tistemu, ki je urejeno v zakonu
                  o splošnem upravnem postopku, s tem da še vedno ostaja vročanje dvofazno, to
                  pomeni najprej obvestilo, s pozivom naslovniku, naj bo določenega dne oziroma ob
                  določeni uri navzoč na kraju, kjer naj se mu vroči, in v drugi fazi potem se
                  pošiljka pusti na pošti oziroma se obvesti naslovnika, kjer jo lahko dvigne in s
                  tem šteje vročitev za opravljeno. S tem pričakujemo, da se bo ta problem, ki je še
                  vedno velik v praksi, dokončno lahko razrešil in bo odgovornost za sprejemanje
                  pošiljk prešla na naslovnika, ki mora v skladu z naslovom, ki ga je prijavil, tudi
                  skrbeti, da te pošiljke prevzema.</p>
               <p>Tudi ostale spremembe merijo predvsem na večjo učinkovitost postopka. V tem smislu
                  zlasti spremembe o pritožbeni obravnavi, ki naj omogočijo v večji meri, da se
                  pravdni postopek zaključi na eni poti skozi sodne instance. Nadalje, tudi
                  spremembe v zvezi z zakonodajno pobudo vrhovnega sodišča, ki se nanašajo na
                  delovne spore. Potem spremembe, ki se nanašajo na postopanje ob poročilu o odpravi
                  pomanjkljivosti v zvezi s postopkom na izjavo državnega tožilca o reviziji in tudi
                  druge, ki so razvidne iz gradiva.</p>
               <p>Pričakujemo, da bo novela, ki ni obsežna, ki predstavlja manjšo novelo, vendar
                  odpravlja in popravlja tisto, kar je potrebno popraviti in dopolniti, prispevala k
                  večji učinkovitosti pravdnih postopkov in zato predlagamo, da državni zbor zakon
                  sprejme. Hvala.</p>
            </sp>
            <sp xml:id="SDZ3-Redna-19-2002-10-22.sp76">

               <speaker>PODPREDSEDNIK VALENTIN POHOREC:</speaker>

               <p>Hvala, državnemu sekretarju, gospod Hinku Jenullu, za podano uvodno besedo.
                  Predlog zakona je obravnaval odbor za notranjo politiko kot matično delovno telo.
                  Prosim poročevalca odbora, gospoda Leopolda Kremžarja, da predstavi stališče
                  oziroma poročilo odbora.</p>
            </sp>
            <sp xml:id="SDZ3-Redna-19-2002-10-22.sp77">

               <speaker>LEOPOLD (LEO) KREMŽAR:</speaker>

               <p>Hvala lepa. Spoštovani. Odbor je obravnaval predlog zakona o spremembah in
                  dopolnitvah zakona. Prisluhnil je v svoji razpravi tudi zakonodajno pravni službi,
                  predstavnikom pravnoinformacijskega centra nevladnih organizacij, tudi
                  predstavnikom slovenskega sodniškega društva in odvetniške zbornice. Prejel in
                  obravnaval je sklepe komisije državnega zbora za peticije ter mnenje komisije
                  državnega sveta za politični sistem.</p>
               <p>Ob tem pa je sprejel amandma štirih poslanskih skupin k 29. členu ter kot svoje
                  sprejel amandmaje, kot je zapisano, zato predlaga v sprejem tale predlog sprememb
                  zakona. Hvala lepa.</p>
            </sp>
            <sp xml:id="SDZ3-Redna-19-2002-10-22.sp78">

               <speaker>PODPREDSEDNIK VALENTIN POHOREC:</speaker>

               <p>Hvala poročevalcu odbora za notranjo politiko. Sledi predstavitev stališč
                  poslanskih skupin. Najprej dajem besedo gospodu Rudolfu Petanu za stališče SDS.
                  Prosim.</p>
            </sp>
            <sp xml:id="SDZ3-Redna-19-2002-10-22.sp79">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani. Kot je omenil že predstavnik
                  vlade, gre v tem primeru za spremembo, ki v zadnji predlagani spremembi zakona, to
                  je leta 1999, ni bila še dorečena in kot taka tudi ni bila uveljavljena ter se ni
                  mogla uveljaviti v praksi.</p>
               <p>Gre očitno za poskus, za neko učinkovitejšo sodstvo in pa zaokrožitev vseh
                  možnosti, torej za možnost rešitve v nekem postopku.</p>
               <p>V Socialdemokratski stranki pozdravljamo vsak poskus, ki bi prispeval k
                  zmanjševanju sodnih zaostankov ter seveda istočasno tudi razbremenitvi sodišča,
                  kar sta pa seveda lahko tudi dve stvari, ni nujno, da je to povezano v eni
                  zadevi.</p>
               <p>V tej luči tudi gledamo na večji poudarek alternativnega reševanja sporov, to je
                  načinov, ki omogočajo, da se spor reši brez posredovanja sodišča ali vsaj brez
                  meritorne odločitve sodišča. Zato so tudi vse aktivnosti sodišča, ki imajo za cilj
                  sklenitev sodne poravnave, eden izmed načinov za zmanjševanje sodnih
                  zaostankov.</p>
               <p>Če primerjamo ureditve v drugih državah, vidimo, da se bolj zavedajo pomena
                  izvensodnega reševanja sporov, saj ponujajo rešitve, ki so po vsebini
                  sprejemljivejše, ker dajejo rešitve, ki jih s sodbo enostavno ni mogoče
                  doseči.</p>
               <p>Predlagatelj se tega očitno zaveda, kar je razvidno tudi iz obrazložitve predloga
                  zakona. Ta nova rešitev, ki jo ponuja, je poseben poravnalni narok, ki je namenjen
                  predvsem preizkusu možnosti, da se sklene sodna poravnava. Gre tudi v
                  primerjalno-pravnem pogledu za noviteto, ki še ni uveljavljena kot druge oblike
                  alternativnega reševanja sporov, kot so npr. poravnava, mediacija, arbitraža in pa
                  podobno.</p>
               <p>Po drugi strani je pa treba priznati, da pomanjkanje teh praktičnih izkušenj s
                  temi oblikami alternativnega reševanja sporov pa lahko tudi, ne vem, mogoče ogrozi
                  njegovo uveljavitev. Vendar je potrebno gledati na predlagano rešitev kot na enega
                  izmed poskusov, ki bo prispeval k večji razbremenitvi in operativnosti sodišč.</p>
               <p>Sprejemamo in tudi ponavljamo opozorilo, ki ga je izrekla komisija za politični
                  sistem državnega sveta, namreč, da bi k pospešitvi sodnih postopkov bolj prispeval
                  tudi učinkovit mehanizem uveljavljanja odgovornosti tistih, ki zavlačujejo
                  posamezne postopke. Izdelava ustreznega sistema zunanjega nadzora nad delovnimi
                  sodišči je pa seveda bistvena, da bi lahko ugotovili prave vzroke posameznih
                  sodnih zaostankov. Sedajpač poslušamo določene izgovore, ki se pač ponavljajo, ali
                  pa se, ne vem, mogoče bom uporabil malo hud izraz, izmišljajo vedno novi, da v
                  bistvu ne povemo tistega pravega vzroka, ne povemo tistega bistva.</p>
               <p>S takim nadzorom nikakor ne bi posegli v avtonomno sodstvo, saj takšen nadzor se
                  ne bi nanašal na vsebino odločanja, temveč na prioriteto obravnavanja posameznih
                  zadev, kjer so kriteriji povsem nedefinirani.</p>
               <p>V Socialdemokratski stranki menimo, da je to določen poskus, da bi tudi na tem
                  področju določene stvari zaokrožili, jim dali pravno veljavo, pravno težo in
                  mogoče tudi na tak način nekako naredili naše sodstvo učinkovitejše. Prepričani
                  smo, da to ni vse, kar bi lahko naredili, vendar po našem je to poizkus v pravi
                  smeri in zato ga bomo v Socialdemokratski stranki podprli. Hvala lepa.</p>
            </sp>
            <sp xml:id="SDZ3-Redna-19-2002-10-22.sp80">

               <speaker>PODPREDSEDNIK VALENTIN POHOREC:</speaker>

               <p>Hvala za vaše stališče in dajem besedo gospodu Viliju Trofeniku za stališče
                  Slovenske ljudske stranke. Prosim.</p>
            </sp>
            <sp xml:id="SDZ3-Redna-19-2002-10-22.sp81">

               <speaker>VILI TROFENIK:</speaker>

               <p>Hvala za besedo. Lep pozdrav vsem prisotnim. V naši poslanski skupini menimo, da
                  alternativno reševanje sporov predstavlja eno izmed možnosti za zmanjšanje
                  obremenjenosti sodišč in povečanje njihove učinkovitosti. Zato podpiramo
                  vzpostavitev predlaganega sistema, kjer bodo imeli državljani, ki niso zadovoljni
                  z določeno odločitvijo oziroma dejanjem ali opustitvijo, široke možnosti. Dane
                  morajo biti seveda možnosti rešitve spora v izvensodni poravnavi, prav tako pa
                  tudi znotraj sodnega postopka.</p>
               <p>Pomembno je, da se državljani seznanijo z vsemi različnimi obstoječimi možnostmi
                  in da imajo torej možnost izbrati sebi najprimernejšo rešitev oziroma odločitev.
                  Često namreč sodba ni najučinkovitejše in najprimernejše sredstvo za rešitev
                  spora. Ob ponudbi alternativnih rešitev pa bo seveda potrebno poskrbeti tudi za
                  njihovoučinkovitost in privlačnost uporabe, saj uvedba sama po sebi še ne
                  zagotavlja ustreznih pričakovanih rezultatov.</p>
               <p>Ponovna uvedba tako imenovanega pripravljalnega naroka se nam zdi smiselna, saj ob
                  ustreznem delovanjusodnika lahko pričakujemo pozitivne rezultate. Glede na to, da
                  se postavlja vprašanje, v kolikšni meri so sodniki sposobni tovrstne naroke
                  uspešno izpeljati, naj bo to predvsem spodbuda za intenzivno usposabljanje s
                  področja procesnega vodenja.</p>
               <p>Prepričani smo, da bi s trdnejšim procesnim vodstvom oziroma aktivnejšo udeležbo
                  sodnikov, seveda ob upoštevanju pravic strank, pomembno lahko prispevali k
                  skrajšanju pravdanja oziroma učinkovitosti sodišč.</p>
               <p>Zato tudi ostale spremembe, ki jih prinaša predmetni zakon, podpiramo, s
                  pričakovanjem, da bodo prinesle pozitivne rezultate predvsem glede učinkovitosti
                  sodnega sistema. Hvala.</p>
            </sp>
            <sp xml:id="SDZ3-Redna-19-2002-10-22.sp82">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Trofenik. Sledilo bi stališče Slovenske nacionalne stranke, gospod
                  Sašo Peče je najavljen, pa ni prisoten. Zato bom dal besedo gospe Majdi Zupan iz
                  Nove Slovenije za stališča poslanske skupine oziroma stranke.</p>
            </sp>
            <sp xml:id="SDZ3-Redna-19-2002-10-22.sp83">

               <speaker>MAJDA ZUPAN:</speaker>

               <p>Hvala lepa, gospod predsednik, za besedo. Novelacija zakona o pravdnem postopku
                  gre v glavnem v smeri spodbujanja mirnega reševanja sporov, kar pa v naši
                  poslanski skupini in stranki vedno pozdravljamo, saj smo mnenja, da se Slovenci
                  preveč tožarimo in s tem sprožamo nove spore.</p>
               <p>V predlogu se doda posebna ureditev poravnalnega naroka, ki je obvezen, razen če
                  so se stranke že predhodno neuspešno pogajale za mirno razrešitev ali če sodišče
                  oceni, da ni možnosti za sklenitev sodne poravnave oziroma da ta ne bi bila za
                  rešitev spora primerna.</p>
               <p>Da pa bi dosegli čim več poravnav, zakon predpisuje osebno udeležbo stranke na
                  poravnalnem naroku, v primeru pooblaščenca pa mora imeti le-ta pooblastilo z
                  možnostjo neomejene pravice sklenitve poravnave.</p>
               <p>Soglasje strank je izredno pomembno, saj je potrebno pri ponovitvi poravnalnega
                  naroka ali pri prekinitvi pravdnega postopka, če želijo alternativno reševanje
                  sporov /?/.</p>
               <p>Poravnava je možna v celotnem postopku in je razširjena tudi po obsegu in glede na
                  število oseb, ki niso stranke v postopku.</p>
               <p>Vloga sodnika je aktivnejša, saj je dolžan razpravljati s strankami o dejanskih in
                  pravnih vidikih. Dolžan si je prizadevati za sklenitev poravnave, celo še več,
                  določila mu dajejo pravico, da pripravi celo pisni predlog poravnave in ga pošlje
                  stranki v podpis. Priznati je treba, da je takšna drža sodnika dostopnejša, bližja
                  ljudem in prijaznejša ter da spodbuja pozitivne občutke pri ljudeh tudi za
                  poravnavo.</p>
               <p>Določena pa je tudi tako imenovana kazen za tisto stranko, ki se ne udeleži
                  poravnalnega naroka, saj mora nasprotni stranki povrniti stroške.</p>
               <p>Druga pomembna novost je odpravljanje pomanjkljivosti pri vročanju. Obvestila ne
                  bo več možno pustiti kar pri prijaznem sosedu, pač pa jih bo moral vročevalec
                  pritrditi na vrata stanovanja ali na drugačen ustrezen način pustiti. Sicer pa
                  bosta pri osebnih vročitvah možna le dva poskusa in ne v nedogled, kot smo bili
                  sedaj velikokrat vajeni. Bojimo pa se, da v praksi to ne bo ravno najlaže doseči.
                  Vendar, poskusiti je treba. Možno pa je tudi nadomestilo vročenja tudi za
                  najpomembnejše zadeve. S tem naj bi bila zagotovljena učinkovita pravica do
                  sodnega varstva brez nepotrebnega odlašanja,pri čemer pa naj ne bi prekomerno
                  posegali v pravico nasprotne stranke do kontradiktornega postopka. Prav v zvezi s
                  tem pa se odpravlja izjava državnega tožilca, ker naj ne bi bila potrebna njegova
                  intervencija.</p>
               <p>Z novelo pa se spreminjajo še nekatere druge določbe v zakonu, ki povzročajo v
                  praksi težave in zmanjšujejo učinkovitost postopka. Na ta način naj bi se tudi
                  izognili dvomu pri odločanju o začasnih odredbah v sporih iz razmerij med starši
                  in otroki, v zakonskih sporih in o pravnem sredstvu zoper izdane začasne
                  odredbe.</p>
               <p>Pomembna novost je tudi v zvezi z neplačilom sodne takse oziroma nepredložitvijo
                  dokazila o njenem plačilu.</p>
               <p>Na novo se vpeljuje uporaba informacijske tehnologije. Pravni pouk glede
                  obrazloženega odgovora na tožbo je izrecno urejen in obstaja še cela vrsta drugih
                  določb. Vse te spremembe naj bi omogočale tudi odpravo sodnih zaostankov in s tem
                  izboljšale tudi pogajalska izhodišča za pridružitev Slovenije Evropski uniji, za
                  kar pa se naša stranka močno zavzema in v tem smislu spremembe in dopolnitve
                  zakona o pravdnem postopku tudi podpira. Hvala lepa.</p>
            </sp>
            <sp xml:id="SDZ3-Redna-19-2002-10-22.sp84">

               <speaker>PODPREDSEDNIK VALENTIN POHOREC:</speaker>

               <p>Hvala vam za podano stališče. To so bila stališča poslanskih skupin. Ker k
                  dopolnilnemu predlogu zakona ni bilo vloženih amandmajev, tudi ni možna razprava o
                  členih. Zato razpravo zaključujem in s tem tudi drugo obravnavo predloga zakona. V
                  skladu s 139. členom poslovnika bo zbor tretjo obravnavo predloga zakona opravil v
                  petek, 25.10.2002. S tem prekinjam 6. točko dnevnega reda. Ob 14.00 uri
                  nadaljujemo z delom s 7. točko dnevnega reda. Do takrat pa dve minuti odmora.</p>
               <stage>(Seja je bila prekinjena ob 13.50 uri in se je nadaljevala ob 14.01 uri.)</stage>
            </sp>
            <sp xml:id="SDZ3-Redna-19-2002-10-22.sp85">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi, spoštovani predstavnik vlade!</p>
               <p>Prehajamo na <title>7. TOČKO DNEVNEGA REDA - DRUGA OBRAVNAVA PREDLOGA ZAKONA O
                     SODELOVANJU MED REPUBLIKO SLOVENIJO IN MEDNARODNIM KAZENSKIM SODIŠČEM.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
                  dajem predstavniku vlade, državnemu sekretarju, gospodu Hinku Jenullu, za
                  dopolnilno obrazložitev predloga zakona. Prosim.</p>
            </sp>
            <sp xml:id="SDZ3-Redna-19-2002-10-22.sp86">

               <speaker>HINKO JENULL:</speaker>

               <p>Hvala za besedo. Spoštovane poslanke in poslanci! Na kratko bi želel povedati, da
                  zakon, ki ga imate pred sabo, omogoča Republiki Sloveniji, da kot ustanovna
                  članica mednarodnega kazenskega sodišča v polni meri izvaja pristojnosti v zvezi s
                  sodelovanjem s tem sodiščem.</p>
               <p>Mednarodno kazensko sodišče je bilo ustanovljeno s sprejemom statuta, ki ga je
                  ratificiralo 66 držav in je začel veljati 1. julija letos, zakon o ratifikaciji pa
                  je Slovenija sprejela brez kakršnihkoli razprav že v novembru lanskega leta in se
                  tako uvrstila med ustanovne članice, ki bodo lahko predlagale njegove sodnike,
                  tožilce in druge funkcionarje. Tak predlog za kandidata za sodnika tega sodišča je
                  že uvrščen tudi na to sejo državnega zbora.</p>
               <p>Izkoriščanje relativno širokih možnosti za pregon kaznivih dejanj, za katera je
                  stvarno pristojno sodišče, to pa je genocid, hudodelstvo zoper človečnost, vojna
                  hudodelstva in potem, ko bo ustrezna določba dorečena, tudi agresija, je predvsem
                  odvisno od pripravljenosti držav omogočiti delovanje sodišča, pri čemer se ta
                  pripravljenost izraža v ratifikaciji rimskega statuta, kar je Slovenija že
                  storila, in potem v sprejemu in prilagoditvi domače zakonodaje, kar bo Slovenija
                  storila s sprejemom predlaganega zakona. Obstoječa zakonodaja namreč ne omogoča
                  polnega sodelovanja s sodiščem in mora Republika Slovenija izpolniti obveznost, ki
                  jo je sprejela s podpisom statuta, da bo sodišču pri preiskavi in pregonu kaznivih
                  dejanj zagotovila vso potrebno pomoč v polni meri in brez zadržkov.</p>
               <p>Predlog zakona tako izvira iz obveznosti naše države, da sprejme implementacijske
                  predpise, ki bodo omogočili učinkovito delovanje sodišča in na ustrezen način
                  povezali pristojne domače organe z organi sodišča.</p>
               <p>Predlagane rešitve to zagotavljajo, tako da natančno opredeljujejo dolžnosti
                  sodelovanja Republike Slovenije s sodiščem, določajo državne organe, ki so
                  pristojni za posamezne zadeve, njihove medsebojne odnose in razmerja teh organov v
                  odnosu do sodišča.</p>
               <p>Sprejem pristojnosti sodišča je v zakonu opredeljen v skladu z izvirnim načelom
                  komplementarnosti, kar pomeni določitev pristojnosti predvsem domačega sodišča in
                  pristojnosti mednarodnega sodišča v primeru, če pregon dejanj pred domačim
                  sodiščem ni mogoč ali ga država ne želi opraviti, z ureditvijo postopka za odvzem
                  prostosti obdolžencu na zahtevo sodišča za njegovo prijetje, za predajo sodišču in
                  izvršitev drugih zahtev za sodelovanje v zvezi z dejansko in pravno pomočjo pri
                  delu sodiščain končno tudi za odvzem protipravno pridobljene premoženjske koristi
                  ter za izvršitev denarne kazni.</p>
               <p>Da bi te določbe lahko omogočile sodelovanje Slovenije s sodiščem, predlaga vlada,
                  da ta zakon sprejmete. Hvala.</p>
            </sp>
            <sp xml:id="SDZ3-Redna-19-2002-10-22.sp87">

               <speaker>PODPREDSEDNIK VALENTIN POHOREC:</speaker>

               <p>Hvala za dodatno predstavitev. Predlog zakona je obravnaval odbor za notranjo
                  politiko kot matično delovno telo. Prosim člana odbora, gospoda Antona Butolena,
                  da predstavi poročilo odbora.</p>
            </sp>
            <sp xml:id="SDZ3-Redna-19-2002-10-22.sp88">

               <speaker>ANTON BUTOLEN:</speaker>

               <p>Hvala za besedo. Spoštovane kolegice in kolegi, predstavnik vlade! Odbor državnega
                  zbora Republike Slovenije za notranjo politiko je kot matično delovno telo
                  obravnaval navedeni zakon na 25. redni seji 2. oktobra 2002. Na tej seji je
                  obravnaval predlog zakona o sodelovanju med Republiko Slovenijo in Mednarodnim
                  kazenskim sodiščem. Rimski statut, s katerim je bilo Mednarodno kazensko sodišče
                  ustanovljeno, določa pristojnosti sodišča, organe sodišča, postopek, predlagani
                  zakon pa pomeni le njegovo uskladitev z našim pravnim redom.</p>
               <p>Zakonodajno-pravna služba je opozorila na nekatera notranja neskladja, ki so bila
                  odpravljena z amandmaji poslanske skupine SLS k prvemu, drugemu, šestemu, sedmemu,
                  osmemu členu, k naslovu petega poglavja, k 22., 23., 25. in 26. členu. Odbor za
                  notranjo politiko je brez razprave sprejel vse amandmaje poslanske skupine SLS k
                  navedenim členom in tudi vse člene zakonskega predloga.</p>
               <p>Tako je odbor določil besedilo dopolnjenega predloga zakona in predlaga državnemu
                  zboru, da ga v omenjeni obliki sprejme. Hvala lepa.</p>
            </sp>
            <sp xml:id="SDZ3-Redna-19-2002-10-22.sp89">

               <speaker>PODPREDSEDNIK VALENTIN POHOREC:</speaker>

               <p>Hvala vam. Sledi predstavitev stališč poslanskih skupin. Najprej dajem besedo
                  gospodu Aureliu Juriu za stališče Združene liste socialnih demokratov.</p>
            </sp>
            <sp xml:id="SDZ3-Redna-19-2002-10-22.sp90">

               <speaker>AURELIO JURI:</speaker>

               <p>Hvala predsedujoči, kolegice in kolegi. V poslanski skupini Združene liste
                  socialnih demokratov zakon o sodelovanju med Republiko Slovenijo in Mednarodnim
                  kazenskim sodiščem seveda podpiramo in na vsebino članov nimamo posebnih pripomb.
                  Podprli bomo seveda tiste amandmaje, ki jih je matično delovno telo
                  pripravilo.</p>
               <p>Prepričani smo v koristnost in nujnost takega sodišča, v univerzalnost,
                  poudarjamo, univerzalnost njegovega značaja, v prispevek, ki ga morajo države
                  ustanoviteljice, Združeni narodi, najbolj razvite in zato tudi najbolj odgovorne
                  države ter mednarodna skupnost v celoti datine le njegovi postavitvi, temveč tudi
                  njegovi uveljavitvi. Bodisi kot ustanova, ki dopolnjuje domače kazenske sisteme v
                  primerih, ko kazenskega postopka za kaznivo dejanje genocida, hudodelstev zaradi
                  zoper človečnost, vojnih hudodelstev in agresije znotraj države ni mogoče
                  izpeljati ali ga ni mogoče izpeljati učinkovito in korektno, kot piše v
                  obrazložitvi, bodisi kot ustanova, ki bo učinkovala opozorilno, pa če hočemo tudi
                  zastraševalno, na vse nosilce odgovornosti vojaškega posredovanja, tudi v primerih
                  humanitarnih oziroma mirovnih operacij. Ničkoliko se nam takih ali drugačnih
                  operacij, žal, obeta v bližnji in daljni prihodnosti.</p>
               <p>Prepričani smo, da k temu mora v polni meri in z vso doslednostjo in načelnostjo
                  prispevati tudi Slovenija. Zato ob tem, ko zakonu izrekamo podporo, vlado
                  pozivamo, da se v imenu te doslednosti in načelnosti, v imenu poslanstva, ki ga s
                  svojo ustanovitvijo mednarodno kazensko sodišče pričenja, v imenu moči, ki jo mora
                  to sodišče biti sposobno pridobiti in uveljaviti na mednarodni politični in pravni
                  sceni, odpove skušnjavi, ki jo v nekaterih izjavah vladnih predstavnikov
                  zaznavamo, po podpisu dvostranskega sporazuma z Združenimi državami Amerike o
                  priznanju imunitete njihovim državljanom pred tem sodiščem, ki ga ZDA, kot veste,
                  mimogrede tudi ne priznavajo.</p>
               <p>Tudi napovedi, da bomo pri tem ravnali tako kot Evropska unija, niso umestne, saj
                  so zunanji ministri te skupnosti na septembrskem zasedanju v Bruslju le dopustili
                  možnost takega podpisovanja oziroma le prepustili članicam, da se same odločijo
                  oziroma lahko sporazum z ZDA podpišejo pod sicer določenimi pogoji.</p>
               <p>Tudi Slovenija torej lahko izbere, zato priporočamo vladi, da izbere tako, da
                  podpis kakršnegakoli sporazuma, ki bo uvajal razliko oziroma neenakost med
                  državljankami in državljani sveta pred zakonom in pred sodiščem, ki ga
                  ustanavljamo, da ga ščiti in uveljavi, pa če tudi bi prihajali iz države, ki ji
                  lahko pripišemo največje zasluge za mir na tem planetu, zavrne.</p>
               <p>Le tako bomo z naše strani mednarodno kazensko sodišče pospremili na uspešno in
                  učinkovito pot. Hvala.</p>
            </sp>
            <sp xml:id="SDZ3-Redna-19-2002-10-22.sp91">

               <speaker>PODPREDSEDNIK VALENTIN POHOREC:</speaker>

               <p>Hvala vam. Kolega Jožef Jerovšek bo predstavili stališče poslanske skupine
                  socialdemokratov Slovenije. Izvolite.</p>
            </sp>
            <sp xml:id="SDZ3-Redna-19-2002-10-22.sp92">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi, predstavniki
                  vlade.</p>
               <p>Zakon o sodelovanju med Republiko Slovenijo in mednarodnim kazenskim sodiščem je
                  logična posledica ratifikacije pristopa k mednarodnemu kazenskemu sodišču,
                  ustanovljenega z rimskim statutom.</p>
               <p>Tudi v SDS podpiramo sprejem zakona, čeprav se zavedamo resnosti in tehtnosti
                  nekaterih pomislekov, ki nastajajo v svetu glede aplikacije tega sodišča.</p>
               <p>Vendar pa moramo biti mi v Sloveniji skupaj z Evropo še posebej pozorni do
                  takšnega mednarodnega kazenskega sodišča, ki se bo ukvarjalo s pregonom kaznivih
                  dejanj, genocida, hudodelstev zoper človečnost, vojnih hudodelstev in
                  agresije.</p>
               <p>Izkušnja Evrope in izkušnje Slovenije med drugo svetovno vojno in po njej nas
                  zavezujejo k odgovornemu ravnanju in odgovornemu sodelovanju s tem mednarodnim
                  sodiščem. Vemo, da zločinci, ki so počenjali zločine med drugo svetovno vojno s
                  strani okupatorjev, fašisti in nacisti, niso bili dosledno preganjani, nekateri -
                  ravno v nedeljo so navajali primer italijanskih zločinov - prav tako pa še do
                  danes niso bili raziskani in preganjani zločini po vojni v imenu totalitarne
                  oblasti in razrednega boja. Glede na takšno izkušnjo je jasno, da tudi ponekod v
                  Evropi odnos do preganjanja takih hudih kaznivih dejanj ni po naravni poti
                  zagotovljen in da moramo biti seveda zainteresirani in dosledno spoštovati tudi
                  določila tega rimskega statuta.</p>
               <p>V Evropi in pri nas imamo različne primere. Mi v bližnji preteklosti in danes
                  ugotavljamo, da nekateri zločinci z območja bivše Jugoslavije, odgovorni za vojno
                  na tleh bivše Jugoslavije, še niso preganjani, še niso prišli pod roko pravice in
                  ponekod se celo obotavljajo za takšen pregon. Hkrati pa vemo, da so nekatere
                  države, ko se ugotovi tudi posredna objektivna odgovornost za nekatera dejanja, da
                  je to izredno odmevno v politični javnosti. Navajam primer odstopa nizozemske
                  vlade, kar je pozitivni primer glede na odgovornost njihovih mirovnih sil na
                  ozemlju Bosne in Hercegovine.</p>
               <p>Izkušnje glede pregona zločinov in izkušnje pravzaprav s totalitarnimi oblastmi so
                  v Evropi drugačne, kot so preko oceana. Dejstvo je, da ima Amerika drugačen,
                  anglosaksonski kazenski sistem, da ima za takšna dejanja določeno smrtno kazen in
                  moramo biti tudi realisti, da se na tleh Amerike še ni zgodilo, da bi trajno
                  zavladala diktatura, tako da je na nek način zagotovljeno, da bodo tudi zločinci,
                  če tudi je kakšno obdobje, ko ni bilo izrecne pripravljenosti preganjati, da bodo
                  v naslednjem obdobju prišli pod obravnavo kazenskih sodišč.</p>
               <p>Še enkrat, mi podpiramo zakon o sodelovanju s kazenskim sodiščem in računamo tudi,
                  da bo Republika Slovenija skupaj z državami Evropske unije našla primerne odgovore
                  na vse dileme, ki se pojavljajo v tem času. Hvala lepa.</p>
            </sp>
            <sp xml:id="SDZ3-Redna-19-2002-10-22.sp93">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospod Jerovšek. Dajem besedo gospodu Janezu Podobniku, za stališče
                  SLS. Prosim.</p>
            </sp>
            <sp xml:id="SDZ3-Redna-19-2002-10-22.sp94">

               <speaker>JANEZ PODOBNIK:</speaker>

               <p>Hvala za besedo. V poslanski skupini Slovenske ljudske stranke ocenjujemo, da je
                  zakon dobro pripravljen in ga bomo podprli.</p>
               <p>Prav tako je znano, da je v proceduri, da so nekateri zakoni s področja zakonodaje
                  oziroma tako tožilstva kot kazenskega postopka in kazenskega zakonika, v katerih
                  bomo kot država Slovenija pravzaprav uveljavili nekatere določbe rimskega statuta,
                  ki še niso v celoti povzete v slovenski pravni red.</p>
               <p>Na primer, 35. poglavje kazenskega zakonika, ki določa kazniva dejanja zoper
                  človečnost in mednarodno pravo, je še potrebno, da se jih uskladi z določbami
                  rimskega statuta, ta pa določajo kazniva dejanja genocida, vojnih hudodelstev in
                  hudodelstev zoper človečnost.</p>
               <p>Prav tako pa je potrebno ustrezne določbe kazenskega zakonika dopolniti tako, da
                  bodo usklajene z določbami rimskega statuta, ki določajo kazniva dejanja zoper
                  pravosodje samo. In to, mislim, da bomo storili.</p>
               <p>Druga zadeva pa je vezana na kazenski postopek. Gre pa za postopkovne vidike
                  sodelovanja Republike Slovenije z mednarodnimi kazenskimi sodišči.</p>
               <p>Rad bi spomnil, ko je državni zbor ratificiral rimski statut, je bilo zelo malo
                  razprave in ni bilo nobeno javno vprašanje odprto glede ustavnopravnih vprašanj
                  pri ratifikaciji rimskega statuta. Na primer, strokovnjak, ki se ukvarja s temi
                  področji, to je mag. Marko Bošnjak, pravi, da so bila vendarle celo relevantna
                  nekatera vprašanja imunitete, potem vprašanje predaje obdolženca sodišču in
                  predvsem vprašanje prepovedi ponovnega sojenja o isti stvari - taka, ki bi si
                  zaslužila nekoliko več pozornosti, kajti rimski statut v 27. členu odreka vsako
                  izrecno tako materialnopravno kot procesnopravno imuniteto nosilcem oblastvenih
                  funkcij za hudodelstva iz pristojnosti mednarodnega kazenskega sodišča. In to je
                  zdaj njegova misel <stage>(citat)</stage>: "Če bi tako na primer poslanec na seji državnega zbora
                  ščuval h genocidu, po ustavi Republike Slovenije za to ni kazensko odgovoren, po
                  rimskem statutu pa je kazensko odgovoren." To je taka zanimiva misel iz njegovega
                  strokovnega mnenja.</p>
               <p>Drugo vprašanje pa je vezano na prepoved ponovnega sojenja v isti stvari. Mag.
                  Bošnjak meni, da je možnost ponovnega sojenja o isti stvari, ki jo pozna rimski
                  statut, v neskladju z našo ustavo.</p>
               <p>Druga tema, ki pa je vezana na samo vsebino in uveljavljanje rimskega statuta, pa
                  je vprašanje, o katerem je bilo na kratko tu že rečeno, to pa je sporazum o
                  nepredaji ameriških državljanov mednarodnemu kazenskemu sodišču. Gre za pobudo. V
                  naši poslanski skupini ocenjujemo, da bi bil tak sporazum, če bi ga slovenska
                  država podpisala, vlada podpisala, državni zbor pa ratificiral, v nasprotju s
                  slovenskim pravnim redom. Je pa res, da tak sporazum ne bi bil sporen, če bi
                  vseboval tri zelo pomembne kavtele oziroma tri pomembne premise.</p>
               <p>Prva je ta, da bi tak sporazum moral obe državi pogodbenici zavezovati h
                  kazenskemu pregonu tistih oseb, ki naj jih pogodbenice ne bi predajale
                  mednarodnemu kazenskemu sodišču, da bi moral tudi jamčiti, da so definicije načel
                  kazenske odgovornosti ter kaznivih dejanj, ki so v stvarni pristojnosti
                  mednarodnega kazenskega sodišča, v zakonodajah obeh pogodbenic enake ali širše kot
                  definicije v rimskem statutu. Za ZDA v celoti temu ni tako. Druga kavtela - bi
                  bila ta, sporazum bi moral nalagati dolžnost obema državama pogodbenicama, da
                  nemudoma sprožita neodvisne in nepristranske kazenske postopke zoper vse domnevne
                  storilce hudodelstev. In tretja, če se država pogodbenica sporazuma, ki je
                  zahtevala izročitev svojega državljana, izkaže za nezmožno ali nepripravljeno tega
                  kazensko preganjati, bi ga morala vrniti prvi državi ali pa predati mednarodnemu
                  kazenskemu sodišču. Šele s temi kavtelami bi bil dvostranski sporazum z ZDA v
                  skladu z načelom komplementarnosti rimskega statuta, po kateri je dolžnost vsake
                  države, da izvaja svojo kazensko juridikcijo zoper tiste, ki so odgovorni za
                  mednarodna hudodelstva, to je šesti odstavek preambule.</p>
               <p>Kot je bilo že rečeno s strani odbora, pa je naša poslanska skupina, ko je sledila
                  nekaterim stališčem zakonodajno-pravne službe, tudi pripravila neke amandmaje, ki
                  jih je potem odbor sprejel. Hvala lepa.</p>
            </sp>
            <sp xml:id="SDZ3-Redna-19-2002-10-22.sp95">

               <speaker>PODPREDSEDNIK VALENTIN POHOREC:</speaker>

               <p>Hvala vam. Dajem besedo gospodu Jelku Kacinu za stališče LDS.</p>
            </sp>
            <sp xml:id="SDZ3-Redna-19-2002-10-22.sp96">

               <speaker>JELKO KACIN:</speaker>

               <p>Spoštovane kolegice in kolegi, predstavnik vlade Republike Slovenije! Sprejem
                  predloga zakona o sodelovanju med Republiko Slovenijo in Mednarodnim kazenskim
                  sodiščem oziroma ICC, kot ga bolj pogosto imenujemo v mednarodni javnosti, je za
                  Liberalno demokracijo Slovenije pomemben korak na poti k začetku aktivnega
                  delovanja tega sodišča. Republika Slovenija in njen državni zbor s tem zakonom
                  prispeva pomemben in opazen delež v mozaiku mednarodnih prizadevanj za bolj humano
                  in bolj civilizirano skupno prihodnost.</p>
               <p>Ustanovitev in konkretno delo ICC bosta v prihodnje nedvoumno zmanjšala stalno in
                  pretečo nevarnost najbolj grobih kršitev mednarodnega vojnega prava in tako
                  delovala preventivno. Najbolj grobega nasilja v vojnih spopadih pa vseeno in
                  nikakor še vedno ne bosta mogla preprečiti. Preventivna vloga sama po sebi je
                  nujna, a še nikoli ni bila dovolj oziroma zadostna, zato mora ICC svojo
                  učinkovitost čimprej dokazati na primerih odmevnih konkretnih sojenj in
                  pravnomočnih obtožb oziroma obsodb.</p>
               <p>Prav posledice vojnih divjanj na jugovzhodu Evrope so najbolj prepričljiv primer
                  in dokaz potreb po individualni in kolektivni varnosti in po vrnitvi osnovnega
                  zaupanja med ljudmi, ki so bili žrtve vojnih zločinov. Posledic divjanj vojn ni
                  mogoče odpraviti le z obžalovanjem zločinov, z mednarodno pomočjo, z gospodarsko
                  obnovo ali političnimi obljubami. Na ravni posameznika je občutek varnosti mogoče
                  zagotoviti le s celovitim preseganjem povojnega stanja, ki mora vključevati tudi
                  kaznovanje odgovornih za njihove zločine zoper posameznike, celotne narode in
                  države. Krhkost miru in pomanjkanje zaupanja otežuje sobivanje v Bosni in
                  Hercegovini, večletno solidarnostno skrivanje najbolj odgovornih zločincev pred
                  sodbo mednarodne javnosti pa bremeni in zavira celotno državno skupnost v
                  prizadevanjih za boljšo in predvsem bolj strpno prihodnost.</p>
               <p>Dokler ni obtožb in kaznovanja vojnih zločincev, se vsi vedno znova vračajo v
                  nezaceljene in vedno znova odprte rane preteklosti, ki bremenijo sedanjost in
                  prihodnost celih regij. Politična stiska in kriza v sosednji Hrvaški je tipičen in
                  zgovoren primer bremena preteklosti, ki še vedno ostaja ne le politična, ampak
                  tudi realna sedanjost.</p>
               <p>Sodišče v Haagu je za številne žrtve in njihove sorodnike v jugovzhodni Evropi
                  edino upanje, za odgovorne posameznike pa žal še vedno le bolj nočna mora, kot pa
                  prava realnost in nevarnost. Pri tem pa nikakor ne gre le za jugovzhodno Evropo.
                  Zavedamo se, da so pravice in tudi njihove kršitve univerzalne, zato potrebujemo
                  trajno sodno institucijo, ki bo lahko posredovala, sodila in kaznovala povsod in
                  vedno, ko bi bilo oziroma bo to potrebno.</p>
               <p>Tudi zato bo Liberalna demokracija Slovenije sprejem zakona podprla. V zadnjem
                  času pa mednarodno in tudi našo javnost še dodatno vznemirjajo prizadevanja ZDA za
                  drugačno obravnavo njihovih državljanov pred tem sodiščem. Odzivi pri nas so
                  načelne, velikokrat pa tudi emotivne narave. Naša pogajanja z Evropsko unijo nas
                  učijo, da je tudi veliko pravnih pasti in razlik v pogledih v tej nam že dobro
                  znani mednarodni skupnosti, ki pa kolikor toliko zelo uspešno združuje dva zelo
                  različna pravna modela in dve zelo različni pravni praksi, anglosaksonski model in
                  nemški oziroma rimski model.</p>
               <p>ZDA imajo med drugim tudi zelo učinkovit sistem vojaškega sodstva, ki ga v Evropi
                  praktično ne poznamo več. Imajo pa tudi smrtno kazen, ki smo jo v Evropi že tudi
                  skoraj povsem odpravili, ob tem, ko ZDA, roko na srce, nosijo tudi največje breme
                  največjih vojaških operacij in so marsikdaj tudi dobesedno prisiljene vojaško
                  posredovati ker drugih možnosti ob neštevilnih žrtvah preprosto ni več.</p>
               <p>O tem občutljivem in specifičnem primeru je zato potrebno tudi veliko politične
                  preudarnosti in strpnosti pri iskanju rešitev oziroma kompromisev, da ne bi zavrli
                  oziroma onemogočili delovanja mednarodnega kazenskega sodišča. Liberalna
                  demokracija Slovenije zato podpira iskanje rešitev v dialogu znotraj članic in
                  kandidatk za članstvo v Evropski uniji in Nato, ob spoštovanju odločne volje in
                  potrebe, da mednarodno kazensko sodišče začne delovati čimprej. Pozivanje k trdnim
                  stališčem in očitki, da ZDA pritiskajo na Republiko Slovenijo, so nepotrebni in
                  niso odraz realnih razmer in partnerstva med Republiko Slovenijo in ZDA.</p>
               <p>V LDS menimo, da vojni zločin lahko zagreši državljan vsake države, tudi
                  državljani Republike Slovenije. Zato pristajamo na nujnost uskladitve in podpiramo
                  usklajevanje našega pravnega reda, da bi v takih primerih z mednarodnim kazenskim
                  sodiščem lahko uspešno sodelovali.</p>
            </sp>
            <sp xml:id="SDZ3-Redna-19-2002-10-22.sp97">

               <speaker>PODPREDSEDNIK VALENTIN POHOREC:</speaker>

               <p>Hvala za stališče LDS. Na vrsti je stališče Slovenske nacionalne stranke. Gospod
                  Sašo Peče, imate besedo.</p>
            </sp>
            <sp xml:id="SDZ3-Redna-19-2002-10-22.sp98">

               <speaker>SAŠO PEČE:</speaker>

               <p>Spoštovani prisotni! Govornik pred mano je omenil trajna sodna institucija. Trajno
                  sodna institucija z vsemi pristojnostmi, ki bo na temu svetu zagotovila pravico in
                  kaznovala vse krivice, ki se dogajajo. Toda kako naj pristanemo na to teorijo ali
                  pa dejstvo, ki je bilo izrečeno s strani liberalne demokracije, če ravno
                  predstavniki Vlade Republike Slovenije že v uvodnem stavku "zablefirajo" in
                  pokažejo, koliko jim je vredna ta trajna sodna oblast, ko omenijo, in citiral bom
                  »zakon o ratifikaciji rimskega statuta mednarodnega kazenskega sodišča je bil
                  sprejet brez kakršnihkoli razprav ali ugovorov na svoji seji"... in se
                  nadaljuje.</p>
               <p>Gospodje in gospe iz slovenske vlade! Ali ne veste, da ta državni zbor, Državni
                  zbor Republike Slovenije, pa najsi bo v katerem koli mandatu, pa vzemimo za primer
                  samo zadnjega, od leta 2000 naprej, vse ratifikacije sprejme brez razprav in
                  mnenj. Taka je pač praksa tega državnega zbora. In če se boste že v uvodnem stavku
                  svojega predloga zakona zanašali oziroma govorili o tem, daje to dobra popotnica,
                  potem vam moram povedati, da je vse dobra popotnica. Ne samo po novem poslovniku,
                  tudi prej smo vse po vrsti ratificirali, brez razprav, brez mnenj, brez stališč in
                  podobnih stvari. Skratka, zdi se mi zelo neumestno, zelonekulturno z vaše strani,
                  da ta stavek umestite noter pri tako pomembni zadevi, kot je ta. Praksa državnega
                  zbora, slovenske politike, žal, vas bi lahko na to opomnila, da so v naši državi
                  pripravljeni poklekniti ravno pred vsem in vsakomur. In da se o določenih zadevah
                  v tej državi pač ne razglablja.</p>
               <p>Toda če gremo na to tako imenovano trajno sodno institucijo, ki bo na svetu
                  zagotavljala pravičnost, kaznovala zlobne in hudobne, iz svojih lovk in dometa pa
                  izpuščala bogate Američane, pač to imenujete nekateri, kakorkoli sodna
                  institucija, je potrebno poudariti, da Slovenija republika z morebitnim sprejemom
                  tega zakona daje iz rok lastne elemente suverenosti, tisto, za kar smo se
                  državljani in pa državljanke odločili ob osamosvojitvi. Mi v tem trenutku,
                  trenutku odločitve poslancev, ali bomo zakon sprejeli ali ne, bomo predali naše
                  bistvene elemente samostojnosti na neko mednarodno organizacijo, ki je po besedah
                  govornikov pred menoj in po besedah oziroma mnenju vlade Republike Slovenije tista
                  edina poštena organizacija na tem svetu. Dejstva so žal drugačna.</p>
               <p>Dejstva so ta, da je to samo še ena izmed mednarodnih organizacij, ki se jim
                  Slovenija tako kot vsem ostalim klanja v zameno za to, da nas bodo pohvalili in
                  rekli, saj tudi Slovenci so to sprejeli. V bistvu pa ravna drugače. Ravna zgolj in
                  pa izključno v interesu kapitala in pa moči. Ravna po načelu, po katerem se ravna
                  tudi načelo Evropske unije. Kjer je kapital, tam je pravica.</p>
               <p>V Slovenski nacionalni stranki se nam zdi potrata časa tega državnega zbora, te
                  vlade in navsezadnje tudi Slovenske nacionalne stranke, da bi razpravljali o tej
                  dvoličnosti, tako slovenske vlade, kakor sodnega sistema, z oznako mednarodni
                  sodni sistem, če ti pristopi ne bi temeljili na enakosti za vse državljane oziroma
                  vse prebivalce tega sveta.</p>
               <p>In pa mogoče samo še na koncu. Kjer govorite o finančnih posledicah tega zakona,
                  vas bom vprašal. Ocenjujete v zadnjem odstavku, da bo ta zakon stal Slovenijo cca
                  15 milijonov letno, kar je na vsak način zelo zanemarljiv, majhen zanemarljiv
                  denar, v primerjavi z občinskim proračunom in v primerjavi s potratnostjo
                  slovenske vlade. Toda notri navajate, da bo v bistvu vseh 15 milijonov šlo za
                  plačo ene osebe.</p>
               <p>Tudi v tem primeru lahko z gotovostjo v Slovenski nacionalni stranki trdimo, da
                  gre le še za - če izpustimo tisto priliznjenost slovenskih politikov mednarodnim
                  institucijam - zagotavljanje enega delovnega mesta, dodatnega, v tej državni
                  upravi.</p>
               <p>Zelo žalostna zgodba se nam zdi, da v okviru tako pomembne zgodbe, kot je
                  mednarodno kazensko sodišče, Slovenija zopet poklekne in postane ponižna pred
                  vsemi tistimi, ki to od nas zahtevajo. Tudi tu se pokaže, da Slovenija ni
                  Slovenija in da je, žal, pripravljena za vsak dober trepljaj po rami narediti
                  čisto vse. V Slovenski nacionalni stranki predloga ne bomo podprli. Hvala.</p>
            </sp>
            <sp xml:id="SDZ3-Redna-19-2002-10-22.sp99">

               <speaker>PODPREDSEDNIK VALENTIN POHOREC:</speaker>

               <p>Hvala vam. Igor Štemberger bo podal stališče Stranke mladih Slovenije. Prosim,
                  imate besedo.</p>
            </sp>
            <sp xml:id="SDZ3-Redna-19-2002-10-22.sp100">

               <speaker>IGOR ŠTEMBERGER:</speaker>

               <p>Hvala za besedo. Spoštovani državni zbor, kolegice in kolegi.</p>
               <p>22. novembra 2001 je bil v slovenskem državnem zboru ratificiran rimski statut in
                  s tem je Slovenijo umestil tja, kjer si jo vsi želimo, v krog civiliziranih
                  demokratičnih držav. In na to smo lahko vsi ponosni. Že zato, ker vse države k
                  temu nadnacionalnemu sodišču niso pristopile na tak način. Kakorkoli že delajo
                  drugje, pa drži, kar ugotavlja že predlagatelj, da je izkoriščanje relativno
                  širokih možnosti za pregon kaznivih dejanj, za katera bo stvarno pristojno
                  mednarodno kazensko sodišče, predvsem odvisno od pripravljenosti državi omogočiti
                  delovanje sodišča. Pri čemer se ta pripravljenost v prvi vrsti odraža v
                  ratifikaciji rimskega statuta, posebej pa v sprejemu in prilagoditvi domače
                  zakonodaje.</p>
               <p>V Republiki Sloveniji obstoječa zakonodaja trenutno še ne omogoča polnega
                  sodelovanja s sodiščem. Ker pa smo se s podpisom statuta sodišča zavezali, da bomo
                  s sodiščem pri preiskavi in pregonu kaznivih dejanj iz njegove pristojnosti
                  sodelovali v polni meri in brez zadržkov, danes odločamo o predlogu zakona o
                  sodelovanju s tem sodiščem.</p>
               <p>V Stranki mladih Slovenije smo mnenja, da je zakon dobro napisan in da služi
                  svojemu namenu, zato predlog podpiramo, glasovali bomo za, kot verjetno večina
                  prisotnih. Upamo sicer, da ga v Sloveniji ne bomo nikoli rabili, čeprav bodo
                  predpisi ICC-ja, kot ga radi imenujemo, postali del našega notranjega prava.</p>
               <p>V Stranki mladih Slovenije pa nas skrbi neka druga zadeva, ki se tiče delovanja
                  mednarodnega kazenskega sodišča in sodelovanja z njimi v polni meri in brez
                  zadržkov. Skrbi nas morebitna možnost, da ZDA, ki so postale že kar kot javni
                  nasprotnik tega sodišča, zaradi svoje sebičnosti in hkrati moči ne bi potegnile
                  Slovenije v dejanja, ki bi škodovala delovanju ICC-ja, za katerega imamo sicer vsi
                  toliko lepih besed, torej odstop od prej omenjenega sodelovanja v polni meri in
                  brez zadržkov.</p>
               <p>Zato pozivam vlado Republike Slovenije in državni zbor, naj ne sklepata neugodnih
                  kompromisov z ZDA, saj drugače že načenjamo verodostojnost sodišča in tudi
                  verodostojnost in smiselnost zakona, ki ga bomo danes najverjetneje podprli vsi.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp101">

               <speaker>PODPREDSEDNIK VALENTIN POHOREC:</speaker>

               <p>Hvala vam. In še stališče Nove Slovenije, ki ga bo podala gospa Majda Zupan.
                  Prosim.</p>
            </sp>
            <sp xml:id="SDZ3-Redna-19-2002-10-22.sp102">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Na že omenjeni datum, 22.11.2001, je naš državni
                  zbor sprejel zakon o ratifikaciji rimskega statuta mednarodnega kazenskega
                  sodišča, s čimer se je Republika Slovenija uvrstila med ustanovne člane tega
                  sodišča, ki bodo lahko predlagali njegove sodnike, tožilca in druge
                  funkcionarje.</p>
               <p>Prvi teden septembra se je sestala skupščina držav pogodbenic, ki je 9. tega
                  meseca države pogodbenice pozvala, da do 30.11.2002 imenujejo kandidate za sodnike
                  in mednarodnega tožilca. Sodišče bo predvidoma začelo delovati v drugem četrtletju
                  naslednjega leta, ko bodo izvoljeni sodniki in bodo mednarodni tožilci
                  zaprisegli.</p>
               <p>Predlog zakona je vložen v zakonodajni postopek, ker veljavna zakonodaja ne
                  omogoča popolnega sodelovanja z mednarodnim kazenskim sodiščem. Niso določeni
                  državni organi Republike Slovenije, pristojni za sodelovanje s tem sodiščem, ni še
                  določena pristojnost domačega sodišča za pregon in sojenje storilcem kaznivih
                  dejanj iz pristojnosti mednarodnega kazenskega sodišča, ni še omogočen odvzem
                  prostosti obdolžencu na zahtevo tega sodišča, njegovo prijetje in predaja
                  mednarodnemu kazenskemu sodišču ter odvzem protipravno pridobljene premoženjske
                  koristi in izvršitev denarne kazni po odredbi tega sodišča.</p>
               <p>Predlog zakona ureja dolžnosti, pogoje in način sodelovanja Slovenije z
                  mednarodnim kazenskim sodiščem, ki je prvo mednarodno sodišče univerzalnega
                  značaja, ustanovljeno s pogodbo med državami. Njegova stvarna pristojnost so
                  kazniva dejanja genocida, hudodelstva zoper človečnost, vojnih hudodelstev in
                  agresije. Sodišče je za to pristojno, kadar kazenskega postopka znotraj države ne
                  bo mogoče izpeljati ali pa ga ne bo mogoče izpeljati učinkovito in korektno.</p>
               <p>Zakon je upošteval rešitve drugih držav. Amandmaji, ki so bili vloženi, so v
                  glavnem rezultat opozorila službe za zakonodajo, da je z njimi dosežena notranja
                  usklajenost besedila in v glavnem ne spreminjajo vsebine.</p>
               <p>Naša poslanska skupina predlog zakona podpira, vendar pa opozarjamo na določeno
                  previdnost, strpnost in pa veliko mero dialoga. Hvala lepa.</p>
            </sp>
            <sp xml:id="SDZ3-Redna-19-2002-10-22.sp103">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospa Majda Zupan. S tem so bila podana stališča poslanskih skupin. Ker
                  k dopolnilnemu predlogu zakona ni bilo vloženih amandmajev, tudi ni razprave o
                  posameznih členih.</p>
               <p>Zato razpravo zaključujem in s tem tudi drugo obravnavo predloga zakona. Skladno s
                  139. členom poslovnika bo državni zbor tretjo obravnavo predloga zakona opravil v
                  petek, 25.10.2002.</p>
               <p>S tem prekinjam to točko dnevnega reda. Zahvaljujem se državnemu sekretarju
                  gospodu Jenullu za sodelovanje in vam vsem. Ob 14.45 nadaljujemo z 8. točko
                  dnevnega reda. Do takrat pa kratka pavza.</p>
               <stage>(Seja je bila prekinjena ob 14.37 uri in se je nadaljevala ob 14.46 uri.)</stage>
            </sp>
            <sp xml:id="SDZ3-Redna-19-2002-10-22.sp104">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi! Ura je 14.46. Čas za začetek <title>8. TOČKE
                     DNEVNEGA REDA – DRUGEGA BRANJA PREDLOGA ZAKONA O URESNIČEVA NJU JAVNEGA
                     INTERESA ZA KULTURO.</title>
               </p>
               <p>Predlog zakona je, spoštovane kolegice in kolegi, v obravnavo zboru predložila
                  vlada Republike Slovenije, ministrico za kulturo, dr. Andrejo Rihter, tudi vabim,
                  da predlog zakona predstavi. Prosim.</p>
            </sp>
            <sp xml:id="SDZ3-Redna-19-2002-10-22.sp105">

               <speaker>DR. ANDREJA RIHTER:</speaker>

               <p>Lepo pozdravljeni, spoštovane poslanke, poslanci, predsednik državnega zbora!
                  Upala sem, da se nas bo malo več zbralo in bomo debatirali celo popoldne o
                  kulturi. Vseeno; Slovenija se nahaja pred skorajšnjim vstopom v Evropsko zvezo in
                  to dejstvo podčrtuje pomen dveh strateških dejavnikov za nacionalno prihodnost
                  Slovenije: uspešno gospodarstvo ter razvito kulturo v smislu umetniške
                  ustvarjalnosti, žive kulturne dediščine in nacionalne identitete naše države.
                  Kulturo ustvarja civilna družba, spodbujevalne okoliščine zanjo pa so bistveno
                  odvisne od ravnanja in usmeritve države in lokalnih skupnosti. To ravnanje in
                  usmeritve pa določata dva temeljna akta: zakon o uresničevanju javnega interesa za
                  kulturo in nacionalni program kulture. Prvi opredeljuje odgovornost in naloge
                  javnih oblasti za vzpostavljanje razmer in razmerij, v katerih deluje kultura,
                  drugi pa vsebinske, strateške cilje in programske poudarke, ki si jih želi
                  zagotoviti na področju kulture. Predlog zakona se danes nahaja v zaključni fazi
                  druge obravnave pred tem spoštovanim zborom, lahko pa vas z veseljem obvestim, da
                  je ministrstvo za kulturo izpolnilo obljubo in pripravilo temeljito analizo stanja
                  na področju kulture, ki bo izšla do konca meseca, in tudi javno razpravo o stanju
                  in razvojnih usmeritvah v kulturi, ki jo organiziramo novembra letos.</p>
               <p>Dopolnjeni predlog zakona o uresničevanju javnega interesa za kulturo ponuja
                  naslednje koncepcijske rešitve. Država in lokalne skupnosti posegajo na področje
                  kulture skladno z javnim interesom za kulturo, ki je med ostalim najbolj razviden
                  iz državnega in občinskih programov za kulturo.</p>
               <p>Ustanovitelj javnega zavoda prevzema polno odgovornost za zagotavljanje pogojev za
                  delovanje zavoda in zato tudi ustrezen upravljavski vpliv in postopoma tudi
                  lastništvo.</p>
               <p>Natančneje se navedejo postopki razpisov in javnih pozivov, kulturna
                  infrastruktura se daje vsem vrstam ustvarjalcem v kulturi na razpolago pod bolj
                  ugodnimi pogoji, predvsem pa si želi urediti finančna razmerja med državo in
                  občinami na področju kulture, ker je v poskusu v preteklih letih prišlo do
                  zastoja, hkrati pa smo si sedanji predlog pridobili soglasje obeh zvez občin.</p>
               <p>Menimo, da naj kot vodilo pri odločanju o amandmajih služi zagotavljanje
                  naslednjih namenov zakona v besedilu za tretjo obravnavo: vzbuditi zavest o
                  potrebi po aktivni kulturni politiki na državni in lokalni ravni in prepeljati
                  kulturo v srčiko družbe in njenega razvoja, zato se tudi od občin pričakuje
                  proaktivno kulturno politiko.</p>
               <p>Narediti proces oblikovanja in sprejemanja kulturno-političnih odločitev odprt,
                  sodelaven, odgovoren, uspešen in neprotisloven. To je hkrati tudi pet vodil, ki
                  jih je sprejela evropska komisija z belo knjigo o evropskem modelu vladanja.</p>
               <p>Pri tem predlogu zakona pa to pomeni ustrezne postavitve nacionalnega sveta za
                  kulturo, kulturniške zbornice Slovenije, strokovnih komisij ministrstva in
                  upravljanje javnih zavodov tako, da se hkrati razloči in povezuje vlogo in domet
                  stroke ter vlogo in odgovornost legalnih nosilcev oblasti. Vrednostna izhodišča so
                  odgovornost tistih, ki so jim državljani dali za določanje družbenih prioritet na
                  volitvah mandat. Izvajanje pa je odgovornost avtonomne stroke, ker samo ona
                  obvlada strokovne zakonitosti in izvedbene tehnologije.</p>
               <p>Posodobiti upravljanje in vodenje javnih zavodov - vlada se je odločila naj se z
                  modernizacijo tega prične na področju kulture. Empirična analiza sedemdesetih
                  javnih zavodov v kulturi je pokazala, da sedaj veljavne rešitve na področju
                  upravljanja in vodenja javnih zavodov v kulturi niso učinkovite in ne prispevajo
                  zadosti k uspešnemu delovanju in razvoju zavodov. Zato predlagamo nove rešitve,
                  zlasti glede nadzorne funkcije in avtonomije zavoda.</p>
               <p>Posodobiti delovna razmerja in sistem zaposlovanja, ker je predlagatelj po
                  zahtevanem sodelovanjem z obema reprezentativnima sindikatoma našel rešitve, ki so
                  naravnane hkrati na odličnost v kulturi, na zagotavljanje socialne varnosti
                  zaposlenih v kulturi in k odpiranju večjih možnosti za samostojne ustvarjalce v
                  kulturi ter za prihajajoče generacije.</p>
               <p>Začeti in uspešno izpeljati decentralizacijo na področju kulture z vso
                  odgovornostjo, načrtno, postopno in z jamstvi.</p>
               <p>Ta proces je v zahodni Evropi trajal dvajset let, ob zavedanju, da je nujno hkrati
                  ohraniti nacionalno kulturno politiko kot skupno platformo. Zato model, ki ga
                  ponujamo, ne pomeni le večje odgovornosti občin za kulturno življenje, ampak tudi
                  zavezo države, da jim bo pri te stala ob strani s sredstvi, s strokovno močjo in
                  drugim sodelovanjem. Hvala lepa.</p>
            </sp>
            <sp xml:id="SDZ3-Redna-19-2002-10-22.sp106">

               <speaker>PREDSEDNIK BORUT PAHOR:</speaker>

               <p>Hvala lepa, gospa ministrica. Predlog zakona je obravnaval odbor za kulturo,
                  šolstvo, mladino, znanost in šport. Prosim podpredsednika gospoda Petra Leviča, da
                  predstavi poročilo. Prosim, gospod podpredsednik odbora, na voljo imate tri
                  minute.</p>
            </sp>
            <sp xml:id="SDZ3-Redna-19-2002-10-22.sp107">

               <speaker>PETER LEVIČ:</speaker>

               <p>Hvala lepa, gospod predsedujoči. Predlog zakona je odbor obravnaval na svoji 16.
                  redni seji 9. in 10.10.2002. Člani odbora so na seji prejeli zakonski predlog,
                  mnenje zakonodajno-pravne službe državnega zbora, amandmaje poslanskega kluba LDS
                  in poslanskih skupin Združene liste Slovenije, SLS, DeSUS ter amandmaje poslancev
                  Kelemine, Cimpermana, Battellija, Pozsončeve, Školča ter pripombe Sindikata
                  vzgoje, izobraževanja in znanosti Slovenije, pripombe Zveze društev slepih in
                  slabovidnih Slovenije, Kulturniške zbornice Slovenije, sindikata Glosa in poročilo
                  odbora za finance in monetarno politiko.</p>
               <p>Na sejo so bili vabljeni vsi predlagatelji amandmajev in pripomb. Odbor je opravil
                  razpravo o posameznih členih, zakonskega predloga in vloženih amandmajih. V imenu
                  predlagatelja je dopolnilno obrazložitev podala ministrica za kulturo Andreja
                  Rihter.</p>
               <p>Razprava je bila osredotočena na vsebino vloženih amandmajev k predlogu zakona ter
                  na podlagi amandmajev. Poudaril bi razpravo pri sledečih členih: pri 20. členu -
                  Kulturniška zbornica Slovenije, kjer smo podrobneje definirali načine financiranja
                  in razširili kompetence na strokovni ravni kulturniške zbornice. Pri posebnih
                  določbah za vodenje in upravljanje so podrobneje opredeljene določbe, glede
                  organov javnega zavoda. Pomembno je tudi to, da je v dopolnilu zakona vstavljena
                  določba, ki opredeljuje organe zavodov z manj kot 20 zaposlenimi.</p>
               <p>Podrobneje so tudi opredeljene naloge sveta. Pri statusu društva in drugih
                  organizacij v javnem interesu na področju kulture je opredeljeno delovanje in
                  status kulturnih društev, v katerih se posamezniki združujejo.</p>
               <p>Po zaključni razpravi o amandmajih in o členih zakonskega predloga, pri čemer smo
                  upoštevali številna mnenja zakonodajno-pravne službe in dopolnilne obrazložitve
                  predstavnikov predlagateljev smo sprejeli predlog zakona za obravnavo na seji
                  državnega zbora. Hvala lepa.</p>
            </sp>
            <sp xml:id="SDZ3-Redna-19-2002-10-22.sp108">

               <speaker>PREDSEDNIK BORUT PAHOR:</speaker>

               <p>Hvala lepa, gospod podpredsednik odbora. Zdaj bomo slišali stališče poslanskih
                  skupin. Najprej bo stališče poslanske skupine Združene liste socialnih demokratov,
                  predstavil kolega Bevk. Prosim.</p>
            </sp>
            <sp xml:id="SDZ3-Redna-19-2002-10-22.sp109">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor.</p>
               <p>Poslanska skupina Združene liste socialnih demokratov predlog zakona o
                  uresničevanju javnega interesa za kulturo podpira. Teze za pripravo zakona in sam
                  predlog zakona sta v javni razpravi že od začetka letošnjega leta.</p>
               <p>Najprej je bila opravljena temeljita javna razprava o delovnem gradivu za novi
                  krovni zakon, kjer je o predlaganih rešitvah razpravljala predvsem zainteresirana
                  strokovna javnost. Predlaganemu zakonu je bila tako dana zelena luč za vladno in
                  parlamentarno proceduro. Državni zbor pa je prvo obravnavo zakona opravil še po
                  starem poslovniku in predlagatelja obvezal, da dopolni zakonsko besedilo na
                  podlagi 18 sprejetih stališč.</p>
               <p>Predlog novega zakona upošteva večletne izkušnje od sprejetja starega krovnega
                  zakona, ki pa v praksi ni najbolje zaživel, na kar nas opozarja že dejstvo, da v
                  vsem tem času nismo uspeli sprejeti nacionalnega programa za kulturo.</p>
               <p>Prav zaradi tega bo treba takoj po sprejetju zakona pristopiti k pripravi
                  nacionalnega programa za kulturo in nadgraditi besedilo, ki ga je zelo na hitro v
                  svojem kratkotrajnem mandatu sprejela prejšnja vlada.</p>
               <p>Zakon uvaja številne novosti na področju vodenja in upravljanja z zavodi, delovnih
                  razmerij, financiranja, decentralizacije javnih zavodov ter razmejitve
                  pristojnosti med državo in lokalnimi skupnostmi.</p>
               <p>Po našem mnenju je zelo pomembno, da se celovito ureja tudi status društev in
                  drugih organizacij v javnem interesu. V Sloveniji imamo skoraj 2500 kulturnih
                  društev, v katerih deluje blizu 100 tisoč ljudi vseh stanov, tako v mestu kot na
                  podeželju. Kulturna društva za mnoge kulturne dejavnosti predstavljajo temeljito
                  organizacijsko obliko. Kot na primer zborovsko petje, sodobni ples, godbeništvo in
                  tako dalje. V marsikaterem predelu Slovenije pa so edini nosilci kulturnega
                  ustvarjanja.</p>
               <p>Zakon tudi ureja zelo občutljivo financiranje, zelo občutljivo vprašanje
                  financiranja 38 kulturnih zavod, muzejev, galerij in gledališč, kamor je vlada od
                  leta 1998 dalje ponesrečeno posegala z dvema rešitvama v zakonu o financiranju
                  občin in zakonu o izvrševanju proračuna za leto 2000. S temi rešitvami je bilo
                  avtomatično in praktično čez noč preneseno financiranje medobčinskih kulturnih
                  zavodov z države nazaj na občine oziroma na tiste občine, kjer so bili sedeži
                  zavodov.</p>
               <p>Ustavno sodišče je obe rešitvi razveljavilo in vladi kot predlagatelju naložilo,
                  da tako pomembno vprašanje, kot je financiranje javnih kulturnih zavodov, reši v
                  okviru krovnega zakona o kulturi; to je v prehodnih in končnih določbah vlada tudi
                  storila.</p>
               <p>Poslanska skupina Združene liste socialnih demokratov to rešitev podpira, a obenem
                  predlagatelja tudi opozarja, da je za uveljavitev te spremembe potrebno soglasje
                  občin ustanoviteljic in soustanoviteljic zavodov; le tako se bomo lahko izognili
                  neprijetnim presenečenjem iz preteklosti.</p>
               <p>Na podlagi odločitev na seji matičnega odbora za kulturo imamo pred seboj
                  dopolnjeno besedilo predloga zakona. Poslanska skupina Združene liste socialnih
                  demokratov je v koalicijskem usklajevanju predlagala umik amandmajev, ki se
                  nanašajo na področje vodenja in upravljanja javnih zavodov. Ker pa to formalno ni
                  mogoče, je to usmeritev za glasovanje. Z ostalimi amandmaji, ki jih podpira tudi
                  vlada, pa posegamo na področje sestave nacionalnega sveta za kulturo,
                  zagotavljanja javne službe in v zakon ponovno vračamo dohodkovni cenzus za
                  uveljavljanje socialnih pravic.</p>
               <p>Spoštovani! Zakon o uresničevanju javnega interesa za kulturo, nacionalni program
                  za kulturo in novela zakona o kulturnem tolarju bodo ob strokovnem in političnem
                  soglasju pomembno sooblikovali kulturno politiko v Sloveniji v naslednjem
                  obdobju.</p>
               <p>Poslanska skupina Združene liste socialnih demokratov bo predlog zakona o
                  uresničevanju javnega interesa za kulturo podprla. Hvala lepa za pozornost.</p>
            </sp>
            <sp xml:id="SDZ3-Redna-19-2002-10-22.sp110">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Bevk. V dvorani ne vidim kolegice Marie Pozsonec, tako
                  vabim zdaj k besedi kolega Cimpermana. Prosim, imate besedo, da predstavite
                  stališče poslanske skupine Socialdemokratske stranke.</p>
            </sp>
            <sp xml:id="SDZ3-Redna-19-2002-10-22.sp111">

               <speaker>JANEZ CIMPERMAN:</speaker>

               <p>Gospod predsednik, hvala za besedo. Spoštovana gospa ministrica, predstavnik
                  vlade, kolegice in kolegi! Pred nami je druga obravnava zakona o javnem interesu
                  za kulturo. Socialdemokrati smo znova razočarani nad predlogom zakona. Pri prvi
                  obravnavi zakona smo opozorili, da so se predlagatelji napačno lotili zadeve -
                  gradnjo hiše so začeli pri strehi, ne pri temeljih. Pri predlogu, da bi nacionalni
                  kulturni program sprejeli še pred sprejetjem zakona o javnem interesu za kulturo,
                  je zmagal argument moči in ne moč argumentov. Še več, naša bojazen, da bodo v
                  zakon vnesene le nekatere prvine nacionalnega kulturnega programa in da vlada
                  nacionalnega kulturnega programa kot temeljnega strateškega dokumenta sploh ne bo
                  predložila v obravnavo, se je izkazalo za upravičeno.</p>
               <p>V predlogu zakona za drugo obravnavo je nacionalni kulturni program še bolj
                  razvrednoten kot za prvo obravnavo. Nacionalni kulturni program postaja samo še
                  bled odsev svojega bistva. Vrsta drugih dokumentov najde svoje mesto pred
                  nacionalnim kulturnim programom: akte, načrte, razpise, pozive in tako dalje
                  zlahka spreminjamo, medtem ko bi nacionalni kulturni program predstavljal
                  dolgoročno strateško usmeritev. Po predlaganem 10. členu naj bi nacionalni
                  kulturni program veljal za obdobje štirih let. Kolegice in kolegi, to nas spominja
                  na slavne planske socialistične štiriletke. Temeljne strateške usmeritve
                  kulturnega razvoja Slovenije, določenega na podlagi širokega nacionalnega
                  konsenza, ni mogoče spreminjati vsakih nekaj let. Na ta način so podvrženi dnevni
                  politiki. Nacionalni kulturni program kot strateški dokument razvojnega
                  načrtovanja kulture politike bi morali sprejemati za obdobje najmanj desetih let.
                  Kultura brez nacionalnega soglasja o temeljnih strateških usmeritvah kulturnega
                  razvoja Slovenije nima perspektive v prihodnosti.</p>
               <p>Omeniti velja 16. člen, ki določa sestavo nacionalnega sveta za kulturo.
                  Nacionalni svet za kulturo bi po zadnji različici predloga postal omejen na
                  strokovnjake s področja kulture. Menimo, da bi morali biti v omenjenem svetu
                  razumniki, ni pa nujno, da so s področja kulturnih dejavnosti. Veljalo bi
                  razmisliti, da se ohrani prvotna dikcija, po kateri so v nacionalni svet imenovane
                  osebnosti, ki uživajo javni ugled. Glede imenovanja predsednika in šestih članov
                  sveta pa podpiramo rešitev, da jih imenuje državni zbor Republike Slovenije na
                  predlog vlade, ne pa predsednik države.</p>
               <p>Socialdemokrati močno podpiramo kulturna društva, ki za mnoge kulturne dejavnosti
                  predstavljajo temeljno organizacijsko obliko. Ne pozabimo, da okoli 2.500
                  kulturnih društev predstavljajo najstarejšo in najbolj množično obliko
                  združevanja. Zato smo na podlagi dopisa Zveze kulturnih društev v Sloveniji
                  vložili amandma, s katerim se odpravlja pomanjkljivost besedila zakona za drugo
                  obravnavo, ker društva niso bila niti omenjena.</p>
               <p>Socialdemokrati si zastavljamo tudi vprašanje upravičenosti vključitve kulturniške
                  zbornice v predlog zakona v javnem interesu. Obstaja nevarnost, da postane
                  birokratsko telo, ki služi za prikrivanje slabosti odgovorne politike ministrstva
                  in ohranjanja strankarskih somišljenikov.</p>
               <p>Socialdemokrati soglašamo, da je treba sprejeti zakon o uresničevanju javnega
                  interesa za kulturo, vendar pa tako kot ob prvem branju zakona ponovno poudarjamo,
                  da mora biti nacionalni kulturni program osnova za pripravo zakona o uresničevanju
                  javnega interesa za kulturo. Nacionalni kulturni program predstavlja strateški
                  dokument, ki odloča snovanje kulturne politike ter javni interes zanjo. Normativno
                  urejenost kulture in njeno organiziranost je mogoče doseči le na osnovi jasnih
                  ciljev, ki jih določa nacionalni kulturni program. Skratka, najprej splošno, nato
                  posebno. Hvala lepa.</p>
            </sp>
            <sp xml:id="SDZ3-Redna-19-2002-10-22.sp112">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Cimperman. Kolega Vili Trofenik bo predstavil stališče
                  poslanske skupine SLS.</p>
            </sp>
            <sp xml:id="SDZ3-Redna-19-2002-10-22.sp113">

               <speaker>VILI TROFENIK:</speaker>

               <p>Hvala za besedo. Lep pozdrav prisotnim! Zakon opredeljuje javni interes za kulturo
                  oziroma nalaga odgovornost za skrb za kulturni razvoj tako državi kot lokalni
                  skupnosti. Kakor hitro se je predlagatelj znašel med dvonivojskim problemom,
                  seveda, ne more mimo čeri, ki jih postavlja večna tema razmejitve pristojnostmi
                  med lokalnimi skupnostmi in državo. Drugič, financiranje lokalnih skupnosti in pa
                  soustanoviteljstvo oziroma ustanoviteljstvo zavodov širšega lokalnega pomena.</p>
               <p>Treba je priznati določene napore predlagatelja, da bi želel rešiti probleme,
                  zlasti razmejitve financiranja na področju dela kulturnih dejavnosti, vendar
                  mislimo, da nekatere rešitve niso ustrezno urejene in da ne bomo prišli na tak
                  način do najboljše kvalitete, ki bi jo bilo možno v tem trenutku urediti, z
                  malenkostno popravo oziroma z nekoliko dodelavo predlaganih idej.</p>
               <p>V naši poslanski skupini zato želimo opozoriti, kaj po naši sodbi na tej črti
                  ločnici med državno skrbjo za kulturo in lokalno ni ustrezno rešeno. Če bi šli po
                  vrsti členov, bi najprej opozorili na 38. člen, ki govori o soustanoviteljstvu
                  javnih zavodov lokalnega pomena oziroma širšega lokalnega pomena. Predlagana
                  rešitev, ki je na žalost, glede na poslovnik, ni možno več dodelati oziroma
                  spremeniti v zadnjem odstavku, se bojimo, da bo po nepotrebnem pripeljala do
                  nadaljnjih delitev obstoječih zavodov in drugih zapetljajev, ki znajo nastati iz
                  te premalo dodelane dikcije zadnjega odstavka tega člena.</p>
               <p>Istočasno se bojimo, da bo predlagana in, zgleda, uzakonjena rešitev po
                  nepotrebnem odvračala nekatere lokalne skupnosti od skrbi za področje kulturnih
                  dejavnosti.</p>
               <p>Pri zavodih širšega občinskega lokalnega pomena v 69. členu, ko zakon predvideva
                  dodatna sredstva - dovolite, da bom uporabil en izraz bivšega kolega - predvideva
                  zakon, bi lahko rekli, neevropske rešitve. Nepotreben način dodatno obremenjuje
                  državni proračun, brez da bi predhodno napravil ustrezen horizontalen poračun med
                  lokalnimi skupnostmi, ki so deležne storitev takega medobčinskega oziroma zavoda
                  širšega občinskega pomena. Zakon je po nepotrebnem radodaren z dodatnimi sredstvi
                  iz državnega proračuna in v primerjavi z evropskimi rešitvami še v neustreznem
                  odstotku, namesto da bi opredelil jasne kriterije, kaj je lokalnega in kaj širšega
                  pomena oziroma nacionalnega, in na podlagi teh kriterijev prišel do delitvenih
                  ključev oziroma delitvenih razmerij.</p>
               <p>Zakon sicer predvideva, da bi novi zakon o financiranju lokalnih skupnosti lahko
                  dopolnil nekatere rešitve oziroma jih kvalitetnejše uredil, vendar se bojimo, da
                  bo takrat, ko bo to treba nujno sprejeti, preveč sklicevanja na rešitve v tem
                  krovnem kulturnem zakonu.</p>
               <p>V vsakem primeru pogrešamo nujno potrebno horizontalno finančno izravnavo med
                  lokalnimi skupnostmi, kar je bil tudi in ena izmed temeljnih idej spremembe zakona
                  o financiranju občin. In če že govorimo, v nekaterih obrazložitvah o ustavnih
                  odločbah ustavnega sodišča, bi opozoril, da se tudi v naši poslanski skupini
                  bojimo, da je v proceduri napravljena enaka napaka in da se znajo zgoditi enake
                  posledice kot pred leti.</p>
               <p>To seveda v povezavi pomeni tudi vprašljivost rešitev, ki so opredeljene v 136.
                  členu, ko se fiksno postavljajo delilna razmerja 40 in 60 odstotkov med lokalnim
                  in državnim nivojem, zlasti še, ko se rešuje ta lokalni nivo, kako se teh
                  zagotovljenih ali lokalnih sredstev, če hočete, ki jih je treba zagotoviti na
                  lokalnem nivoju v višini 40%, kako se to razgrajuje pri več soustanoviteljev.
                  Hvala.</p>
            </sp>
            <sp xml:id="SDZ3-Redna-19-2002-10-22.sp114">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Trofenik. Kolegica Lidija Majnik bo predstavila stališča
                  poslanske skupine Liberalne demokracije. Kolegica Majnikova, imate besedo.
                  Prosim.</p>
            </sp>
            <sp xml:id="SDZ3-Redna-19-2002-10-22.sp115">

               <speaker>LIDIJA MAJNIK:</speaker>

               <p>Spoštovani! Obravnavani zakon je eden tistih, ki smo jih v prvi obravnavi
                  obravnavali še po starem poslovniku in nadaljevali drugo obravnavo po novem
                  poslovniku. Ker je bilo na zakon v prvi obravnavi vloženih kar 18 zelo tehtnih
                  stališč in predlogov, ta pa so bila upoštevana na nekaterih mestih na sorazmerno
                  samosvoj način, smo bili v poslanskem klubu LDS v veliki dilemi, kaj narediti z
                  zakonom, ki ne prinaša bistvenih novosti v primerjavi s starim in nacionalnega
                  kulturnega programa ne dodela nič bolj natančno kot stari in ki ne ureja tudi
                  najbolj travmatičnega razmerja med državo in lokalnimi skupnostmi na področju
                  pristojnosti in financiranja. Dilema je ostala tudi po prejemu mnenja
                  zakonodajno-pravne službe, ki je bilo zelo splošno in je dopuščalo preveč dvomov,
                  poleg tega pa napovedovalo veliko konkretnih pripomb.</p>
               <p>Na koncu smo se vendar odločili, da bomo zakon z amandmaji dodelali in ga podprli,
                  še posebej zato, ker se v delčku dotika tudi zakonodaje Evropske unije.</p>
               <p>Predlog zakona smo popravili v tistem delu, ki je z rešitvami prehiteval ostale
                  zakone s področja lokalne samouprave. Konkretizirali smo pristojnosti kulturniške
                  zbornice, imenovanje predsednika in članov nacionalnega sveta smo zaupali
                  državnemu zboru, ne predsedniku države, upravljanje javnih zavodov smo skušali
                  urediti v skladu z veljavnim zakonom o zavodih.</p>
               <p>V zakonu smo podprli vse rešitve, ki urejajo delovanje društev, razhajali pa smo
                  se v pogledih na cenzus za samostojne kulturne delavce in nismo uspeli pri členih,
                  ki govorijo o pogodbah in kjer je država zaščitena, uporabnik oziroma izvajalec pa
                  je ostal brez te zaščite.</p>
               <p>Upamo in želimo si, da bodo bralci in uporabniki zakona videli naš glavni cilj, to
                  pa je, da je kultura res v najširšem javnem interesu in da so ta interes
                  pripravljeni udejanjiti zelo različni ponudniki, od velikih do malih javnih
                  zavodov, od društev do samostojnih kulturnih delavcev.</p>
               <p>Zakon bomo v poslanski skupini LDS podprli. Hvala lepa.</p>
            </sp>
            <sp xml:id="SDZ3-Redna-19-2002-10-22.sp116">

               <speaker>PREDSEDNIK BORUT PAHOR:</speaker>

               <p>Hvala lepa vam, kolegica Majnikova. Kolega Peče naj bi predstavil stališča
                  poslanske skupine Slovenske nacionalne stranke, pa je odsoten. Zato vabim k besedi
                  kolegico Ano Marijo Tisovic, ki bo predstavila stališča poslanske skupine Nove
                  Slovenije. S tem bomo tudi izčrpali predstavitve stališč poslanskih skupin in
                  začeli z razpravo o členih in vloženih amandmajih.</p>
               <p>Zdaj pa ima besedo kolegica Ana Marija Tisovic. Prosim.</p>
            </sp>
            <sp xml:id="SDZ3-Redna-19-2002-10-22.sp117">

               <speaker>MARIJA ANA TISOVIC:</speaker>

               <p>Hvala lepa. Spoštovani gospod predsednik, spoštovana ministrica, spoštovani
                  sekretar, kolegice in kolegi! V naši poslanski skupini pozitivno ocenjujemo, da se
                  predlog zakona za drugo obravnavo nanaša na kulturni razvoj celotnega slovenskega
                  naroda, torej tudi izseljencev in zamejcev, ne pa samo na prebivalce Slovenije.
                  Vendar moram opozoriti na nekonsistentnost s predlogom zakona o zagotavljanju
                  sredstev za nekatere nujne programe Republike Slovenije v kulturi, ki ne vsebuje
                  konkretnih številk glede financiranja ljubiteljske dejavnosti zamejcev in
                  izseljencev.</p>
               <p>Enako pozitivno ocenjujemo na novo opredeljeno zagotavljanje posebnih kulturnih
                  potreb slepih, gluhih in drugih skupin prebivalstva s posebnimi potrebami.
                  Ugotavljamo, da je v dosedanjih razpravah bilo že velikokrat poudarjeno, da naša
                  država potrebuje nek temelj, na katerem bo gradila svojo kulturno dejavnost.
                  Mnenja se tu razhajajo. Vladajoča koalicija poudarja, da je tak temelj lahko le
                  predlagani zakon, v Novi Sloveniji pa smo še vedno prepričani, da je osnova lahko
                  le nacionalni kulturni program, ki bo nakazal smernice razvoja kulturne dejavnosti
                  in vnesel nek nov veter in zagon na to področje.</p>
               <p>Zavedati se moramo, da bomo čez leto in nekaj mesecev lahko polnopravni člani
                  Evropske unije, kjer bo kultura tista, zaradi katere bomo vedeli, do kam segajo
                  meje Slovenije.</p>
               <p>Zakonodajo na področju kulture, ne samo ta zakon in nacionalni program, moramo
                  sprejeti zaradi sebe, zaradi slovenske kulturne dediščine in slovenskih
                  potencialov, ne pa toliko zaradi evropskih zahtev. Te se, mimogrede, nanašajo v
                  glavnem le na prosti pretok delovne sile, to je umetnikov, idej in na varovanje
                  osebnih podatkov. Ostalo pa je v rokah naše države. Najprej moramo definirati, kaj
                  želimo z nacionalnim programom. Že zakon iz leta 1994 je najprej zahteval sprejem
                  nacionalnega programa v enem letu, po osmih letih pa še vedno ni bil sprejet.
                  Ministrica za kulturo nam je obljubila, da je program že skoraj pripravljen,
                  vendar ga do danes, do druge obravnave predloga zakona, še nismo sprejeli. Na to
                  opozarjajo tudi na odboru za finance in monetarno politiko.</p>
               <p>Posebno občutljivo področje je odpuščanje zaposlenih v kulturi. Problematično je
                  odpuščanje delavcev iz poslovnih razlogov, na primer sprejem drugačne programske
                  zasnove. Taka odločba lahko povzroči zamenjavo na primer celotnega gledališkega
                  ansambla ali orkestra, ki je že vpeljan in zato kvalitetnejši - lahko pride do
                  spremembe. Tu se pokaže vloga direktorja, kiko je imenovan na funkcijo, lahko
                  samovoljno odloča o zamenjavi zaposlenih, saj sprejema strateški načrt in program
                  dela, ki sta lahko poslovni razlog za odpuščanje. Predvideni način vodenja zavodov
                  omogoča preveliko koncentracijo moči in pristojnosti direktorja. V naši poslanski
                  skupini menimo, da so preveč okrnjene pristojnosti sveta zavoda.</p>
               <p>Ob sprejemu zakona pogrešamo še sprejetje zakona o financiranju občin. Zmanjšujejo
                  se sredstva, ki jih država nameni za financiranje kulture občinam. Država brez
                  soglasja občin zakonsko obvezuje, ne pa tudi financira.</p>
               <p>V drugem odstavku 140. člena ustave piše, da lahko država po predhodnem soglasju
                  občine ali širše samoupravne lokalne skupnosti z zakonom prenese na občino ali
                  širšo samoupravno lokalno skupnost opravljanje posameznih nalog iz državne
                  pristojnosti. Seveda, če za to zagotovi tudi sredstva.</p>
               <p>Na področju kulture vidimo še vedno preveliko vlogo države. Zakon ne stimulira
                  neodvisnega privatnega sektorja.</p>
               <p>Nacionalni svet za kulturo. Svet pravzaprav nima nobene pristojnosti, razen da
                  daje mnenja in pobude, ki naj jih vlada v določenem roku obravnava. Tu se lahko
                  sprašujemo o njihovem pravnem položaju v sistemu državnih organov.</p>
               <p>Kljub temu da se še ni obljubljeni nacionalni kulturni program prikazal v državnem
                  zboru, bo poslanska skupina Nove Slovenije zakonski predlog podprla. .../Znak za
                  konec predstavitve./...</p>
               <p>Če lahko dokončam. Rok za pripravo izvršilnih predpisov na podlagi tega zakona pa
                  se nam zdi prekratek, ker menimo, da ministrstvo ne bo uspelo pripraviti potrebnih
                  podzakonskih predpisov do tega datum, glede na to, da je zakon v oktobru šele v
                  obravnavi. Bolje je, da se dogovorimo za realnejši datum. Hvala lepa.</p>
            </sp>
            <sp xml:id="SDZ3-Redna-19-2002-10-22.sp118">

               <speaker>PREDSEDNIK BORUT PAHOR:</speaker>

               <p>Hvala lepa vam. Sedaj bomo prešli na razpravo o členih in o vloženih amandmajih.
                  Prosim, da imate pred seboj pregled amandmajev z dne 21. t.m.</p>
               <p>Preden bomo šli k 10. členu, bom spomnil, koliko časa imajo na voljo poslanske
                  skupine oziroma poslanci iz njihovih vrst: LDS 30 minut, SDS 10 minut, ZLSD 15
                  minut, SLS 30 minut, NSi 15 minut, SNS 10 minut in končno vlada 15 minut.</p>
               <p>Rad bi vas obvestil,da je poslanska skupina oziroma kolega Bevk v njenem imenu
                  Združene liste socialnih demokratov predlagala umik amandmajev k dopolnjenemu
                  predlogu zakona, vendar tega umika spričo novega poslovnika ne moremo upoštevati.
                  Ne moremo upoštevati! In amandmaji ostajajo v razpravi. Zavrniti jih je mogoče z
                  glasovanjem.</p>
               <p>Smo pri 10. členu. Prosim. Kolega, prosim. Proceduralno. Prosim.</p>
            </sp>
            <sp xml:id="SDZ3-Redna-19-2002-10-22.sp119">

               <speaker>JOŽEF JEROVŠEK:</speaker>

               <p>Tukaj imam pregled amandmajev in ne vem, ali smo takoj prešli na 10. člen.</p>
            </sp>
            <sp xml:id="SDZ3-Redna-19-2002-10-22.sp120">

               <speaker>PREDSEDNIK BORUT PAHOR:</speaker>

               <p>Da.</p>
            </sp>
            <sp xml:id="SDZ3-Redna-19-2002-10-22.sp121">

               <speaker>JOŽEF JEROVŠEK:</speaker>

               <p>Kaj je z 2., 3., 8. členom in tako naprej?</p>
            </sp>
            <sp xml:id="SDZ3-Redna-19-2002-10-22.sp122">

               <speaker>PREDSEDNIK BORUT PAHOR:</speaker>

               <p>Gre za člene, h katerim so bili vloženi amandmaji. Smo v drugem branju. Hvala.</p>
               <p>Smo torej pri 10. členu. Gre za skupino poslancev s prvopodpisano Lidijo Majnik,
                  ki je vložila amandma na ta člen. Želi kdo besedo?</p>
            </sp>
            <sp xml:id="SDZ3-Redna-19-2002-10-22.sp123">

               <speaker>JOŽEF JEROVŠEK:</speaker>

               <p>Ja, jaz bi.</p>
            </sp>
            <sp xml:id="SDZ3-Redna-19-2002-10-22.sp124">

               <speaker>PREDSEDNIK BORUT PAHOR:</speaker>

               <p>Prosim, kolega Jerovšek. Samo mikrofon boste vklopili, ko vam bom dal besedo, če
                  boste tako prijazni. Prosim, zdaj imate besedo.</p>
            </sp>
            <sp xml:id="SDZ3-Redna-19-2002-10-22.sp125">

               <speaker>JOŽEF JEROVŠEK:</speaker>

               <p>Ker gre v tem členu za nacionalni program za kulturo, mislim, da imam pravico, da
                  se v okviru tega tudi pravzaprav oglasim in da v ta nacionalni program za kulturo
                  spada tudi primerno nacionalno obeleževanje pomembnih dogodkov iz slovenske
                  kulturne in politične zgodovine.</p>
               <p>V povezavi z 8. členom, kjer jasno piše, da javni interes za kulturo temelji na
                  zagotavljanju javnih kulturnih dobrin za razvoj Slovenije in slovenskega naroda in
                  se uresničuje predvsem z zagotavljanjem pogojev za slovensko kulturno identiteto
                  in skupni slovenski kulturni prostor, me zanima, ali na kulturnem ministrstvu
                  sploh je vedenje oziroma je razdelano neko vedenje, zavedanje nacionalnega
                  programa za kulturo in javnega interesa, recimo, za slovensko kulturno identiteto,
                  za slovenski kulturni prostor.</p>
               <p>Sprašujem zaradi tega, ker se mi zdi, da .../Nerazumljivo./... ministrstvo, ki je
                  za mene - in ta odgovor meni, minister Rupel, da je odgovorno za pripravo
                  nacionalnih proslav, državnih proslav in ni bilo državne proslave 80-letnice
                  priključitve Libelič, kar je sramota nad sramoto, in se sprašujem, ali obstoja
                  kakšen nacionalni program za kulturo v tej državi. Tudi koroška pesem - Kernjakova
                  in vse to -, prikazana celotnemuslovenskemu prostoru, je del tega nacionalnega
                  programa za kulturo. In naše, če je - dajte mi pojasnilo, meni je minister Rupel
                  rekel, da je ministrstvo odgovorno za to, potem se ministrstvo ne zaveda, kakšen
                  kulturni in politični pomen imajo nekateri dogodki v slovenski zgodovini in kako
                  bi morali biti obeleženi.</p>
               <p>Gospod predsednik, niste na tisti proslavi govorili, vendar govorili ste na
                  proslavi krajevne skupnosti ali pa kvečjemu občine. 80-letnica priključitve
                  Libelič in njih volja, Libeličanov, pa je tako markanten dogodek, da ni dovoljeno
                  in ne bi smelo iti mimo slovenske javnosti - in direktnega prenosa in vsega tega.
                  In terjam odgovornost za to, da se je kaj takega lahko zgodilo.</p>
               <p>Sprašujem tudi: Ali je šlo za politični interes? Če je to v pristojnosti resorja
                  vašega ministrstva, da bo sicer visoki predstavnik vaše stranke govoril, vse drugo
                  bo pa pravzaprav abstrahirano in negirano. Sam bi zagotovo šel na tako proslavo,
                  kot sem šel na 80-letnico priključitve Prekmurja in na druge podobne mejnike v
                  slovenski zgodovini. In to ima kulturni in domovinski pomen in pomen za domovinsko
                  vzgojo naslednje generacije.</p>
               <p>In če se kulturno ministrstvo tega ne zaveda, in še kakšna druga ministrstva,
                  potem je žalostno za našo državo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp126">

               <speaker>PREDSEDNIK BORUT PAHOR:</speaker>

               <p>Ker ste omenili tudi mene, lahko mirne vesti odgovorim na vaše vprašanje. Vem, da
                  je bilo to vaše poslansko vprašanje včeraj, pa vas ni bilo. Zdaj vam bom
                  odgovoril, ker ste omenili tudi mene.</p>
               <p>Jaz sem sporočil v Libeliče, da želim prisostvovati na njihovi proslavi kot
                  predsednik državnega zbora. Potem so me vprašali, ali bi želel govoriti. Sem
                  rekel: seveda, če tako želite, bom rade volje spregovoril in proslavo sem
                  pozdravil v imenu vseh kolegic in kolegov.</p>
               <p>Želi še kdo besedo k 10. členu? Prosim. Gremo o členu.</p>
            </sp>
            <sp xml:id="SDZ3-Redna-19-2002-10-22.sp127">

               <speaker>JOŽEF JEROVŠEK:</speaker>

               <p>Jaz sem o tem členu govoril in v zvezi s tem tudi...</p>
            </sp>
            <sp xml:id="SDZ3-Redna-19-2002-10-22.sp128">

               <speaker>PREDSEDNIK BORUT PAHOR:</speaker>

               <p>...Ampak o tem ne govori 10. člen. Jaz sem vam pojasnil in s tem smo končali
                  diskusijo. Zdaj pa lahko samo o 10. členu. Prosim, moramo se držati pravil, videl
                  sem dve roki, kolega Mogeta najprej, pa kolega Podobnika. Prosim.</p>
            </sp>
            <sp xml:id="SDZ3-Redna-19-2002-10-22.sp129">

               <speaker>RUDOLF MOGE:</speaker>

               <p>Hvala lepa, gospod predsednik, za besedo. Zdi se mi, da smo danes dobili na klop
                  tudi amandmaje vlade Republike Slovenije k amandmajem dopolnjenega predloga zakona
                  o uresničevanju… Na klopi je to, 21.10. Kolikor sem pregledal ta amandma na
                  amandma skupine poslancev, o katerem zdaj tu razpravljajo, se mi zdi ta amandma na
                  amandma vlade bolj primeren kot osnovni amandma, vsaj jaz bi tu delal neko
                  distinkcijo med izvršnim svetom in med vlado. To, kar bi želel poudariti, so pa
                  investicije že v dobršni meri začrtane in zabetonirane v zakonu, ki ga bomo
                  obravnavali kot naslednjo točko dnevnega reda. Zato bom vsekakor pri glasovanju
                  podprl to, kar je predlagala vlada.</p>
            </sp>
            <sp xml:id="SDZ3-Redna-19-2002-10-22.sp130">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Podobnik, zdaj dajem vam besedo. Prosim.</p>
            </sp>
            <sp xml:id="SDZ3-Redna-19-2002-10-22.sp131">

               <speaker>JANEZ PODOBNIK:</speaker>

               <p>Hvala, predsednik. Tukaj smo si mi zagarantirali kar pol ure, pa ne bomo v celoti
                  porabili. Gospod predsednik, ali imamo res kakšne amandmaje vlade, o katerih je
                  govoril kolega Moge? Ali lahko odgovorite na to vprašanje, o katerem amandmaju je
                  govoril kolega Moge? Jaz ga nimam. Imam samo mnenje.</p>
            </sp>
            <sp xml:id="SDZ3-Redna-19-2002-10-22.sp132">

               <speaker>PREDSEDNIK BORUT PAHOR:</speaker>

               <p>Prosim, kolega Moge, da razčistimo.</p>
            </sp>
            <sp xml:id="SDZ3-Redna-19-2002-10-22.sp133">

               <speaker>RUDOLF MOGE:</speaker>

               <p>Predsednik, jaz sem dobil na klop in verjetno je to gradivo, ki ga imamo vsi
                  poslanci, zjutraj že. Nosi pa naslov EPA 2002 , 3511 in ena številka in
                  65003/2002-1. Naslov je pa takšen približno: predsednik Državnega zbora Republike
                  Slovenije, Ljubljana, in pošilja generalni sekretar, Mirko Bandelj. Na drugi
                  strani tega dopisa je pa mnenje vlade k posameznim amandmajem in pa amandmaji
                  vlade na amandmaje poslancev. Mislim, da bi ob obravnavi morali upoštevatitudi to
                  gradivo. Prepričan sem, da so ga dobili tudi ostali poslanci.</p>
            </sp>
            <sp xml:id="SDZ3-Redna-19-2002-10-22.sp134">

               <speaker>PREDSEDNIK BORUT PAHOR:</speaker>

               <p>Za 3 minute bom prekinil sejo, da ugotovim, ali je kakšen problem v zvezi s
                  proceduro. Prosim. 3 minute.</p>
               <stage>(Seja je bila prekinjena ob 15.28 uri in se je nadaljevala ob 15.31 uri.)</stage>
            </sp>
            <sp xml:id="SDZ3-Redna-19-2002-10-22.sp135">

               <speaker>PREDSEDNIK BORUT PAHOR:</speaker>

               <p>Dokument, ki je pomemben za razpravo in kasneje za odločanje, je pregled
                  amandmajev z dne 21.10.; pregledi amandmajev, ki ste jih dobili s strani vlade,
                  niso bistveni za razpravo in kasneje za odločanje, kajti niso vloženi na pravi
                  način, da bi bili relevantni.</p>
               <p>Kolega Podobnik, imate naprej besedo <stage>(ta čas odmora se ne šteje v čas razprave
                  poslanske skupine SLS)</stage>. Prosim.</p>
            </sp>
            <sp xml:id="SDZ3-Redna-19-2002-10-22.sp136">

               <speaker>JANEZ PODOBNIK:</speaker>

               <p>Hvala lepa za besedo. Se opravičujem, potem sem v kupu gradiva dobil ta tekst, o
                  katerem je govoril kolega Moge. Bi pa rad razpravljal torej o 10. členu.</p>
               <p>10. člen in amandma, ki ga je vložila skupina poslancev, sledi pravzaprav
                  dodatnemu mnenju zakonodajno-pravne službe, in mislim, da je pravilno, da ga
                  rešujemo tako, kot pravi skupina poslancev. Vlada pa po poslovniku sicer vlaga
                  amandma na amandma, ne vem pa, če je časovno še ujela ta rok; to boste pa,
                  predsedujoči, predsednik, ugotovili.</p>
               <p>Torej, sam bi podprl amandma skupine poslancev. Imam pa drug problem, ki je vezan
                  na samo organizacijo.</p>
               <p>Bil sem zelo pozoren do tega mnenja zakonodajno-pravne službe, ki je k 1., 2., 3.
                  in 9. členu zapisala "bo potrebno dograditi, potrebno še dodatno izčistiti, bo
                  potrebno izčistiti", ampak žal nobenega amandmaja ni bilo vloženega. Bilo je samo
                  en dan časa za vlaganje amandmajev, najverjetneje poslanci nismo imeli časa in
                  praktično je tu postopek končan. Če ima zakonodajno-pravna služba prav, bomo žal v
                  teh členih sprejeli nekoliko slabšo dikcijo zakona.</p>
               <p>In, predsednik, storite vse, da bomo imeli poslanci vsaj dva, tri dni, da bomo
                  lahko sledili mnenju zakonodajno-pravne službe, ki ga daje na zakon, ko pride v
                  drugo obravnavo. Kasneje se bom pa oglasil še pri ostalih amandmajih. Hvala
                  lepa.</p>
            </sp>
            <sp xml:id="SDZ3-Redna-19-2002-10-22.sp137">

               <speaker>PREDSEDNIK BORUT PAHOR:</speaker>

               <p>Razumem vaš predlog, kolega Podobnik. Želi še kdo besedo o amandmaju skupine
                  poslancev s prvopodpisano kolegico Majnikovo k 10. členu? <stage>(Ne.)</stage> Potem to razpravo
                  zaključujem.</p>
               <p>V razpravo dajem 16. člen in amandma poslanske skupine Združene liste socialnih
                  demokratov. Želi kdo besedo? Kolega Podobnik.</p>
            </sp>
            <sp xml:id="SDZ3-Redna-19-2002-10-22.sp138">

               <speaker>JANEZ PODOBNIK:</speaker>

               <p>Izkoristil bi samo priložnost in bi spoštovane kolege vprašal, kaj jih je vodilo,
                  da ste v dikciji zapisali "osebnosti, ki uživajo javni ugled" in izpuščate
                  rešitev, kot jo predlaga odbor. Gre za sestavo sveta izmed strokovnjakov, ki
                  uživajo javni ugled na področju kulturne dejavnosti. Ali ocenjujete, da bi v
                  sestavo nacionalnega sveta za kulturo pač sodile tudi osebnosti, ki uživajo javni
                  ugled in so morda s področja medicine, mednarodnih odnosov, financ, prava in tako
                  naprej? Če je to tako, potem podpiram rešitev.</p>
            </sp>
            <sp xml:id="SDZ3-Redna-19-2002-10-22.sp139">

               <speaker>PREDSEDNIK BORUT PAHOR:</speaker>

               <p>Kolega Bevk. Mir v dvorani. Kolega Bevk, za vami kolega Zlobec. Prosim.</p>
            </sp>
            <sp xml:id="SDZ3-Redna-19-2002-10-22.sp140">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani kolega Podobnik, prav to smo imeli
                  v mislih, ko smo predlagali to rešitev, kajti samo strokovnjaki s področja
                  kulturnih dejavnosti - mislim, da je to preozka skupina ljudi, zato smo predlagali
                  seveda ljudi, ki uživajo javni ugled v Sloveniji na različnih področjih svojega
                  delovanja. Hvala lepa.</p>
            </sp>
            <sp xml:id="SDZ3-Redna-19-2002-10-22.sp141">

               <speaker>PREDSEDNIK BORUT PAHOR:</speaker>

               <p>Kolega Zlobec.</p>
            </sp>
            <sp xml:id="SDZ3-Redna-19-2002-10-22.sp142">

               <speaker>JAŠA ZLOBEC LUKIČ:</speaker>

               <p>Ja, strokovnjaki so strokovnjaki in vsi jih zelo spoštujemo. Vendar, kar se tiče
                  umestnosti in kulture, so pa vendar, po mojem, na prvem mestu ljudje, ki imajo
                  ugled kot kulturni, kot umetniški ustvarjalci.</p>
               <p>In zato ta definicija "strokovnjaki, ki uživajo ugled", se mi zdi preozka. Zaradi
                  tega, ker kultura in umetnost pač ne moreta živeti samo pod kuto
                  strokovnjaštva.</p>
            </sp>
            <sp xml:id="SDZ3-Redna-19-2002-10-22.sp143">

               <speaker>PREDSEDNIK BORUT PAHOR:</speaker>

               <p>Pojasnilo, kolega Bevk.</p>
            </sp>
            <sp xml:id="SDZ3-Redna-19-2002-10-22.sp144">

               <speaker>SAMO BEVK:</speaker>

               <p>Hvala, gospod predsednik. Pojasnilo kolegu Zlobcu. Niso to strokovnjaki, ki
                  uživajo javni ugled, ampak smo točno zapisali osebnosti, ki uživajo javni ugled.
                  To so pa lahko seveda tudi umetniki in drugi ustvarjalci, so lahko tudi vrhunski
                  zdravniki in tako dalje. Hvala lepa.</p>
            </sp>
            <sp xml:id="SDZ3-Redna-19-2002-10-22.sp145">

               <speaker>PREDSEDNIK BORUT PAHOR:</speaker>

               <p>Kolega Jerovšek, za vami - se odpoveduje. Prosim, kolegica Širca.</p>
            </sp>
            <sp xml:id="SDZ3-Redna-19-2002-10-22.sp146">

               <speaker>MAJDA ŠIRCA:</speaker>

               <p>Hvala. Kopica amandmajev v tej obravnavi je takih, ki bistveno ne posegajo v javni
                  interes in niso tudi usodni za njegovo uresničevanje. Kajti vprašanje, ali rečemo,
                  da gre za strokovnjaka ali za osebnost, se mi ne zdi tako ključnega pomena, še
                  posebej ob zavedanju, da strokovnjak naj bi že po definiciji bil ugleden in
                  ugledna osebnost, naj bi že po definiciji ne mogel biti brez strokovnega
                  vedenja</p>
               <p>Hkrati bi pa opozorila, da ključno, ker je pri temu členu, vendar je to, kako
                  funkcionira nacionalni svet za kulturo. In kako bo funkcioniral. Ali kako
                  funkcionira ta trenutek, je vendar vprašljivo, glede na to, da nacionalni svet za
                  kulturo oziroma svet za kulturo v zdajšnji obliki pri tem zakonu tako rekoč ni dal
                  nobenega mnenja ali pa nam znane pobude ali stališča, ki bi bistveno spreminjal
                  mogoče usodo ali pa tudi koristnost tega zakona.</p>
               <p>In se bojim, da tako, kot je definiran, tudi v bodoče ne bo. Je pa res, da je vsaj
                  v tem smislu pozitivno, da je bil korigiran, da ga več ne imenuje, kot je bilo v
                  prvih starih predlogih, predsednik države, ampak da je imenovan s strani državnega
                  zbora. </p>
            </sp>
            <sp xml:id="SDZ3-Redna-19-2002-10-22.sp147">

               <speaker>PREDSEDNIK BORUT PAHOR:</speaker>

               <p>Želi še kdo besedo? Kolega Školč.</p>
            </sp>
            <sp xml:id="SDZ3-Redna-19-2002-10-22.sp148">

               <speaker>JOŽEF ŠKOLČ:</speaker>

               <p>Rad bi tiste kolege, ki ne sodelujejo v odboru za kulturo, šolstvo in šport,
                  opozoril, da je ta dikcija, ki jo poslanska skupina Združene liste predlaga,
                  podobna tisti dikciji, ki je sicer že bila v tekstu za odbor in je bila
                  prediskutirana in člen spremenjen. Tako v delu, ki govori o tem, kdo in kako
                  imenuje te člane sveta, kot v tistem delu, ali naj uživajo javni ugled, kar je za
                  nas v odboru takrat pomenilo preveč odprto definicijo in smo prišli do stališča,
                  da je dovolj: ljude, ki uživajo ugled in se prvenstveno ukvarjajo tudi s kulturno
                  dejavnostjo, zato se je takrat zožilo na to področje, ker je kljub vsemu treba
                  razmišljati o nekih specialnih vprašanjih in ni dovolj, da ima nekdo ljubiteljsko
                  žilico ali ne vem kaj s tega vidika. Če bo ta svet za kulturo dajal mnenja k
                  posameznim aktom, ki so specialna, bo kljub vsemu nujno, da bo prvenstveno imel
                  vpogled v tisto materijo, ki jo ti akti in predpisi urejajo.</p>
               <p>Zato se mi zdi dikcija odbora sprejemljivejša.</p>
            </sp>
            <sp xml:id="SDZ3-Redna-19-2002-10-22.sp149">

               <speaker>PREDSEDNIK BORUT PAHOR:</speaker>

               <p>Hvala, kolega Školč. Še kdo? Zaključujem razpravo o amandmaju k 16. členu in
                  prehajam k amandmaju iste poslanske skupine k 28. členu. Želi kdo besedo? Ne želi,
                  zato zaključujem to razpravo in prehajamo na razpravo o amandmaju poslanske
                  skupine ZLSD in skupine poslancev s prvopodpisano Lidijo Majnik k 34. členu.
                  Prosim, kolega Bevk.</p>
            </sp>
            <sp xml:id="SDZ3-Redna-19-2002-10-22.sp150">

               <speaker>SAMO BEVK:</speaker>

               <p>Hvala lepa, gospod predsednik. Na koalicijskem usklajevanju danes smo sicer
                  predlagali, da bi umaknili vse amandmaje, ki se nanašajo na upravljanje in vodenje
                  javnih kulturnih zavodov, vendar to, kot sem že na nastopu povedal, formalno ni
                  mogoče, zato je to nekako usmeritev za glasovanje, ko se bo to zgodilo danes po
                  20. uri zvečer. Gre pa za člene, za amandmaje k členom 34., 42., 43., 44.a/ in
                  150. Hvala lepa.</p>
            </sp>
            <sp xml:id="SDZ3-Redna-19-2002-10-22.sp151">

               <speaker>PREDSEDNIK BORUT PAHOR:</speaker>

               <p>Hvala. Povedal sem že, da tega vašega umika ni mogoče sprejeti. Želi še kdo besedo
                  k amandmaju k 34. členu?</p>
               <p>Zaključujem razpravo in prehajamo na 42. člen in amandma poslanske skupine
                  Združene liste socialnih demokratov. Želi kdo besedo?</p>
               <p>Zaključujem razpravo. Prehajamo na amandma iste poslanske skupine k 43. členu.</p>
               <p>Zaključujem razpravo. Prehajamo na amandma iste poslanske skupine k 44. členu.
                  Prosim, kolega Podobnik, 44. člen.</p>
            </sp>
            <sp xml:id="SDZ3-Redna-19-2002-10-22.sp152">

               <speaker>JANEZ PODOBNIK:</speaker>

               <p>Hvala, predsednik. Vsi ti členi sedaj, ki ste jih navajali, v dodatnem mnenju s
                  strani zakonodajno-pravne službe je izrecno zapisano, da so rešitve v predlaganih
                  amandmajih, ki jih je sprejel odbor oziroma rešitvah zakona v drugi obravnavi,
                  nejasne in da se amandmaji umikajo, da bomo sprejemali zakon z nejasnimi
                  rešitvami, če sledimo mnenjem zakonodajno-pravne službe.</p>
               <p>Prosim, če pogledate na strani dve in strani tri, skoraj ena stran je posvečena
                  tem temam. Niti enega amandmaja pa nimamo vloženega več. Narobe svet.</p>
            </sp>
            <sp xml:id="SDZ3-Redna-19-2002-10-22.sp153">

               <speaker>PREDSEDNIK BORUT PAHOR:</speaker>

               <p>Želi še kdo besedo? Smo pri 44. členu. Prosim, kolega Moge.</p>
            </sp>
            <sp xml:id="SDZ3-Redna-19-2002-10-22.sp154">

               <speaker>RUDOLF MOGE:</speaker>

               <p>Odgovoril bi samo kolegu Podobniku. V tem državnem zboru se res ne da delati na
                  tak način, da prvič zakonodajno-pravna služba daje mnenje in smo vsa ta mnenja
                  zakonodajno-pravne službe na odboru upoštevali v polni meri, tudi pripombe, ki so
                  bile dane na odboru, smo upoštevali v polni meri, in potem, ko je zadeva končana,
                  bi moralo biti tudi s te strani za dober okus tudi zadeva končana. In jaz bi vas
                  prosil, predsednik, da bi malo uredili v teh službah, da se take stvari ne bi več
                  dogajale.</p>
            </sp>
            <sp xml:id="SDZ3-Redna-19-2002-10-22.sp155">

               <speaker>PREDSEDNIK BORUT PAHOR:</speaker>

               <p>Prej sem dejal, da razumem pripombo in predlog kolega Podobnika, tako da - to zdaj
                  lahko samo še enkrat ponovim, smo pri 44. členu. Ni razprave. Zaključujem in
                  prehajamo na razpravo k 44.a/ členu. Amandma je vložila poslanska skupina ZLSD.
                  Želi kdo besedo?</p>
               <p>Zaključujem razpravo. Ista poslanska skupina je vložila amandma k 59. členu.
                  Prosim, kolega Bevk.</p>
            </sp>
            <sp xml:id="SDZ3-Redna-19-2002-10-22.sp156">

               <speaker>SAMO BEVK:</speaker>

               <p>Hvala lepa, gospod predsednik. Tukaj predlagamo, da se črta drugi odstavek.
                  Namreč, odstavek z enako vsebino je bil sprejet kot prvi odstavek 83. člena. Glede
                  na to, da je v dopolnjenem predlogu zakona posebno tretje poglavje z naslovom
                  Status društev in drugih organizacij v javnem interesu na področju kulture, je
                  utemeljeno,da so društva zajeta na tistem mestu, kar pomeni, da je potrebno
                  črtanje enakega besedila v 59. členu. Se pravi, društva so urejena v 83. členu in
                  tako bo v zakonu stvar bolj pregledna. Hvala lepa.</p>
            </sp>
            <sp xml:id="SDZ3-Redna-19-2002-10-22.sp157">

               <speaker>PREDSEDNIK BORUT PAHOR:</speaker>

               <p>Prav, kolega Cimperman.</p>
            </sp>
            <sp xml:id="SDZ3-Redna-19-2002-10-22.sp158">

               <speaker>JANEZ CIMPERMAN:</speaker>

               <p>Hvala za besedo. Kolegice in kolegi iz Združene liste! Pravzaprav vas ne razumem.
                  Po eni strani zagovarjate društva, v katerih dela prek 100.000 ljudi, po drugi
                  strani pa jih izrivate iz 59. člena. To se pravi, tisti odstavek, ki sem ga
                  vložil, tisti amandma, ki sem ga vložil, ravno tega.</p>
               <p>Vsi pa vemo, da 59. člen govori o izvajalcih javnih kulturnih programov.</p>
            </sp>
            <sp xml:id="SDZ3-Redna-19-2002-10-22.sp159">

               <speaker>PREDSEDNIK BORUT PAHOR:</speaker>

               <p>Želi še kdo besedo? Smo pri 59. členu. Ali lahko ugotovim, da ne? Prav.</p>
               <p>Smo pri amandmaju iste poslanske skupine k 87. členu. Imamo predlog za novi 87.a
                  člen. Kolega Školč.</p>
            </sp>
            <sp xml:id="SDZ3-Redna-19-2002-10-22.sp160">

               <speaker>JOŽEF ŠKOLČ:</speaker>

               <p>Spoštovani predsednik! Tudi tu bi povedal, da je o tem tekla velika razprava na
                  odboru in da je to rešitev, ki se ponovno vrača v zakon. Prej je pač tako rešitev
                  predlagala vlada.</p>
               <p>Diskusija o tem pa teče že dolga leta in moram reči, za tiste, ki radi podtikajo,
                  bistveno dalj kot bi lahko komu pripisovali, da ima oseben interes.</p>
               <p>Tisto, kar velja povedati ob tem členu, je, da gre pri vprašanjih cenzusa po moji
                  presoji pravzaprav za konceptualno, ne pa za socialno vprašanje. Če obravnavamo to
                  kot konceptualno vprašanje, potem postane rešitev, ki jo je najprej predlagala
                  vlada, v tem trenutku pa Združena lista - vsaj z mojega vidika, gledišča -
                  problematična. Konceptualna zakaj? Ker, če boste pogledali čez cel zakon in čez
                  vse te razprave in tudi te uvodne razprave, ki smo jih danes poslušali, se zakon v
                  veliki meri ukvarja z vprašanji javnih zavodov, upravljanja javnih zavodov,
                  prerazporejanja sredstev med občino in državo in takonaprej in razmerji, kako pač
                  stvari v večji ali manjši meri centralizirati. Svobodnjaki so, - da lahko uporabim
                  ta termin - tisto, kar je osnova vse kulturne dejavnosti. Ni ga gledališča, ki ne
                  bi temeljilo na organiziranih posameznikih, niti ne orkestra in tako naprej. Velik
                  del ljudi, ki delajo na področju kulture, približno 3.000 jih je registriranih v
                  tem trenutku kot svobodnjakov, približno enako število, če ne več, pa jih je v
                  javnih zavodih. Sam vam ne znam v tem trenutku povedati, koliko približno stane
                  proračun zaposleni v javnem sektorju in koliko stane proračun plačilo teh
                  prispevkov. Ampak seštevek plačila teh prispevkov ne dosega povprečne kvote, ki jo
                  potroši eno samo gledališče na Slovenskem, seštevek vseh pravic, ki jih
                  ministrstvo podeli. Hkrati je pa velika večina teh ljudi v oporo ravno ansamblom,
                  muzejem, glasbenikom in tako naprej in so, bom rekel, tisti edini fleksibilni, ki
                  se lahko selijo, recimo, iz Ljubljane v Celje, iz Gorice v Trst in tako naprej. In
                  tu menim, da gre za nek nesporazum, ker če bi hoteli to obravnavati, vprašanje teh
                  pravic, kot socialno vprašanje, potem ne bi smeli zaostrovati, ne bi smeli imeti
                  tega kriterija, da morajo biti odlični in nadpovprečni, o čemer govori zakon. In
                  če bi obdržali to rešitev, ki jo predlagaZdružena lista, potem bi bilo to smiselno
                  pravzaprav prenesti na ministrstvo za delo, socialne zadeve in tako naprej. Ker je
                  seveda tudi res, da veliko število ljudi, ki delujejo kot svobodnjaki, živi zelo
                  slabo. Tudi veliko število odličnih ustvarjalcev živi zelo slabo, pred tem si ne
                  gre zatiskati oči. Vendar je razvid namenjen najprej možnosti, da lahko nekdo mimo
                  institucije opravlja dejavnost, plačilo prispevkov pa, da ga dobijo tisti, ki so
                  deficitarni, kot piše v zakonu, in tisti, ki so nadpovprečnoodlični. Zato ni
                  mogoče tega razreševati s cenzusom, kot se naredi kasneje, ampak s kriteriji, komu
                  se te pravice dajo. In ministrstvo mora pač narediti bolj jasne kriterije, če se
                  ljudem na ministrstvu in Združeni listi dozdeva, da jim stvari uhajajo iz rok. Ker
                  sicer od tega velikega govorjenja o reorganizaciji ne bo nič. Zakaj bi nekdo vzel
                  status svobodnjaka, če ve, da lahko v naslednjem trenutku, ker je zelo dober,
                  izgubi pravico do plačila prispevkov? Zakaj bi to naredil? Nima nobenega smisla.
                  Tu se izkaže, da zaradi te omejitve v bistvu izpadejo tisti, ki so med odličnimi
                  še uspešni. Cenzus pač pomeni, da kdorkoli uspešno deluje na tem področju, takoj
                  izgubi to pravico. In to se mi zdi nesmiselno in konceptualno zgrešeno, sploh če
                  bi radi del težiščaprenesli na ljudi, ki niso vezani na te čvrste forme
                  organiziranja, ki pa potrošijo, bom rekel, 98 ali pa 95 procentov denarja, s
                  katerim razpolaga ministrstvo za kulturo.</p>
            </sp>
            <sp xml:id="SDZ3-Redna-19-2002-10-22.sp161">

               <speaker>PREDSEDNIK BORUT PAHOR:</speaker>

               <p>Hvala, kolega Školč. Še kdo? Smo pri predlogu za novi 87.a člen. <stage>(Nihče.)</stage> Prav.
                  Zaključujem razpravo o tem predlogu in prehajamo na razpravo o 89. člen oziroma
                  amandmaju iste poslanske skupine k njemu. Želi kdo besedo? Kolega Bevk.</p>
            </sp>
            <sp xml:id="SDZ3-Redna-19-2002-10-22.sp162">

               <speaker>SAMO BEVK:</speaker>

               <p>Hvala lepa. Ta amandma je povezan s členom oziroma amandmajem, o katerem smo prej
                  govorili, in prav tako predlagam, da ga po osmi uri zvečer podprete. Hvala
                  lepa.</p>
            </sp>
            <sp xml:id="SDZ3-Redna-19-2002-10-22.sp163">

               <speaker>PREDSEDNIK BORUT PAHOR:</speaker>

               <p>Kolega Školč.</p>
            </sp>
            <sp xml:id="SDZ3-Redna-19-2002-10-22.sp164">

               <speaker>JOŽEF ŠKOLČ:</speaker>

               <p>Jaz seveda smisel teh diskusij jemljem v tem, da bi mogoče kolega Bevk kot
                  predlagatelj, če ni bil dovolj korajžen, da temu tako rečem, pri prejšnji
                  razpravi, da bi sedaj rekel, da tako kot vse druge, eventualno tudi to umika.</p>
               <p>Ker razumem pa, da noče, ker gre v bistvu za kljub vsemu dva različna koncepta
                  organiziranja dejavnosti. In s tega vidika plediram za tem, da ste pozorni do
                  nekih številk. Tu mogoče nekdo domneva, da s tem, ko se ukine cenzus, da vsakdo,
                  ki je vpisan v register, dobi tudi pravico do plačila prispevkov. Ni res. To sploh
                  ni res!</p>
               <p>Moje stališče je, da mora ministrstvo celo zaostriti te kriterije. Da mora
                  povedati, kateri "poklici" - da jim rečemo v navednicah, so deficitarni, tako kot
                  samo deklarira v prejšnjih členih.</p>
               <p>Ne pa, da ljudi zavajajo s tem, češ, to bo pomenilo toliko in toliko več denarja.
                  Dejansko cenzus pomeni samo to, da se bojimo odličnosti in med odličnostjo tistih,
                  ki so uspešni. In to ni ta razlika med vpisanimi in tistimi, ki dobijo to pravico,
                  ampak je razlika med tistimi, ki imajo to pravico in dosežejo cenzus. Teh pa na
                  leto, če velja verjeti, ni niti 50.</p>
            </sp>
            <sp xml:id="SDZ3-Redna-19-2002-10-22.sp165">

               <speaker>PREDSEDNIK BORUT PAHOR:</speaker>

               <p>Hvala lepa, kolega Školč. Kolega Bevk, za vami kolega Moge.</p>
            </sp>
            <sp xml:id="SDZ3-Redna-19-2002-10-22.sp166">

               <speaker>SAMO BEVK:</speaker>

               <p>Hvala za besedo. Spoštovanemu kolegu Školču samo v pojasnilo, da amandmajev ne
                  moremo umakniti, ker to poslovniško ni mogoče. Jaz sem pri amandmajih, ki govorijo
                  o upravljanju in vodenju, predlagal, da se tako ravnamo pri glasovanju.</p>
               <p>Vendar pri amandmajih k 87. in 89. členu pa državni zbor oziroma zbor prosim, da
                  amandmaja podpre, tudi zaradi tega, ker bi brisanje dohodkovnega cenzusa pomenilo
                  pomembno obremenitev proračuna Republike Slovenije v letih 2003 in nadalje. In
                  odbor za finance, ko je obravnaval tudi ta zakon, je ugotovil, da ta zakon ne bo
                  imel finančnih posledic za proračun za leto 2003. Če pa bi sprejeli črtanje
                  dohodkovnega cenzusa, pa je vprašanje, kakšno stališče bi matični odbor za finance
                  k temu zakonu sprejel. Hvala lepa.</p>
            </sp>
            <sp xml:id="SDZ3-Redna-19-2002-10-22.sp167">

               <speaker>PREDSEDNIK BORUT PAHOR:</speaker>

               <p>Kolega Moge.</p>
            </sp>
            <sp xml:id="SDZ3-Redna-19-2002-10-22.sp168">

               <speaker>RUDOLF MOGE:</speaker>

               <p>Predsednik, hvala lepa. Ko smo na odboru obravnavali, in obravnavali smo kar več
                  kot debelo uro to vprašanje, se je pred člani odbora postavilo dvoje vprašanj.
                  Prvo vprašanje je, ali so na podoben način urejena tudi druga področja.
                  Predstavniki vlade na to niso mogli odgovoriti oziroma niso znali in verjetno bodo
                  morali med današnjo razpravo ali pa, ko bomo o amandmajih glasovali.Ampak, kolikor
                  smo se sami prepričali, recimo na področju športa, ki je tipično in ki nosi glas
                  Slovenije daleč čez te meje, je med cenzusom tudi to. Torej imajo cenzus. In bi
                  bilo po mojem nesmotrno urejevati različna področja pač z različnimi vatli.</p>
               <p>Druga stvar, ki je bila tukaj, bi pa moral povedati tudi, je bila pa višina teh
                  sredstev, ali so ta sredstva majhna ali ne, in kolikor me spomin ne vara, so
                  predstavniki vlade na odboru takrat dejali, da bi sprejetje takega amandmaja bilo
                  težko v danem trenutku okoli 160 milijonov tolarjev. To je bila nekje ta ocena,
                  kar pomeni, da če ne bi bilo dodatnih sredstev, je pač ta sredstva treba od nekod
                  drugod vzeti ali pa prerazporediti tiste, ki sprejemajo cenzus oziroma, to kar je
                  kolega Školč povedal, kriterijetako, da nekateri, ki so sedaj dobili, bi verjetno
                  odpadli. Tisti cenzus pomeni izločitev nekaterih socialnih kategorij potem iz
                  pridobivanja tega dohodka. Je pa odbor podprl to, da se cenzus črta.</p>
            </sp>
            <sp xml:id="SDZ3-Redna-19-2002-10-22.sp169">

               <speaker>PREDSEDNIK BORUT PAHOR:</speaker>

               <p>Najprej kolegica gospa Potrata, potem kolega Školč.</p>
            </sp>
            <sp xml:id="SDZ3-Redna-19-2002-10-22.sp170">

               <speaker>MAG. MAJDA POTRATA:</speaker>

               <p>Hvala za besedo. Že v razpravi na odboru sem zaradi tega, ker je odbor sklenil
                  črtati dohodkovni cenzus, predlagala, da bi odbor sprejel med prehodnimi določbami
                  določilo, ki bi vsaj za eno leto zamaknilo plačilo obveznosti, ki bi s črtanjem
                  dohodkovnega cenzusa nastale. Po pojasnilu zakonodajno-pravne službe državnega
                  zbora odbor potem o tem predlogu sploh ni glasoval.</p>
               <p>V povezavi s tem je mogoče videti tudi zdajšnja predloga združene liste, ki
                  vpeljujeta znova določitev dohodkovnega cenzusa. Iz izkušenj pa, ko smo govorili o
                  odličnosti slovenskih umetnikov, bi opozorila na to, da marsikateri slovenski
                  odlični umetnik, ki bi se verjetno s svojo odličnostjo uspel pretolči na trgu
                  dela, uresničuje svoj prvi poklicni interes v kakšni od javnih institucij, ki ni
                  nujno izrazito kulturna institucija. Opozarjam samo na številne akademske slikarje
                  in kiparje, ki kot profesorji na akademijah delujejo, ali likovnike, ki so
                  zaposleni v šolah, da ne govorim tudi o glasbenikih. Hvala.</p>
            </sp>
            <sp xml:id="SDZ3-Redna-19-2002-10-22.sp171">

               <speaker>PREDSEDNIK BORUT PAHOR:</speaker>

               <p>Kolega Školč.</p>
            </sp>
            <sp xml:id="SDZ3-Redna-19-2002-10-22.sp172">

               <speaker>JOŽEF ŠKOLČ:</speaker>

               <p>Poglejte, na tej točki nam seveda lahko tudi zmanjka tega časa, ki ga imamo na
                  razpolago za cel zakon. Ampak zdi se mi vseeno smiselno povedati, da marsikdo
                  govori v večji meri na pamet, kot si upam zase trditi sam.</p>
               <p>Ko govorimo o teh prispevkih, je treba vedeti, da gre za najmanjše prispevke, ki
                  so predpisani z drugo zakonodajo. Se pravi najnižji prispevki za socialno in
                  zdravstveno zavarovanje. Tako da ta zakon s tem nima nič. Tudi podelitev statusa
                  ni povezana z reševanjem socialnih vprašanj. Tudi tu so ljudje v zmoti. Podelitev
                  je povezana z odličnostjo, odvzem pa z uspešnostjo. In zoper to nasprotujem. Če
                  primerjamo z drugimi, recimo športniki. Za športnike, kot veste, si marsikdo uredi
                  tako, da dobi ne samo najnižje zavarovanje, ampak da ga vzame eno ali drugo
                  ministrstvo v službo in mu daje neko plačo, ki je, kolikor mi je znano, malenkost
                  večja od minimalne, kar pomeni, da državni proračun stane dva do trikrat več kot
                  en sam za področja kulture. Zato se mi zdi to primerjanje nekorektno. Ne trdim, da
                  je to pravično poplačilo, ampak vseeno, ljudje, ki so zaposleni bodisi v vojski
                  bodisi v policiji in vsi vemo, da občasno opravljajo te naloge oziroma so tako
                  razporejeni, da lahko pač tekmujejo v korist Slovenije, nimajo enakega
                  statusa.</p>
               <p>Ti, ki dobijo pravico do plačila prispevkov, niso zaposleni pri ministrstvu. Ne
                  dobijo plače. Dobijo pa najnižje socialno zavarovanje. In tisti, ki pač presežejo
                  tudi ta znameniti cenzus, plačajo najprej dajatve iz avtorskih pogodb in kasneje
                  še iz dohodnine.</p>
               <p>Tako da s tega vidika je, bom rekel, ta stvar zelo primerljiva z vsemi drugimi
                  dejavnostmi. In s tega vidika je, bom rekel, to najcenejši način vzdrževanja
                  kulturnega sistema. Vpis v register in dajanje teh pravic res res dobrim.</p>
               <p>Špekulacija, koliko bo pa to stalo drugo leto, je pa meni nejasna, ker mi smo
                  imeli vprašanja, koliko jih je bilo v preteklih letih in na ta vprašanja nismo
                  dobili povsem natančnega odgovora.</p>
               <p>Zato je, bom rekel, po moji presoji ravno tako špekulacija, da rečemo, da bo pa to
                  drugo leto stalo 160 ali pa 200 ali pa toliko milijonov tolarjev. Kako je mogoče s
                  tem špekulirati, če se pa ta stvar ugotavlja po dejanskem stanju, se pravi po
                  napovedi dohodnine.</p>
            </sp>
            <sp xml:id="SDZ3-Redna-19-2002-10-22.sp173">

               <speaker>PREDSEDNIK BORUT PAHOR:</speaker>

               <p>Smo pri 89. členu. Želi še kdo besedo? <stage>(Nihče.)</stage> Zaključujem razpravo.</p>
               <p>Prehajamo k razpravi o 144. členu in amandmaju skupine poslancev s prvopodpisano
                  kolegico Lidijo Majnik in poslanske skupine ZLSD. Kdo želi besedo? <stage>(Nihče.)</stage>
                  Razpravo zaključujem.</p>
               <p>Odpiram razpravo o zadnjem od členov, h kateremu so bili vloženi amandmaji, in
                  sicer amandma poslanske skupine ZLSD. Želi kdo besedo? Prosim, kolega Bevk.</p>
            </sp>
            <sp xml:id="SDZ3-Redna-19-2002-10-22.sp174">

               <speaker>SAMO BEVK:</speaker>

               <p>Hvala lepa, gospod predsednik. Velja enako za amandma k 150. členu kot za
                  amandmaje, ki si sledijo od 34. člena dalje. Hvala lepa</p>
            </sp>
            <sp xml:id="SDZ3-Redna-19-2002-10-22.sp175">

               <speaker>PREDSEDNIK BORUT PAHOR:</speaker>

               <p>Hvala. Tudi k temu torej predlagate umik, ki ga pa ni mogoče formalno sprejeti.
                  Prav.</p>
               <p>Želi še kdo besedo? <stage>(Ne.)</stage> Zaključujem razpravo o 150. členu in s tem tudi sicer
                  razpravo v drugem branju predloga zakona o uresničevanju javnega interesa za
                  kulturo.</p>
               <p>Zbor bo glasovanje o amandmajih opravil v nadaljevanju seje, in sicer z začetkom
                  ob 20.05 uri v okviru glasovanj zbora. S tem prekinjam to točko dnevnega reda.</p>
               <p>Obveščam državni zbor, da bomo prešli na 9. točko dnevnega reda ob 17.30 uri, ko
                  bomo prešli na drugo obravnavo predloga zakona o spremembah in dopolnitvah zakona
                  o zagotavljanju sredstev za nekatere nujne programe Republike Slovenije v kulturi.
                  Do takrat delo državnega zbora prekinjam.</p>
               <stage>(Seja je bila prekinjena ob 16.04 uri in se je nadaljevala ob 17.32 uri.)</stage>
            </sp>
            <sp xml:id="SDZ3-Redna-19-2002-10-22.sp176">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi, gospa ministrica in državni sekretar!</p>
               <p>Prehajamo na <title>9. točko dnevnega reda - druga obravnava predloga zakona o
                     spremembah in dopolnitvah zakona o zagotavljanju 
                     sredstev za nekatere nujne programe Republike Slovenije v kulturi.</title>
               </p>
               <p>Predlog zakona je v obravnavo zboru predložila skupina poslancev s prvopodpisano
                  gospo Majdo Širca. Zato ji dajem besedo za dopolnilno obrazložitev predloga
                  zakona. Prosim, imate besedo.</p>
            </sp>
            <sp xml:id="SDZ3-Redna-19-2002-10-22.sp177">

               <speaker>MAJDA ŠIRCA:</speaker>

               <p>Hvala lepa za besedo. Zakon o zagotavljanju sredstev za nekatere nujne programe
                  Republike Slovenije v kulturi smo koalicijske partnerice vložile zato, ker
                  obstoječi zakon preneha veljati leta 2003. Ker ni bil v celoti realiziran, ga je
                  bilo treba posodobiti in z novimi vsebinami dopolniti z najbolj deficitnimi
                  programi. Pri tem navajam primer kulturniških mrež, ki dopolnjujejo z novimi
                  postavkami prej omenjeni zakon. In slednjič, ker sredstva na področju kulture
                  zadnja leta ne rastejo sorazmerno s potrebami. Skratka, to so glavni razlogi za ta
                  zakon.</p>
               <p>Ja, potrebe. Prav potrebe so bile in zagotovo so tudi še pri pripravi tega zakona
                  najbolj spolzek in najbolj težaven segment. To potrjuje tudi dejstvo, da so prvi
                  osnutki tega zakona rezultirali na več kot 40 oziroma skoraj 50-milijardno vsoto.
                  Skupaj s pomisleki in z dognanji stroke, z njihovimi prioritetami in ob soočanju
                  možnega z realnim smo teh 40 milijard v končni obdelavi skrčili na 29
                  milijard.</p>
               <p>Ob tem se je treba zavedati, da gre za skoraj polovico projektov, ki so bili
                  začrtani že v veljavnem, obstoječem zakonu in ki niso bili realizirani, pa tudi,
                  da gre za razdobje petih let, upoštevajoč dinamiko, ki jo vsako leto sproti določa
                  vlada, v večini primerov na podlagi javnih razpisov in pozivov.</p>
               <p>Najpogostejši pomislek pri drugi, pa ne le pri drugi, tudi pri prvi obravnavi
                  oziroma pri razpravi poslank in poslancev se navezuje na dvom, ali bo zakon imel v
                  vsakoletnih proračunih realne možnosti, da bi ga lahko tudi izvajali. Čeprav se
                  včasih res izkaže, da so želje nesorazmerne z možnostmi, naj poudarim, da je
                  tovrstna drža mogoče res državotvorna v smislu občega varčevanja, a dejstvo je, da
                  pod ta argument najpogosteje še v največ primerih zapade prav kultura, prej kot
                  recimo notranja uprava, obramba in tako naprej.</p>
               <p>V zelo načelnih stališčih sicer kultura zapade v najvišji rang nacionalnih
                  interesov, toda čim se iz načelnih stališč preselimo v konkretna dejanja, prekmalu
                  poniknejo. Hitro pridobi status preseženega porabnika, ne da bi ob tem pomislili,
                  kako je povezana z gospodarstvom, izobraževanjem, turizmom, celo industrijo.</p>
               <p>Naj omenim, da je zakon doživel kar nekaj amandmajskih posegov. Predlagatelji smo
                  ga dopolnjevali skladno s pripombami pravne službe in v tem pogledu je povsem
                  usklajen, da ne rečem tudi nadgrajen.</p>
               <p>Upoštevan je tudi amandma opozicijskih poslancev za investicije v brežiški grad,
                  če grem konkretno k amandmajem. Denar je bil prenesen iz projekta arheologije na
                  Ptuju. Preostala sredstva od tega projekta pa so bila preusmerjena v
                  informatizacijo knjižnic. Tako je odločil odbor. Korigirale pa so se tudi nekatere
                  investicije v knjižnice. Konkretno v brežiško in domžalsko knjižnico.</p>
               <p>Dodatni amandmaji se navezujejo na širitev programa, predvsem na področju sanacije
                  objektov. Govorim o amandmajih, ki jih imamo pred seboj. Na širitev objektov
                  kulturne dediščine. Predlagatelji teh dodatnih amandmajev ne podpiramo, in sicer
                  večinoma zato, ker ne zadostujejo kriterijem, ki so nas vodili pri pripravi
                  zakona. Nekateri pa se lahko oziroma se vključujejo že v redno financiranje.
                  Smiselno bi bilo, da podpremo zgolj amandma skupine poslancev s prvopodpisanim
                  gospodom Mogetom, ki pomeni zgolj korekturo napačno seštetih številk.</p>
               <p>Mogoče se v zakonu ne odslikujejo vse potrebe, mogoče jih vlada tudi ni dovolj
                  odločno kategorizirala, ko smo se obrnili na njo. A dejstvo je, da brez tega
                  zakona bi kultura zapadla povprečje ambicij, ki jih je zastavila ta država že
                  davno, ambicij, ki jih je okrepila in jih mora okrepiti pred soočenjem z Evropo
                  intudi pred soočenjem same s seboj. Hvala.</p>
            </sp>
            <sp xml:id="SDZ3-Redna-19-2002-10-22.sp178">

               <speaker>PODPREDSEDNIK VALENTIN POHOREC:</speaker>

               <p>Hvala za uvodno obrazložitev. Predlog zakona je obravnaval odbor za kulturo,
                  šolstvo, mladino, znanost in šport kot matično delovno telo. Prosim podpredsednika
                  odbora, Petra Leviča, da predstavi poročilo odbora.</p>
            </sp>
            <sp xml:id="SDZ3-Redna-19-2002-10-22.sp179">

               <speaker>PETER LEVIČ:</speaker>

               <p>Hvala lepa. Predlog zakona je odbor kot matično delovno telo obravnaval na svoji
                  16. redni seji dne 11.10.2002. Poleg mnenja zakonodajno-pravne službe državnega
                  zbora ter mnenja vlade Republike Slovenije smo prejeli še amandmaje poslanskega
                  klub LDS, poslanskih skupin Združene liste, SLS in DeSUS, amandmaje poslancev
                  Cvete Zalokar Oražem, gospoda Brejca, Cimpermana, Vizjaka in Avšiča in poročilo
                  odbora državnega zbora za finance in monetarno politiko o finančnih posledicah
                  predloga zakona.</p>
               <p>Na sejo so bili povabljeni predstavniki predlagatelja zakona, predstavniki
                  kulturniške zbornice Slovenije, sindikata Glosa ter sindikata vzgoje,
                  izobraževanja in znanosti.</p>
               <p>Uvodno obrazložitev k posameznim rešitvam zakonskega predloga je v imenu
                  predlagatelja podala Majda Širca. Razprava je bila osredotočena na vsebino
                  vloženih amandmajev ter na amandmaje, ki so jih na seji odbora predlagali člani
                  odbora.</p>
               <p>Naj le na kratko obrazložim. K prilogi, tabela 1, se doda z amandmajem grad
                  Brežice, ostala sredstva pa se namenijo za informatizacijo knjižnic. Posledično se
                  spremeni ta tabela 2 in povzetek tabele v prilogi.</p>
               <p>K prilogi tabela 3 se dodasta knjižnici Domžale in Brežice. Dograditev. Sredstva
                  zanjo se pridobijo s krčenjem na vseh postavkah knjižnic v tabeli: Celje, Cerkno,
                  Črnomelj, Novo mesto, Šentjur, Kranj in Velenje. Po zaključni razpravi o
                  amandmajih in členih zakonskega predloga in upoštevanju mnenja zakonodajno-pravne
                  službe smo sprejeli predlog zakona za obravnavo na današnji seji državnega zbora.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp180">

               <speaker>PODPREDSEDNIK VALENTIN POHOREC:</speaker>

               <p>Hvala za to poročilo. In zdaj dajem besedo predstavniku vlade. Gospa ministrica,
                  imate besedo in pet minut.</p>
            </sp>
            <sp xml:id="SDZ3-Redna-19-2002-10-22.sp181">

               <speaker>ANDREJA RIHTER:</speaker>

               <p>Hvala lepa za besedo. Drage poslanke in poslanci, predsedujoči! Državni zbor
                  Republike Slovenije je na predlog vlade Republike Slovenije marca 1998 sprejel
                  zakon o zagotavljanju sredstev za nekatere nujne programe Republike Slovenije v
                  kulturi. Namen je bila pospešena obnova najbolj kakovostnih spomenikov kulturne
                  dediščine, razvojno približevanje knjižnic mednarodnim standardom, ureditev
                  osnovnih prostorskih pogojev za nekatere osrednje javne zavode v kulturi in
                  ohranjanje razvojnih možnosti za ljubiteljsko kulturo. V obdobju do vključno leta
                  2003 naj bi se za navedeno namenilo 23 milijard 73 milijonov, po ocenah iz leta
                  1997. Podatki pa kažejo, da je bila realizacija sredstev po letih naslednja: 1998
                  ničesar, ker zakon še ni bil upoštevan v proračunu, v letu 1999 46%, v letu 2000
                  38%, v letu 2001 30%. V letu 2002 bo dosegla skoraj 34%, v letu 2003 pa se
                  predvideva 36-odstotna realizacija z zakonom predvidenih letnih sredstev.</p>
               <p>S številkami - porabljenih bo 8 milijard 922.000 od predvidenih letnih sredstev.
                  Porabljenih bo 8 milijard 992.000 od skupno predvidenih in revaloriziranih 24
                  milijard in pol. Najbolj pomemben vzrok za tako nizko realizacijo zakona so letni
                  proračuni, ki so ministrstvu za kulturo odkazali bistveno nižja sredstva od
                  zakonsko potrebnih.</p>
               <p>Le v majhni meri je temu botrovala tudi manj pripravljena projektna dokumentacija
                  za posamezne projekte ali pa težave nekaterih lokalnih skupnosti pri zagotavljanju
                  sofinanciranja. V oceni stanja in prikazu razlogov za novelacijo zakona lahko
                  preberemo, kaj vse se je na štirih programskih področjih zakona o kulturnem
                  tolarju že storilo oziroma je še v teku. Izredno pomemben prispevek k varstvu
                  kulturne dediščine, izgradnji kulturne infrastrukture in delovanju knjižnic ter
                  ljubiteljske kulture, vendarle kakšna tretjina predvidenega. Zato je vlada
                  Republike Slovenije podprla predlog zakona o spremembah in dopolnitvah zakona o
                  kulturnem tolarju, kakor mu pravimo. Podprla je tudi namero predlagateljev, da naj
                  se zaradi poteka časa in spoznanja o novih potrebah z zakonom zagotovijo dodatna
                  sredstva še za nove programe spodbujanja kulturniških mrež na področju
                  knjigotrštva, kinematografije in informacijske tehnologije na eni strani ter
                  prenovi .../Nerazumljivo./... naložb v objekte ohranjenih programov na drugi
                  strani.</p>
               <p>Vlada Republike Slovenije je prav tako podprla skupno vsoto v višini 29 milijard
                  319.000 tolarjev. Vlada meni, da pri obravnavi in odločanju o predlogu zakona v
                  drugi obravnavi ne bi smeli preseči skupnih sredstev v zgoraj omenjeni višini in
                  zato ne podpira vloženih amandmajev, ki bi povzročili preseganje zgornjega limita
                  sredstev. Hkrati pa menim, da kaže podpreti amandmaje, ki znotraj skupnega okvira
                  sredstev prerazporejajo med posameznimi programi ali objekti, zlasti če take
                  prerazporeditve bolj ustrezajo stvarnim prioritetam v kulturi in zagotavljanju
                  bolj enakomerne razporeditve kulturne infrastrukture po ozemlju Slovenije oziroma
                  večjega števila lokalnih skupnosti. Kot primer navajam sofinaciranje gradnje
                  knjižnic, ker se ob upoštevanju izhodiščnega kriterija osrednjih knjižnic, mednje
                  spadajo knjižnice v Ljubljani, Mariboru, Celju, Novem mestu, Kopru, Novi gorici,
                  Ravnah na Koroškem in na Ptuju, upošteva tudi razmerje med prostorskimi normativi
                  in številom prebivalcev območja knjižnice, pripravljenost projektne dokumentacije
                  ter zlasti pripravljenost lokalnih skupnosti za sofinanciranje tovrstnih objektov,
                  ki tradicionalno in po zakonu o knjižničarstvu sodijo prvenstveno med občinske
                  obveznosti.</p>
               <p>Pri spreminjevalnih predlogih za vlaganje v objekte kulturne dediščine pa vlada,
                  upoštevaje strokovna spoznanja o kulturni vrednosti objektov in posegov vanje, ne
                  podpira uvrščanja primerjalno manj pomembnih objektov ali pa takih, ki nimajo
                  zagotovljenega programa svojega delovanja med ali po obnovi, na tabelarne spiske
                  objektov po tem predlogu zakona. Toliko prej, ker ministrstvo za kulturo
                  sofinancira obnovo spomenikov kulturne dediščine tudi s sredstvi znotraj oziroma
                  zunaj kulturnega tolarja. Hvala lepa.</p>
            </sp>
            <sp xml:id="SDZ3-Redna-19-2002-10-22.sp182">

               <speaker>PODPREDSEDNIK VALENTIN POHOREC:</speaker>

               <p>Hvala, gospa ministrica. Sledi predstavitev stališč poslanskih skupin. Najprej
                  dajem besedo gospodu Samu Bevku, Združena lista. Prosim.</p>
            </sp>
            <sp xml:id="SDZ3-Redna-19-2002-10-22.sp183">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Kot eden izmed
                  predlagateljev novele zakona o zagotavljanju sredstev za nekatere nujne programe
                  Republike Slovenije v kulturi v obdobju od 2004 do 2008 izražam v imenu poslanske
                  skupine zadovoljstvo, da je matični odbor za kulturo prejšnji teden pripravil
                  dopolnjen predlog zakona, ki ga imamo danes pred seboj. Seveda bo poslanska
                  skupina Združene liste socialnih demokratovzakon podprla. Zakon za naslednjih pet
                  let za pet programskih sklopov namenja 29,3 milijarde tolarjev. Za investicijo v
                  javne zavode 15,5 milijarde tolarjev, za obnovo kulturnih spomenikov 9,6 milijarde
                  tolarjev, za knjižničarstvo 1,5 milijarde tolarjev, za ljubiteljsko kulturo 2
                  milijardi tolarjev in za kulturniško mrežo 650 milijonov tolarjev.</p>
               <p>Osnovni zakon se bo iztekel v letu 2003. Njegova realizacija v obdobju od 1999 do
                  2003 je 36,3%. Seveda računajoč tudi sprejeti proračun za leto 2003. Prav zaradi
                  tega je bil osnovni namen dopolnitve in spremembe zakona podaljšanje njegove
                  veljavnosti za naslednjih pet let.</p>
               <p>Drugi razlog je vsebinska razširitev prilog zakona z novimi akcijami na področju
                  spomeniškega varstva in investicij ter povečanje sredstev za knjižničarstvo in
                  ljubiteljsko kulturo. Poleg tega pa tudi uvrstitev pete programske točke,
                  spodbujanje kulturniških mrež na področju posredovanja založništva,
                  kinematografije in sodobne informacijske tehnologije.</p>
               <p>Sicer pa so razlogi za sprejem zakona podobni tistim pred štirimi leti, ko je
                  državni zbor z dvotretjinsko večino sprejel osnovni zakon. V zadnjih dvajsetih
                  letih je bilo na področju vlaganj v infrastrukturo javnih zavodov izvedenih
                  premalo posodobitev in novogradenj. Nekaj večjih investicij je bilo predvsem v
                  regijskih središčih, medtem ko so osrednji državni zavodi s področja kulture vse
                  bolj prostorsko utesnjeni. Zato je v tem sklopu predvidenih največ sredstev.</p>
               <p>Skrb za ohranjanje naravnega bogastva in kulturne dediščine je ustavna kategorija,
                  vendar pa skrb in s tem povezane obveznosti države in lokalnih skupnosti niso samo
                  vprašanje notranje ureditve Republike Slovenije, temveč je varovanje kulturne
                  dediščine s konvencijo Unesca o svetovni in naravni kulturni dediščini in
                  nekaterimi drugimi konvencijami ter mednarodnopravnimi akti naša obveznost pred
                  Evropo in ostalim svetom.</p>
               <p>Za ustrezno varovanje naše dediščine, ki zaradi premajhnega deleža sredstev tako
                  države kot lokalnih skupnosti še naprej propada, moramo zagotoviti mehanizme in s
                  tem tudi dodatna proračunska sredstva, da se bo trend propadanja obrnil v
                  nasprotno smer. Na seznamu je v prilogi zakona nekaj več kot sto spomenikov
                  oziroma spomeniških kompleksov.</p>
               <p>Mednarodno primerjalno dosega slovensko knjižničarstvo visoko strokovno raven v
                  urejanju in poslovanju, vendar pa knjižnice v primerjavi z evropskimi državami
                  zaostajajo pri letnem dotoku knjig na prebivalca in pri prostorskih zmogljivostih.
                  Tako bo za nakup knjig rezerviranih 750 milijonov, za bibliobuse 168 in 560
                  milijonov za informatizacijo. Iz naslova investicij v zavode iz priloge številka 2
                  pa še dodatna milijarda 583 milijonov tolarjev. Da so naložbe v razvoj
                  knjižničarstva upravičene, pove podatek, da smo si v letu 2000 v slovenskih
                  knjižnicah izposodili kar 19 milijonov knjig.</p>
               <p>Ljubiteljstvo je skozi vso slovensko kulturno tradicijo predstavljajo temeljno
                  podlago za splošen kulturni standard ljudi, kot za profesionalno kulturno
                  ustvarjanje. Po podatkih zveze kulturnih društev danes v Sloveniji deluje skoraj
                  2.500 kulturnih društev, v katere je vključenih blizu 100.000 ljudi. Brez te
                  podlage si ni mogoče zamisliti nacionalne kulturne identitete, zlasti zaradi tega
                  ne, ker je ravno izjemno razvito in pluralistično kulturno ljubiteljstvo tisto, ki
                  lahko konkurira močnim vplivom tujih kultur.</p>
               <p>In na koncu, kulturne mreže, kot petemu programskemu sklopu na kratko rečemo, so
                  pomembne tudi zaradi zaščite slovenskega kulturnega prostora znotraj
                  globalizacijskih tokov in lažje dostopnosti kulturnih dobrin na področju
                  založništva, novih medijev in filmske umetnosti.</p>
               <p>Poslanska skupina Združene liste socialnih demokratov bo zakon o kulturnem tolarju
                  podprla. Hvala lepa.</p>
            </sp>
            <sp xml:id="SDZ3-Redna-19-2002-10-22.sp184">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Bevk. Besedo dajem Janezu Cimpermanu, SDS.</p>
            </sp>
            <sp xml:id="SDZ3-Redna-19-2002-10-22.sp185">

               <speaker>JANEZ CIMPERMAN:</speaker>

               <p>Hvala za besedo. Spoštovana gospa ministrica, predstavniki vlade, kolegice in
                  kolegi! Ohranjanje kulturne dediščine predstavlja temeljno civilizacijsko normo in
                  ohranjanje samobitnosti vsakega naroda. V 5. členu ustave je med drugim zapisano,
                  da država skrbi zaohranjanje naravnega bogastva in kulturne dediščine ter
                  ustvarjanje možnosti za skladen civilizacijski in kulturni razvoj Slovenije.</p>
               <p>Tudi 73. člen zavezuje državo in lokalne skupnosti k skrbi za ohranjanje naravne
                  in kulturne dediščine, prav tako številne mednarodne konvencije. Zato je nedvomno
                  treba zagotoviti sredstva za sanacijo najbolj ogroženih in najkvalitetnejših
                  objektov kulturne dediščine. Socialdemokrati smo presenečeni, da bo v obdobju od
                  leta 1999 do 2003 prišlo le do 36,3-procentne realizacije zakona o zagotavljanju
                  sredstev za nekatere nujne programe Republike Slovenije v kulturi.</p>
               <p>Upamo, da sredstva niso bila porabljena v druge namene. Poleg podaljšanja
                  programov, ki so bili v obdobju 1998-2003 načrtovani in realizirani, poslanska
                  skupina Socialdemokratske stranke predlaga vključitev dveh programov. In sicer,
                  obnovo gradu Lanthieri in Lože v občini Vipava ter obnovo gradu Brežice.</p>
               <p>Pričakujemo, da boste podprli amandmaje, s katerim se bo omogočila obnova
                  pomembnih in neprecenljivih kulturnih spomenikov. Predlog zakona o spremembah in
                  dopolnitvah zakona o ugotavljanju sredstev za nekatere nujne programe Republike
                  Slovenije v kulturi bomo podprli v pričakovanju njegove 100-procentne realizacije.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp186">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Cimperman. In zdaj poslanski kolega Janez Podobnik, SLS. Prosim.</p>
            </sp>
            <sp xml:id="SDZ3-Redna-19-2002-10-22.sp187">

               <speaker>JANEZ PODOBNIK:</speaker>

               <p>Hvala lepa za besedo, gospod podpredsednik.</p>
               <p>Tudi kot eden od predlagateljev zakona in v imenu poslanske skupine Slovenske
                  ljudske stranke predstavljam stališče do kulturnega tolarja 2, če smem temu tako
                  reči.</p>
               <p>Zanimivo je, da kadar se državni zbor odloča, da bo z zakonom na poseben način
                  podprl vse tisto, kar imenujemo slovenska kultura, še posebej na področju
                  investicij, takrat praviloma vlada gre v drugi plan in v prvi plan stopijo
                  poslanci. Ni rečeno, da je to slabo.</p>
               <p>Leta 1998 se je zgodilo na podoben način. In sedaj leta 2002 se dogaja na podoben
                  način.</p>
               <p>Najprej bi rad pohvalil dobro predstavitev prvopodpisnice gospe Širce, gospe
                  Majde. Mislim, da je dobro predstavila osnovne namene vsebine tega zakona.</p>
               <p>S kolegom Brenčičem sva se pred kratkim pogovarjala o tem vprašanju. Kolega
                  Brenčič predvsem sprašuje, kako kaže za naprej. Kaj piše v proračunu za 2004? Ali
                  je realno pokritje za ta zakon?</p>
               <p>Tisti, ki smo predlagali zakon, vemo da ne 100-procentno. Ne 100-procentno. Brez
                  patetike, ampak z mirno vestjo trdim, da je slovenski parlament dolžan, da tudi na
                  tak način omogoča delovanje vseh tistih institucij, zavodov, društev, kulturnih
                  žarišč in vsega tistega, kar določa slovensko kulturno bivanje. In ko nas je pred
                  nekaj dnevi prodorni slovenski makroekonomist Mišo Mrkajič v financah podučil, da
                  razen blebetanja o potrebi po ohranjevanju poseljenosti podeželja in o tem, da je
                  kultura temelj naše državnosti, nam zagovorniki razsipanja denarja za kmetijstvo
                  in kulturo, namreč trdi, da se daje preveč za kmetijstvo in kulturo - niso
                  postregli z nikakršno analizo "cost-benefit" svojih trditev. To je to. Za to gre.
                  Katera pa je "cost-benefit" za kulturo? Kdo jo bo napisal?</p>
               <p>"Cost-benefit" analiza za slovensko kulturo se dela v teh letih in v teh mesecih,
                  ko bomo vstopili v Evropsko unijo. Nima cene. Kultura na nek način nima cene.</p>
               <p>Kot je povedal kolega Bevk, 36 procentov smo že realizirali, prvi kulturni tolar.
                  Takrat je bil močan 23 milijard. Drugi kulturni tolar je močan dobrih 29 milijard.
                  Želja je bilo in pričakovanj je bilo skoraj 40 milijard.</p>
               <p>Jaz menim, da smo poslanci pripravili dober zakon. Želim spodbuditi vlado in
                  ministrico, da z veliko energije in samozavesti v vladi ta zakon brani vsako leto
                  znova, ko se bodo pripravljali proračuni. Menim, da smo tudi zelo dobro utemeljili
                  potrebe, ko smo rekli, da bomo nadaljevali projekte, ki so že začeti, da bomo
                  nadaljevali tiste rešitve in tiste projekte, ki se sploh še niso realizirali, pa
                  so bili v prvem kulturnem tolarju. In rekli smo, da bomo odprli nekatere nove
                  dodatne programe. In rekli smo, da bomo pri nekaterih konceptih financiranja
                  začeli nekoliko drugače. Tudi koncept financiranja, ki je vezan na zakon o
                  financiranju občin.</p>
               <p>Rad bi se dotaknil tretjega argumenta za zakon, to so tako imenovani novi dodatni
                  programi, ki so se izkazali kot potrebni pri dostopnosti kulturnih dobrin na
                  področju novih medijev, umetniških filmov in založništva in ki jih v veliki meri
                  ogroža trg. Najverjetneje tudi po zaslugi kolegice Majde ima poseben status tukaj
                  slovenski film in vse tisto, kar je vezano na slovenski film, vse kar je vezano na
                  pomoč in sodelovanje slovenske kinoteke in tudi slovenskega filmskega sklada. Prav
                  tako smo poudarjali tudi pomen nekaterih novih oblik informacijskih
                  infrastrukturnih pomagal, ki so prav tako zelo pomembna pri delovanju kulturnišnih
                  ustanov. Tudi o tem govori naš zakon.</p>
               <p>Ko smo v poslanski skupini pripravljali nekatere amandmaje, smo rekli, da se bomo
                  pač za njih borili. Če bo pa kulturno ministrstvo ocenilo in bo reklo, da so
                  nekateri amandmaji sestavni del rednega programa, bomo pa seveda to sprejeli kot
                  dejstvo in tako tudi ravnali. Hvala lepa.</p>
            </sp>
            <sp xml:id="SDZ3-Redna-19-2002-10-22.sp188">

               <speaker>PODPREDSEDNIK VALENTIN POHOREC:</speaker>

               <p>Hvala vam. Dajem besedo gospe Lidiji Majnik, LDS, za stališče poslanske
                  skupine.</p>
            </sp>
            <sp xml:id="SDZ3-Redna-19-2002-10-22.sp189">

               <speaker>LIDIJA MAJNIK:</speaker>

               <p>Spoštovani! Ob vseh tako imenovanih velikih temah, ki jih obravnavamo v javnem
                  življenju in tudi mi v državnem zboru, je kultura ena od teh tem. Ob vstopanju v
                  Evropsko unijo je narodova identiteta in s tem kultura seveda tista, ki je nikoli
                  ne pozabimo omeniti, se z njo pohvaliti ali se ji zahvaliti. Žal pa se to skozi
                  finančne podpore temu istemu področju ne vidi. Ker sočasno obravnavamo proračun,
                  lahko seveda naredimo kar nekaj primerjav. Nekatera področja so finančno pokrita
                  100% ali blizu tej realizaciji, kultura pa močno zaostaja. Pri izvajanju rednih
                  programov še nekako gre. Posamezni sprejeti zakoni pa se, kar se finančnega
                  pokritja tiče, še sploh ne izvajajo ali pa se v minimalnem obsegu. Vzorčni primer
                  je zakon o kulturnem tolarju, ki ga je državni zbor sprejel marca 1998, izvajati
                  pa se je začel šele naslednje leto. V prvem letu izvajanja, leta 1999, je bil
                  zakon realiziran v 45,8%, kar je najvišja realizacija doslej. V naslednjih letih
                  je realizacija samo še padala, od 38 na 29,5, letos bo nekoliko višja. Ker je bila
                  realizacija izredno nizka, ker se bo staremu zakonu iztekel rok, ker so potrebe na
                  področju kulture po finančnih podporah izredno velike, smo se poslanci odločili,
                  da vložimo nov zakon. Sledili smo dejstvu, da izredna množica projektov iz prvega
                  zakona še ni bila realizirana, zato smo vse te projekte zadržali tudi v novem
                  zakonu, dodali pa smo jim tudi nove. Glede na velik interes za to področje je
                  zakon mogoče zasnovan celo premalo ambiciozno, saj bi mimogrede lahko bil kar za
                  nekaj milijard in veliko novih in utemeljenih projektov višji. A tudi če bomo
                  uspeli zagotoviti sredstva za tega, bo za našo kulturo nenarejeno veliko.</p>
               <p>Tako kot v ostalih poslanskih skupinah smo tudi mi v LDS bili razdvojeni med dvema
                  interesoma: centralnim in lokalnim. Podpreti nacionalke, ki so pač vse v
                  Ljubljani, ali podpreti razpršitev finančnih pomoči na terenu, torej na celotno
                  Slovenijo in čim več segmentov kulture Prepričani smo, da smo s predlogom zakona
                  dosegli nek kompromis med enim in drugim, da smo potrebe in zahteve vsaj približno
                  uravnotežili in da bomo zakon lahko podprli takšen, kot je. Tekma za denar se
                  torej lahko pričenja. Ker verjamemo v interes in voljo lokalnih skupnosti, smo
                  prepričani, da bodo naredile vse, da zagotovijo tudi vsa potrebna lastna
                  sredstva.</p>
               <p>Zakon bo poslanska skupina LDS torej podprla. Želimo mu srečno pot in uspešno
                  realizacijo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp190">

               <speaker>PODPREDSEDNIK VALENTIN POHOREC:</speaker>

               <p>Hvala vam. Poslanska skupina Slovenske nacionalne stranke se odpoveduje
                  predstavitvi stališč, zato dajem besedo še Ani Mariji Tisovic za stališča Nove
                  Slovenije.</p>
            </sp>
            <sp xml:id="SDZ3-Redna-19-2002-10-22.sp191">

               <speaker>MARIJA ANA TISOVIC:</speaker>

               <p>Hvala lepa za besedo, gospod podpredsednik. Pozdravljeni, gospa ministrica,
                  pozdravljene kolegice in kolegi! Zakon o spremembah in dopolnitvah zakona o
                  zagotavljanju sredstev za nekatere nujne programe Republike Slovenije za kulturo
                  sprejemamo tudi zato, ker se prenašajo nujni programi v kulturi, ki bi morali biti
                  izvedeni že do leta 2003, v obdobje od leta 2004 do 2008. Razlog za to naj bi bil
                  v tem, da proračun za obdobje veljavnosti zakona ni predvidel zadosti finančnih
                  sredstev. Skupna realizacija programov bo tako od leta 1999 do leta 2003
                  36,6%.</p>
               <p>Zakaj je prišlo do takšne neskladnosti med cilji in realnimi možnostmi, in to pri
                  programih, ki so bili že leta 1998, torej že pred štirimi leti, nujni. Ne samo pri
                  obravnavanem zakonu, ampak tudi pri drugih programih gospodarstva, izobraževanja,
                  sociale se lahko vprašamo, zakaj vlada prelaga investicije v prihodnost in tako
                  zavira razvoj.</p>
               <p>Pri pregledu seznama kulturnih spomenikov, ki naj bi jih financirala država, nas
                  je najprej osupnil izbor. Predvidevamo, da pri sestavljanju seznama ni sodeloval
                  javni zavod za varstvo kulturne dediščine Slovenije ali pa je bil seznam naknadno
                  sprejet.</p>
               <p>Pri izboru mestnih, trških in vaških jeder ni upoštevano nobeno staro mestno jedro
                  z Gorenjske, kot npr. Kranj, Kamnik, Radovljica ali Tržič. Njihova kulturna
                  dediščina nikakor ni zanemarljiva, zato bi si tudi ta mesta zaslužila strokovne
                  obravnave in obnove. Menimo, da je odsotnost strokovnih kriterijev še bolj očitna
                  pri izboru arheoloških spomenikov. Tu je namreč izpuščena poznoantična naselbina
                  na Ajdni nad Potoki. Raziskave in konservatorska dela tu potekajo že 25 let. V tem
                  času je bilo raziskanih in prezentiranih pet objektov, vključno s staro krščansko
                  cerkvijo. Glede na originalne metode, ki so bile pri tem uporabljene, in
                  arhitekturno oblikovane celote je Ajdna danes najbolj referenčni objekt svoje
                  vrste v Sloveniji. Arheološki dosežki ter metodologija so bili predstavljeni tako
                  doma kot v tujini in povsod deležni pozornosti ter nagrajeni.</p>
               <p>Glede na kvaliteto do zdaj opravljenih del, glede na arheološki potencial najdišča
                  in glede na to, da se akcija vleče že 25 let, bi lokacija zaslužila finančno
                  podporo, prav tako pa tudi drugi podobni arheološki biseri. Vendar, žal,
                  zagotovljenega denarja je premalo.</p>
               <p>Čeprav v Novi Sloveniji podpiramo mlade in njihov razvoj, menimo, da so zneski,
                  namenjeni za mladinske kulturne centre, previsoki. Bolj smiselno bi bilo povečati
                  sredstva sklada za razpisane projekte, predvsem projekte, ki imajo kulturno -
                  umetniško vrednost, ne pa komercialne.</p>
               <p>V obrazložitvi k zakonu so v odstavku o ljubiteljski kulturi, poleg opreme in
                  prostorov, informatike in mladinskih kulturnih centrov, našteti tudi izseljenci in
                  zdomci. Sredstev za ohranjanje njihove ljubiteljske kulture, ki je temelj za
                  ohranjanje njihove identitete v svetu, pa v tabeli številka 4 ne najdemo. Zato je
                  obravnavani zakon nekonsistenten s predlogom zakona o uresničevanju javnega
                  interesa za kulturo.</p>
               <p>V poslanski skupini Nove Slovenije se sprašujemo, ali je smiselno sprejemati
                  programe oziroma te programe prestavljati v obdobje 2004 do 2008, saj tudi v tem
                  obdobju ne bodo verjetno v celoti uresničljivi, še posebno, ker se sredstva,
                  namenjena za kulturo, vedno bolj zmanjšujejo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp192">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin. Prehajamo na razpravo o členih in
                  vloženih amandmajih, ki jo bomo vodili na podlagi pregleda amandmajev z dne
                  21.10.2002.</p>
               <p>Še prej bi vas rad opozoril, da je skupni čas razprave, ki je najavljen: LDS 30
                  minut, SDS 25, Združena lista 10, SLS 15, Nova Slovenija 15, Slovenska nacionalna
                  10, predlagatelj 5 in vlada 15 minut, tako da se skušajte orientirati na te
                  čase.</p>
               <p>V razpravo dajem 2. člen in amandmaje poslanske skupine SDS in poslanske skupine
                  SLS. Kdo želi besedo? Gospa Majda Širca, prosim.</p>
            </sp>
            <sp xml:id="SDZ3-Redna-19-2002-10-22.sp193">

               <speaker>MAJDA ŠIRCA:</speaker>

               <p>Spoštovani, na odboru, ko smo se srečali z amandmaji, pa bilo jih je mnogo več,
                  smo ubrali neko pot, ki nam je olajšala delo. 2. člen, ki ste ga dali v razpravo,
                  se navezuje v veliki meri ali v večini na prilogo, na tabelo in sprašujem, ali bi
                  mogoče tudi tokrat, tako kot na odboru, pričeli obravnavo amandmajev pri prilogi,
                  ker se konec koncev potem posledično vežejo na člen sam. Hvala. Na drugi strani je
                  to.</p>
            </sp>
            <sp xml:id="SDZ3-Redna-19-2002-10-22.sp194">

               <speaker>PODPREDSEDNIK VALENTIN POHOREC:</speaker>

               <p>Istočasno se lahko tudi o tabeli razpravlja, ki se navezuje na 2. člen. Še kdo
                  želi besedo? Kolega Rokavec. Prosim.</p>
            </sp>
            <sp xml:id="SDZ3-Redna-19-2002-10-22.sp195">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovane poslanke in poslanci! Obrazložil
                  bi amandma k 2. členu, ampak posledično potem tudi seveda k prilogi in pa seveda
                  tudi k prilogi dinamike državnih sredstev po letih, ki je predvidena v razporedu.
                  Namreč, gre se za arheološko najdišče Vače, ki je bilo že v dosedanjem zakonskem
                  predlogu eden izmed tistih kulturnih objektov in pa prostor kulturne dediščine, ki
                  bi ga bilo potrebno po starem zakonu že urediti. Do sedaj se ni zgodilo nič.
                  Dejansko gre za tako pomemben objekt prazgodovinske naselbine v sami neposredni
                  bližini tudi geometričnega središča Slovenije in sem prepričan, da ima ta
                  kulturno-zgodovinski objekt tako veliko težo, da se dejansko ne bi smeli
                  privoščiti, da ga v tokratnih spremembah in pa dopolnitvah zakona o zagotavljanju
                  sredstev za nekatere nujne programe na področju kulture črtali. Namreč, prepričan
                  sem, da tudi sama finančna konstrukcija oziroma vrednost omenjenega programa ne
                  predstavlja tako pomembnega finančnega deleža države, da ne bi bilo mogoče tudi ta
                  program obdržati v samem programu.</p>
               <p>Že prej smo slišali v imenu poslanske skupine kolega Podobnika, ki je jasno
                  povedal. Prav v tem trenutku vstopanja Slovenije v Evropsko unijo so sigurno
                  vlaganja Slovenije v kulturo tudi v bodoče neprecenljiva vrednost. In zato
                  dejansko ne bi smeli, prav pri tej postavki varčevati. Zato predlagam, da se potem
                  tudi pri opredeljevanju do amandmajev ta amandma in seveda posledično vsi trije
                  amandmaji tudi podprejo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp196">

               <speaker>PODPREDSEDNIK VALENTIN POHOREC:</speaker>

               <p>Hvala vam. Naslednji, ki želi besedo, gospod Jerovšek. Prosim.</p>
            </sp>
            <sp xml:id="SDZ3-Redna-19-2002-10-22.sp197">

               <speaker>JOŽEF JEROVŠEK:</speaker>

               <p>Spoštovane kolegice in kolegi! Podprl bom te amandmaje, ki neznatno opravljajo za
                  mene dokaj nesprejemljivo razporeditev sredstev za financiranje nekaterih
                  projektov s področja nujnih programov Republike Slovenije v kulturi.</p>
               <p>Podprl jih bom zato, da bomo spremenili te člene, te tabele, da bo ostal še vsaj
                  potencialni prostor, da se v te programe vnesejo tudi nekateri drugi programi, ki
                  so po mojem globokem prepričanju nujno potrebni in se mi zdi naravnost sramotno,
                  da vlada na lastno pobudo ni upoštevala in uvrstila v ta zakon, ki so ga
                  pripravili poslanci, nekaterih programov.</p>
               <p>Mislim, da je vlada odgovorna za nek nacionalni okvir in da ni nujno dolžnost nas
                  poslancev, da prežimo pri vsakem zakonu.</p>
               <p>Glejte, ko sem šel po teh tabelah, sem opazil nekaj. Občina Slovenska Bistrica,
                  minimalno, za naprej pa sploh ne vem, je zajeta v teh tabelah, v teh programih.
                  Kljub temu, da je največja prostorsko in po številu prebivalcev in po kulturni
                  dediščini, ena največjih in osrednjih občin Slovenije.</p>
               <p>Mene takšno nepoznavanje problematike s strani kulturnega ministrstva čudi. Ampak
                  seveda moram reči, da sem tudi prej navedel primer, pri prejšnjem zakonu, kjer je
                  kulturno ministrstvo totalno odpovedalo.</p>
               <p>Kulturno ministrstvo bi ob vložitvi nekega zakona moralo odreagirati samo. Glejte,
                  zastonj tu iščem markantne kulturne spomenike iz kulturne dediščine. In iz tega
                  zakona ne izhaja, da je grad Slovenska Bistrica eden ali pa najbolj markanten grad
                  ravninskega tipa teh gradov, profanih stavb. Morda je v neki primerjavi grad
                  Brežice. Vendar seveda je potreben, čeprav ga občina obnavlja, še znatnih
                  vlaganj.</p>
               <p>Tu ni dvorca in gradu Štatenberg, ko da se mu je vlada odpovedala. Pa kljub temu,
                  da je to eden najbolj markantnih baročnih dvorcev, gradov v Sloveniji.</p>
               <p>Ni cerkve svetega Jožefa z znamenitimi slikami Strauba, ni cerkve svetega Jerneja
                  z znamenitimi slikami Kremser Schmidta.</p>
               <p>In vendar gre za eno občino, ki sega od, bom povedal po nekih markacijah, stolp na
                  Rogli je v tej občini. Cerkev svetega Areha na Pohorju je v tej občini. Tudi je ni
                  tu noter. Stolp na Boču je v tej občini. In ali je možno in odgovorno, da je ena
                  taka občina praktično abstrahirana. Razen vprejšnjem programu samostan Studenice,
                  prvovrstni kulturni spomenik, ki pa ni bil obnovljen. In mene to ne čudi.</p>
               <p>Pravzaprav moram reči, da me čudi, da - oziroma me ne čudi, ker gospa ministrica
                  ni našla priložnosti, da bi si uradno prišla pogledat občino, se pa udeležuje
                  nekih obskurnih strankarsko-propagandnih prireditev. Jaz tega enostavno ne
                  razumem. In če ne bo nekega občutka za kvaliteto nekaterih spomenikov kulturne
                  dediščine v tej državi, potem nima smisla, da sprejemamo takšne zakone. Če se s
                  tem zakonom misli podpirati nekatere strankarske elite po določenih koncih
                  Slovenije, potem je zakon zgrešen. Vendar tu ne obsojam poslancev, poslanci imajo
                  pravico imeti nekoliko bolj k sebi roke obrnjene, ministrstvo pa izraža državni
                  interes, nacionalni interes, nacionalni program, in v tem programu in v tem zakonu
                  jaz osnovnega ravnotežja ne najdem. In upam, da bo vlada sama do tretje obravnave
                  spoznala svoje neenakomerne vatle, neenakopravne vatle, in mislim, da je njena
                  dolžnost, da pride z normalnim programom za ta tako pomemben zakon. Hvala
                  lepa.</p>
            </sp>
            <sp xml:id="SDZ3-Redna-19-2002-10-22.sp198">

               <speaker>PODPREDSEDNIK VALENTIN POHOREC:</speaker>

               <p>Hvala vam. Repliko na vašo razpravo ima kolega Janez Podobnik.</p>
            </sp>
            <sp xml:id="SDZ3-Redna-19-2002-10-22.sp199">

               <speaker>JANEZ PODOBNIK:</speaker>

               <p>Hvala lepa. Upam, da bom v celoti sledil poslovniški določbi replik.</p>
               <p>Rad bi popravil dve navedbi, ki ju je spoštovani kolega Jerovšek v svojem nastopu
                  uporabil kot argumentacijo, in menim, da sta napačno razumljeni. Prva je odnos
                  poslanci-vlada, druga je pa vprašanje kulturni tolar in redni program na področju
                  kulture.</p>
               <p>Torej, prvi del replike. Tudi poslanci zagovarjamo nacionalni oziroma državni
                  interes. Kolega Jerovšek, prepričan sem, da je morda šlo za napačno argumentacijo,
                  oziroma najbolj elementarno zagovarjajo nacionalni državni interes tisti, ki so
                  dobili čast in možnost, da nastopajo v tem prostoru.</p>
               <p>Kot pa rečeno že prej, pa je očitno - in to je slovenska posebnost, da kadar se
                  govori o nekaterih večjih investicijah na področju kulture, stopijo v prvi plan
                  poslanci, vlada pa jim sledi - čez sto let ne bo nič važno, kdo je predlagal
                  zakon, važno bo, kaj in kako bo na podlagi rešitev na področju kulture
                  urejeno.</p>
               <p>In sedaj drugi popravek navedbe. Če v tem zakonu niso nekatere cerkve, gradovi in
                  drugi projekti iz vaše občine, to, prvič, ne pomeni, da smo jih predlagatelji
                  zakona obšli, celo nasprotno, to lahko celo pomeni, da so nekateri
                  kulturno-zgodovinski in sakralni objekti že v rednem programu ministrstva za
                  kulturo. Hvala lepa.</p>
            </sp>
            <sp xml:id="SDZ3-Redna-19-2002-10-22.sp200">

               <speaker>PODPREDSEDNIK VALENTIN POHOREC:</speaker>

               <p>Hvala. Še replika gospoda Bevka. Ne, replike na repliko ni. Prosim, gospod
                  Bevk.</p>
            </sp>
            <sp xml:id="SDZ3-Redna-19-2002-10-22.sp201">

               <speaker>SAMO BEVK:</speaker>

               <p>Hvala lepa, gospod podpredsednik. Rad bi podal pojasnilo glede na izvajanje kolega
                  Jožefa Jerovška.</p>
               <p>Rad bi povedal, da grad in pristava v Slovenski Bistrici sta last Republike
                  Slovenije, se pravi, da sta državna last in da se sofinancirata iz rednega
                  proračuna iz naslova gradov, ki so v lasti Republike Slovenije, se pravi državnih
                  spomenikov. In ravno sedaj v teh dneh se zaključuje investicija na strehi pristave
                  tega gradu, se pravi, da se tukaj investira.</p>
               <p>Grad Štatenberg je pred leti prešel v privatno last in od tam ni bilo nobene
                  pobude za investicijo v ta pomemben spomenik slovenske grajske arhitekture.</p>
               <p>In še nekaj bi povedal, da se letos tudi zaključuje akcija prenove spomenika na
                  Osankarici, Osankarici na Pohorju, kjer je seveda ministrstvo tudi sodelovalo s
                  sredstvi in pomagalo pri obnovi. Hvala lepa.</p>
            </sp>
            <sp xml:id="SDZ3-Redna-19-2002-10-22.sp202">

               <speaker>PODPREDSEDNIK VALENTIN POHOREC:</speaker>

               <p>Hvala vam. Jaz bi zdaj prosil naslednje, da bi zaključil po delih vendarle
                  razpravo. Pri 2. členu so amandmaji v treh točkah. Želi kdo o teh treh točkah
                  razpravljati? Gospod Pukšič, k točki 1, 2 in 3 k členu 2? Ker to dajem zdaj v
                  razpravo.</p>
            </sp>
            <sp xml:id="SDZ3-Redna-19-2002-10-22.sp203">

               <speaker>FRANC PUKŠIČ:</speaker>

               <p>Razprava je še vedno k amandmaju številka dva? .../Medsebojni pogovor./... Še
                  vedno. Kolegice in kolegi, gospod predsedujoči! Iz ocene stanja in razlogov zakona
                  torej je razvidno, zakaj podaljšanje tako imenovanega kulturnega tolarja, za
                  sanacijo najbolj ogroženih in najbolj kvalitetnih objektov kulturne dediščine, s
                  katerim se povsem strinjam in je potrebno.</p>
               <p>Za ohranjanje dosežene stopnje razvoja ljubiteljske kulture in izenačevanja
                  razvojnih standardov po lokalnih skupnostih, in to se navezuje tudi na četrto
                  tabelo, bi pa seveda rad omenil, da torej vsi tisti, ki so v tej tabeli omenjeni,
                  torej vse občine, ki so tu notri omenjene, bodo deležne na osnovi tega zakona
                  določenih sredstev za ohranjanje in razvoj ljubiteljske kulture, ali v obliki
                  opreme, informatike ali mladinske kulture. Vse ostale, ki pa niso, pa seveda
                  ne.</p>
               <p>Tu se pa seveda postavlja problem, ker ne pomeni, da samo ljubiteljska kultura se
                  razvija in odvija v 59 občinah, ampak se odvija in razvija v 192 občinah. Še več.
                  V nekaterih občinah precej intenzivno in niso seveda samo problemi opreme,
                  informatike in mladinske kulture, ampak nekatere občine imajo velike probleme, ker
                  enostavno pogojev za delovanje nimajo. Zato uporabljajo zelo neprimerne prostore
                  ali pa, če hočete, v nekaterih primerih tudi privatne objekte v občinah - razne
                  garaže itd.</p>
               <p>Nič narobe k temu. V težkih časih, ko seveda ni nacionalni državni interes
                  enakomeren razvoj Republike Slovenije, nekaterih poslancev, se seveda moraš znajti
                  tudi na tem področju.</p>
               <p>Bi pa želel opozoriti - in mogoče bo točka 2.2, ki govori o tem, da je tudi zato,
                  da se bodo s prebliževanjem mednarodnim standardom za splošno izobraževanje
                  knjižnice s tem povečale, da bo zaradi tega prišlo tudi do spremembe zakona o
                  knjižničarstvu, ker enostavno občine, ki ne morejo financirati in morajo seveda
                  financirati vso ljubiteljsko kulturo izključno iz svojega proračuna ter
                  prostovoljnih prispevkov občanov in občank, morajo po zakonu o knjižničarstvu
                  dajati velika sredstva za knjižnice, od nabave knjig do seveda vsega ostalega.</p>
               <p>Seveda govorim zelo konkretno z območja, s katerega prihajam. V tem trenutku
                  financiramo nabavo bibliobusa in se zahvaljujem ministrstvu, da sofinancira ta
                  delež. Zavedamo se pomena tega. Vendar vseh teh obremenitev ne zmoremo.</p>
               <p>Niti ene od občin z območja Slovenskih goric in Haloz ni v tabeli številka 4,
                  seveda mestna, ptujska, pa Ormož, izpustim, ampak torej nobene od ostalih iz
                  Slovenskih goric in Haloz ni notri. In iz občinskih proračunov resnično skrbimo za
                  ohranjanje kulturne dediščine, ljubiteljske kulture.</p>
               <p>Želel bi, da med drugim in tretjim branjem v to tabelo 4 vnesemo tudi te odprte
                  pereče probleme in istočasno seveda opozorim na nasprejemljivo dejstvo, da
                  ministrstvo Republike Slovenije za kulturo da polovični delež tistega, ki ga dajo
                  občine za knjižno in neknjižno gradivo. To je z vidika teh manjših občin, ki
                  seveda niso v teh nacionalnih programih, nesprejemljivo. Zato seveda ob tej
                  priliki tudi na to opozarjam.</p>
               <p>Želel bi pa seveda opozoriti, da je mogoče razdelitev prav sredstev za
                  ljubiteljsko kulturo, ki od leta 1999 do 2003 pravzaprav upada, torej en čas
                  nekoliko narašča oziroma sledi inflaciji, potem pa drastično pade. In k prilogi v
                  tabeli, od 2004 do 2008, ko so navedene vse investicije javnih zavodov, pa potem
                  seveda ljubiteljski kulturi, zopet pri letu 2008 ta postavka precej upade.</p>
               <p>Ne vidim pravzaprav logike ali se pa računa s tem, da bo iz kakšne redne oziroma
                  druge dejavnosti to leto več namenjeno za ljubiteljsko kulturo oziroma zakaj bi
                  prav iz leta 2007 na leta 2008 ta postavka padla za 140 milijonov. Hvala lepa.</p>
            </sp>
            <sp xml:id="SDZ3-Redna-19-2002-10-22.sp204">

               <speaker>PODPREDSEDNIK VALENTIN POHOREC:</speaker>

               <p>Hvala vam.Želi še kdo razpravljati o točki 1.2.3, o amandmaju pod številko 1, pod
                  številko 2 in 3 k 2. členu, konkretno? Vi imate repliko na razpravo gospoda
                  Pukšiča? Prosim, gospa Majnik in gospa Širca.</p>
            </sp>
            <sp xml:id="SDZ3-Redna-19-2002-10-22.sp205">

               <speaker>MAJDA ŠIRCA:</speaker>

               <p>Sicer gre ta replika na razpravo gospoda Pukšiča, četudi ni na pravem mestu, ker
                  pravzaprav je v tem trenutku šlo za splošno razpravo, ne za razmišljanje o
                  amandmaju k 2. členu. Ampak vendarle, bilo je izrečeno nekaj nedoslednosti, zato
                  velja opozoriti sledeče.</p>
               <p>Postavka za ohranjanje dosežene stopnje razvoja ljubiteljske kulture in tudi
                  izenačevanja razvojnih standardov v lokalnih skupnostih se v tem predlogu zakona
                  bistveno razlikuje od prejšnjega zakona. Celotna vrednost, ki je bila za to
                  dejavnost namenjena v obstoječem, sedanjem zakonu, je znašala milijardo 200 tisoč
                  tolarjev. Zavestno smo se pa predlagatelji odločili, da gremo prav to postavko
                  podvojiti, in tokrat znaša dobri 2 milijardi ter zajema osnovno - že zastavljeno v
                  zakonu - opremo, informatiko in tudi delovanje v mladinskih kulturnih centrih, kar
                  se mi zdi za ljubiteljsko dejavnost za tovrstnoinfrastrukturo izjemno pomembno. In
                  tudi ne drži, da vašega območja ne bi mogli najti notri, glede na to, da so
                  pokrite vse območne izpostave, ki jih ima sklad za ljubiteljsko kulturo po
                  Sloveniji.</p>
               <p>Korigirala bi vas tudi v tistem poglavju, kjer se ukvarjate z nejasnimi pojmi
                  glede sofinanciranja in približevanja mednarodnim standardom za splošne
                  izobraževalne knjižnice. Gre za posebne programe, za deficitne programe, že od
                  tokrat zastavljene, to se pravi, ne samo obogatenje knjižnic s tisto leposlovno
                  literaturo, za katero se knjižnice marsikdaj ne odločijo, da bi jo kupile, ali jo
                  pač nekako zaradi takih in drugačnih razlogov ne pridobivajo. Gre za tisto
                  postavko, že znano, bibliobusov, ki pomeni bistveno bolj dostopno literaturo
                  posamezniku, za informatizacijo. In to je v skladu s tistim, kar nam po
                  priporočilih mednarodnih standardov dejansko manjka.</p>
               <p>V tem kontekstu bi bilo smiselno, da bi zakon bolj natančno preštudirali. Hvala.
               </p>
            </sp>
            <sp xml:id="SDZ3-Redna-19-2002-10-22.sp206">

               <speaker>PODPREDSEDNIK VALENTIN POHOREC:</speaker>

               <p>Hvala. Moram opozoriti, da tabela 4 ni amandmirana, zato bomo zdaj čas za razpravo
                  porabili za tisto, k čemur ni bilo vloženih amandmajev; načeta pa je bila med tem,
                  ko je prehajala razprava z ene točke v drugo, tako da je težko ločiti.</p>
               <p>Še enkrat bi pozval - člen 2, amandma 1, 2 in 3. Želi še kdo razpravljati? <stage>(Ne.)</stage>
                  Zaključujem razpravo.</p>
               <p>Besedo za repliko na prejšnjo razpravo pa dajem še gospe Lidiji Majnik in potem
                  Silvi Črnugelj.</p>
            </sp>
            <sp xml:id="SDZ3-Redna-19-2002-10-22.sp207">

               <speaker>LIDIJA MAJNIK:</speaker>

               <p>Hvala lepa. Če se zakon natančno prebere in se ga razume, nikoli ni imel namena
                  pokriti zakonskih obvez občin za redno financiranje dejavnosti. Zakon, ki ga
                  obravnavamo, govori o nečem popolnoma drugem. Gospod Pukšič je že dolgo župan, še
                  iz časov, ko smo imeli institut zagotovljene porabe, in ve, da so sredstva za
                  dejavnost zavodov bila v vsaki občini izračunana točno po glavi prebivalca in da
                  so se isti parametri uporabili tudi potem, ko smo prešli na sistem primerne
                  porabe. Zato zelo dobro ve, kaj je obveza njegove občine in ne pristanem, da
                  pravi, da občine za to nimajo denarja. Občinam za te namere odreja v finančnih
                  izravnavah denar država.</p>
               <p>Upam pa tudi, da ne razmišlja v tej smeri, da je za občine v Slovenskih goricah
                  najpomembnejše in edino, kar je zadovoljujoče, ljubiteljska kultura. Upam, da
                  privošči vsem svojim soobčanom in vsem ostalim tudi še kaj več, kot to, kar jim
                  lastna občina nudi. Hvala lepa.</p>
            </sp>
            <sp xml:id="SDZ3-Redna-19-2002-10-22.sp208">

               <speaker>PODPREDSEDNIK VALENTIN POHOREC:</speaker>

               <p>Hvala. Še gospa Silva Črnugelj.</p>
            </sp>
            <sp xml:id="SDZ3-Redna-19-2002-10-22.sp209">

               <speaker>SILVA ČRNUGELJ:</speaker>

               <p>Hvala. Gospodu Pukšiču, ker če sem dobro razumela, moram pač obrazložiti, je on
                  zaradi vseh teh njegovih pripomb, ki jih je videl v problemih, ki jih ima v lastni
                  občini in v ostalih, s področja, s katerega prihaja, da bolje povem zadevo, in je
                  zaradi tega v svojem navedku tudi povedal, da bi kazalo iti v spremembo zakona o
                  knjižničarstvu. Ta zakon smo ravnokar sprejeli. Če že menite, da ni bil ravno
                  dobro opredeljen pri delu financiranja, jaz seveda ne menim tako, bi bilo bolje
                  osredotočiti vso vašo pozornost na zakon o financiranju občin. Takrat bodo sigurno
                  tudi knjižnice s tega področja, s katerega vi izhajate, prišle v zakon, pa tudi
                  druge knjižnice, ki so ob tem zakonu, ki ga danes sprejemamo, na en način izpadle.
                  To so tudi knjižnice z Obale, na narodnostno mešanem območju, za katere smo v
                  zakonu o knjižničarstvu med ostalim tudi povedali, da imajo določeno prioriteto
                  oziroma posebno poslanstvo, pa vendarle, recimo, knjižnice Izola, Piran in Koper v
                  tem zakonu niso, pa še kakšne, da jih ne bi navajali. Ta zakon je en kompromis, na
                  podlagi katerega smo ugotovili, da so samo te stvari, ki so danes predlagane na en
                  način tudi možne in uresničljive. Hvala lepa.</p>
            </sp>
            <sp xml:id="SDZ3-Redna-19-2002-10-22.sp210">

               <speaker>PODPREDSEDNIK VALENTIN POHOREC:</speaker>

               <p>Hvala vam. Gospod Pukšič, razprava. Replike na repliko ni ampak razpravo vam
                  dovoljujem. Prosim.</p>
            </sp>
            <sp xml:id="SDZ3-Redna-19-2002-10-22.sp211">

               <speaker>FRANC PUKŠIČ:</speaker>

               <p>Hvala lepa. Upam, da imamo Socialdemokrati še dovolj minut na razpolago, tako da
                  še lahko razpravljam. Res je, da so zadeve povezane, zelo povezane. Veste,
                  ljubiteljska kultura, ohranjanje ljubiteljske kulture, izobraževanje, knjižni
                  fond, kulturna dediščina in tako dalje, vse skupaj je pač na koncu povezano
                  zdenarjem. Več je teh obveznosti, več je tudi potrebnih sredstev za to. Jaz seveda
                  razumem, da spoštovane dame, ki so pred mano govorile, ne poznajo širine
                  zakonodaje o lokalni samoupravi in financiranju občin, ker se pač s tem ne
                  ukvarjajo. Sprememba o financiranju občin je iz 30 do 35% na dohodnini prinesla
                  premik, vendar za nekatere kvalitetni, za nekatere pa negativni. Če je nekdo
                  posebej v občini dobil 5.000 tolarjev, nekdo pa samo 500 tolarjev in potem iz
                  ostalih obveznosti, ki jih je potrebno pokrivati, moraš pokrivati 1.500 tolarjev,
                  ima nekdo primanjkljaj, drugemu pa ostane.</p>
               <p>Zato sem jaz samo hotel opozoriti in povedati dejstva, da občine, ki niso v tem
                  nacionalnem programu in s področja Slovenskih goric in Haloz, noben problem ni z
                  občino Desternih, da se ne boste bali, gospa, je pa problem na tem področju. Da je
                  to resen problem, se je tudi pisalo gospe ministrici in gospa ministrica pozna ta
                  problem, je resen problem. In če niso na eni strani zajeti, da bodo dobili
                  določena sredstva za investicijo ob tej opremi ali informatiki itd., če je to
                  potrebno dati iz občinskega proračuna, je potem nemogoče pokrivati še vse ostalo,
                  kar nam nalaga ta zakon o knjižničarstvu. Zato sem govoril, ali bomo za tretje
                  branje amandmirali in na ta način tem občinam zagotovili na tej strani določena
                  sredstva, ker s področja, s katerega prihajam, bi morale občine zagotoviti ca. 30
                  milijonov sredstev samo za knjižno in neknjižno gradivo. Če tega ne zagotovijo,
                  pomeni tudi s strani ministrstva tega ne dobijo, to pa pomeni dvakrat biti
                  "udarjeni" na tem področju. In seveda ne more biti perspektiva razvoja Slovenskih
                  goric in Haloz, da ne bodo dobili niti tistega, kar bi pravzaprav morali.</p>
               <p>Res pa je, kar pa je problem tega parlamenta, da se stopnja neenakomernega razvoja
                  iz leta v leto povečuje, ampak to je problem vladajoče koalicije. In ker so
                  kolegice iz te strani, bi želel pri proračunu, da boste to upoštevali pri tistem
                  delu, ko govori o zakonu o skladnem regionalnem razvoju. Namreč ta je sedaj tem
                  področjem prinesel več škode, kot koristi. Hvala lepa.</p>
            </sp>
            <sp xml:id="SDZ3-Redna-19-2002-10-22.sp212">

               <speaker>PODPREDSEDNIK VALENTIN POHOREC:</speaker>

               <p>Hvala. Jaz moram ponovno ugotavljati, da ne razpravljate o amandmajih, ki sem jih
                  dal v razpravo. Zdaj smo v drugem branju, imamo razpravo o amandmajih, ki so v 2.
                  členu, točka 1., 2. in 3., nato pa tabele, ki jih bom dal zdaj v razpravo.</p>
               <p>Gospe ministrici sem obljubil besedo prej, ker se je prijavila. Prosim.</p>
            </sp>
            <sp xml:id="SDZ3-Redna-19-2002-10-22.sp213">

               <speaker>ANDREJA RIHTER:</speaker>

               <p>Hvala lepa za besedo. Želela sem dopolniti to splošno razpravo, ki ste jo začeli.
                  Odgovarjam, da v tabeli 4, ker govorite o ljubiteljski kulturi, opozarjam, je
                  naštetih 59 izpostav, ki so sedeži sklada ljubiteljske dejavnosti, kar pomeni, da
                  so to sedeži izpostav in vsaka izpostava pokriva določeno območje, tudi občine. To
                  se pravi, če je tu navedenih vseh 59 izpostav, pomeni, da je pokrito celotno
                  območje Slovenije.</p>
               <p>Izpostave in sklad pa po vsakoletnem razpisu dodeljuje sredstva, ki jih ima v
                  okviru proračuna ministrstva za kulturo, po dveh poteh: eno iz kulturnega tolarja,
                  sprejetega, in seveda po drugi, redni proračunski plati, ki je stvar rednega
                  proračuna ministrstva za kulturo.</p>
               <p>In mogoče samo še dopolnitev gospodu Jerovšku. Ste že poslanci dopolnili - zakon o
                  kulturni dediščini zelo jasno govori, da je lastnik dolžan skrbeti za svoj
                  spomenik. V Sloveniji zaradi bogate dediščine 3.000 starih materialnih ostankov
                  imamo od 17.5. evidentiranih enot 15.039 oziroma na današnji dan razglašenih 7.632
                  spomenikov. Mislim, da se v tej državi še nismo odločili, da je kultura in
                  kulturna dediščina čista prioriteta v proračunu te vlade, in kot takem verjetno ne
                  moremo zagotavljati tudi sredstev, da bi nemudoma v letu 2003, 2004 in 2005 lahko
                  čisto vse spomenike takoj obnovili. Še posebej, če lastniki tudi nimajo zelo
                  kvalitetno pripravljene dokumentacije, kar pomeni, da morazavod za varstvo
                  kulturne dediščine, ki je strokovno telo, pripraviti tovrstno dokumentacijo; to je
                  ravno v pripravi. In na drugi strani manjkajo še določeni programi. Tako da bi
                  tukaj opozorila na našo skupno, tako vlade kot državnega zbora, o pomenu in vlogi
                  dediščine kulture, ki jo imamo vsi skupaj pred vstopom v Evropsko unijo. Hvala
                  lepa.</p>
            </sp>
            <sp xml:id="SDZ3-Redna-19-2002-10-22.sp214">

               <speaker>PODPREDSEDNIK VALENTIN POHOREC:</speaker>

               <p>Hvala. Prej sem zaključil razpravo o členu 2, zato bom zdaj dal v razpravo...
                  /Oglašanje iz klopi./ Nihče se ni več javil takrat. Kolega Jerovšek, zdaj bi pa
                  prosil, da se izjasnite - člen 2, amandma 1, 2 in 3, iz pregleda amandmajev.
                  Prosim, imate besedo, potem pa bom zaključil razpravo.</p>
            </sp>
            <sp xml:id="SDZ3-Redna-19-2002-10-22.sp215">

               <speaker>JOŽEF JEROVŠEK:</speaker>

               <p>Soočen z neživljenjskostjo našega poslovnika, seveda moram diskutirati na celotne
                  amandmaje.</p>
               <p>Seveda moram še enkrat povedati, da se strinjam s tem povečanjem sredstev, ker
                  upam, da bo znotraj tega povečanja možno narediti nek bolj življenjski razrez
                  sredstev do tretje obravnave.</p>
               <p>Se pa strinjam tu z nekaterimi navedbami nekaterih poslancev in ne polemiziram z
                  njimi, ne repliciram, ampak v razpravi se strinjam, da poslanci izražajo, še kako
                  izražajo tudi nacionalni državni interes, s tem jaz nisem polemiziral. Ni pa
                  dolžnost poslancev, da operativno delajo tisto, kar mora opraviti izvršilna
                  oblast. Ampak oglasil sem tudi zaradi tega, ker sem med tem časom govoril tudi z
                  županom naše občine, ki me je spomnil še na nekatere markantne spomenike. In ko je
                  gospa ministrica omenila 7 tisoč razglašenih spomenikov, 7 tisoč in še nekaj, sem
                  trdno prepričan, ker je pač koncentracija na območju naše občine takšna, da je
                  procentualno nadpovprečni procent, glede na velikost ali pa na število prebivalcev
                  ali pa na velikost občine, na področju naše občine teh spomenikov iz tega
                  registra. Hkrati pa smo izrazito podhranjeni ob tem zakonu. Na vseh področjih,
                  povsod, ne glede na lastništvo. Med temi najbolj markantnimi spomeniki pa moram še
                  omeniti pred kratkim odkrite ali pa v lanskem letu odkrite freske, ki so
                  najstarejše v cerkvi svetega Martina na Pohorju, ki po besedah kustusa Narodne
                  galerije v Ljubljani, dr. Šabelja, na novo pišejo zgodovino slovenske sakralne
                  umetnosti in so najbolj vrhunski spomenik oziroma spadajo v najbolj vrhunsko
                  kategorijo teh spomenikov sakralne dediščine.</p>
               <p>Ampak kljub vsej tako bogati dediščini na področju kulturne dediščine, jaz še
                  enkrat poudarjam nesprejemljivo podhranjenost v tem programu, ob tako številnih
                  spomenikih in objektih prve kategorije, ne more biti možno, da je tako veliko
                  območje praktično tu prezrto. Hvala lepa.</p>
            </sp>
            <sp xml:id="SDZ3-Redna-19-2002-10-22.sp216">

               <speaker>PODPREDSEDNIK VALENTIN POHOREC:</speaker>

               <p>Hvala. K amandmaju? K členu 2. Prosim.</p>
            </sp>
            <sp xml:id="SDZ3-Redna-19-2002-10-22.sp217">

               <speaker>MAJDA ŠIRCA:</speaker>

               <p>Jaz bi prosila, da bi, že ves čas ne govorimo o členu 2 in za osvežitev spomina,
                  bi lahko, prosim, vzeli na znanje, da 1. točka k členu 2 pomeni zahtevo po 170
                  milijonih za grad Lanthieri. 2. točka k členom 2 pomeni zahtevo po 94 plus 94
                  milijonih za grad Lože. 3. točka pod številko 2 pomeni zahtevo za 25 milijonov za
                  arheološko najdišče Vače. 4. točka govori ravno tako o teh posledičnih spremembah
                  teh točk.</p>
               <p>5. točka govori še o prerazporeditvi sredstev za gradec Dornava oziroma za
                  povečanje za 300 milijonov sredstev za dvorec Dornava, na račun razporeditve,
                  prerazporeditve v tabeli 3 na račun gradnje dveh osrednjih hiš v Ljubljani,
                  prizidka SNG Opera in SNG Drama To je predmet teh točk.</p>
               <p>V imenu predlagateljev lahko samo komentiram, da se ni realno soočati z omenjenimi
                  predlogi predvsem iz že omenjenih razlogov, da ne zapadejo v kriterije, ki so bili
                  vodilo pri pripravi tega zakona. Bi pa poudarila pri točki 3, poslanske skupine
                  SLS, pri arheološkem najdišču Vače se smiselno razmisli pri financiranju znotraj
                  rednega programa, tudi zaradi tega, ker je bil ta predlog že zaobjet v obstoječem
                  tolarju in se, najbrž zaradi neenotnosti stroke ali mogoče česa drugega, še ni
                  realiziral. Ostale rešitve pa so seveda zelo vprašljive. Hvala.</p>
            </sp>
            <sp xml:id="SDZ3-Redna-19-2002-10-22.sp218">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Ali še kdo želi razpravljati k 2. členu? <stage>(Ne.)</stage> Zaključujem razpravo k
                  2. členu. Želi kdo razpravljati k tabeli priloga 1? <stage>(Ne.)</stage> Zaključujem tudi to
                  razpravo. Želi kdo razpravljati k prilogi tabela dinamika državnih sredstev po
                  letih v milijonih tolarjev? Gospod Školč, imate besedo.</p>
            </sp>
            <sp xml:id="SDZ3-Redna-19-2002-10-22.sp219">

               <speaker>JOŽEF ŠKOLČ:</speaker>

               <p>Jaz sem se javil prej…</p>
            </sp>
            <sp xml:id="SDZ3-Redna-19-2002-10-22.sp220">

               <speaker>PODPREDSEDNIK VALENTIN POHOREC:</speaker>

               <p>Se opravičujem, res nisem videl. Dovolim razpravo.</p>
            </sp>
            <sp xml:id="SDZ3-Redna-19-2002-10-22.sp221">

               <speaker>JOŽEF ŠKOLČ:</speaker>

               <p>Glejte, dobršen del te razprave, ki je bila ob 2. členu, bi pravzaprav sodil k tej
                  tabeli 2. Tudi tu se da spet govoriti samo o teh predlaganih spremembah, na katere
                  je, bom rekel, z ustreznimi označbami opozorila kolegica Širca.</p>
               <p>Tisto, kar velja pri teh treh amandmajih pretehtati, je, ali gremo po izhodišču,
                  kot ga je dal gospod Podobnik, da kultura nima cene in da je s tega vidika
                  potrebno pravzaprav nesebično podpirati ves interes, da se določene stvari
                  uredijo, kar je mogoče izhodišče, ali na drugi strani le poskušamo tudi te sezname
                  brati tako, kot piše v zakonu, da gre za nekatere nujne programe, po eni strani,
                  in drugič, da gre spet za visoki standard, kdo lahko vstopi v te programe. Se
                  pravi, za ključne spomenike, za ključno arheologijo, če hočete, za ključna stara
                  mestna jedra in tako naprej.</p>
               <p>Znotraj teh diskusij je bila ves čas uporabljena neka beseda, da je to najboljši
                  kompromis. Tisto, kar pri tej zadevi mene bega, ali je smiselno delati kompromis
                  tam, kjer je mogoče narediti čisto situacijo.</p>
               <p>Zakon, ki ga je sprejel državni zbor pred leti in ki ga zdaj podaljšuje in mu daje
                  nove programe in mu predvsem pravi, da imajo prednost nerealizirani projekti,
                  realizacija zakona je pač pospremljena tudi z določenimi izkušnjami. Niso to samo
                  procenti, koliko je pač neko leto bilo sreče s proračunskim denarjem. V vseh teh
                  letih se je zgradila tudi zakonodaja na področju knjižnic in na področju varovanja
                  dediščine.</p>
               <p>In če so bile možne določene improvizacije pred leti, menim, da danes niso več
                  možne, še manj pa so potrebne. Zato je vprašanje za te tri predloge, ali poskušamo
                  držati nek kriterij in standard, o katerem govori tudi zakon, ali poskušamo delati
                  neke kompromise, ki pa po moje lahko peljejo k temu, da lahko tudi zakon pade na
                  neki drugi instanci.</p>
               <p>Poglejte, če niso v teh seznamih vsi na nek način izenačeni pred zakonom, da se
                  natančno razumemo, potem tisti, ki se čuti prikrajšanega, pa bi lahko bil zraven,
                  odgovarja istemu standardu, lahko sproži ustrezne spore.</p>
               <p>Če govorim hipotetično na primeru knjižnic, zakon o knjižničarstvu dopušča, da
                  država intervenira oziroma sofinancira to infrastrukturno mrežo tam, kje gre za
                  tako imenovane knjižnice širšega pomena. Kompromis, ki ga prinašata po eni strani
                  vlada in po drugi strani tudi odbor, gre čez to. S tega vidika velja prisluhniti
                  kolegom iz opozicije in eventualno pustiti zakon, ki je odprt zaradi tega, da ima
                  po moji presoji ministrstvo možnost odgovoriti, da večina teh stvari ne sodi, o
                  katerih danes razpravljamo, v ta program, vsaj iz tega, kar sam vem, in da tudi
                  tisto, kar je potrebno tudi javno reči, ven vrže določene stvari, ki tudi ne
                  sodijo noter. Ker sicer se mi zdi, da lahko organiziramo različne tiskovne
                  konference in se hvalimo, kako je to vse urejeno, bodisi za posamezen kraj, pa za
                  posamezen projekt, ampak to, bom rekel, ni v čast državnemu zboru.</p>
               <p>In če zdrži hipotetična predpostavka, da vse lahko pade zaradi malih interesov,
                  potem velja to pred dokončnim odločanjem upoštevati. S tega vidika se meni ne zdi
                  v tem trenutku sporno zaradi točno teh kompromisov, o katerih je bilo govora, se
                  mi ne zdi sporno podpreti nobenega od teh predlogov, ki jih imamo, ker so na
                  podoben način žal prišli v program tudi drugi. Vsaj en del. Kot bi sam, če bi bil
                  drugi del popolnoma čist, glasoval čisto proti vsakemu od teh projektov, in kot mi
                  je popolnoma jasno, da je to v bistvu igra, ki jo je treba igrati s popolnoma
                  odprtimi kartami, in to z vseh strani, tako z vidika parlamenta, ki je spet
                  hvalevredno nase vzel vlogo predlagateljstva, kot vlade, ki bi morala zdržati v
                  teh kriterijih in standardih. </p>
            </sp>
            <sp xml:id="SDZ3-Redna-19-2002-10-22.sp222">

               <speaker>PODPREDSEDNIK VALENTIN POHOREC:</speaker>

               <p>Hvala. Na vašo razpravo ima repliko kolega Podobnik.</p>
            </sp>
            <sp xml:id="SDZ3-Redna-19-2002-10-22.sp223">

               <speaker>JANEZ PODOBNIK:</speaker>

               <p>Hvala lepa. Rad bi vprašal gospo, ki nam meri čas, koliko je še poslanski skupini
                  SLS ostalo časa. 11 minut. Hvala lepa, ker imam samo še kratek nastop pri zadnjem
                  amandmaju.</p>
               <p>Rad bi repliciral, torej popravil navedbo. Namreč, kolega Školč je iz moje
                  razprave razbral, da sem jaz pravzaprav uvedel krilatico, da kultura nima cene. To
                  navedbo bi rad pojasnil, da ne bo nesporazuma. Z vidika klasičnega, togega pogleda
                  nekega finančnika, z vidika torej zdravih slovenskih javnih financ so nekatere
                  investicije, ki jih štirje poslanski kolegi predlagamo, absolutno nepotrebne.
                  Torej z vidika nekega, kot sem rekel, togega birokratskega finančnika, bo rekel,
                  da lahko marsikaj počaka. Sam pa menim, da zaradi trenutka, v katerem smo, in
                  zaradi statusa dejavnosti, ki stojijo za kulturnozgodovinskimi spomeniki,
                  institucijami, ki v njih delujejo, in vse, karje vezano na ta zakon, klasični
                  "cost benefit" pristop se pri kulturi preprosto ne izide. Zato bi rad to navedbo
                  popravil, kajti lahko bi potem izpadlo, da karkoli nekdo predlaga, ali bo padlo
                  ali pa ne bo padlo, torej bi pomenilo neodgovoren pristop; kjer je mogoča čista
                  situacija, tam ni potrebe za kompromis kolega Školč, in se z vami tu strinjam -
                  tam, kjer je situacija lahko čista. So pa nekatere situacije - problem je v tem,
                  da je bila realizacija prvega kulturnega tolarja 36%, in to imamo vsi tisti, ki
                  smo pisali ta zakon, v podzavesti. In to je ta problem, to je treba odkrito
                  povedati, da je treba biti pri planiranju oziroma pri predlaganju mnogo bolj
                  korajžen, da te na koncu praksa izuči, da boš iz sto procentov dobil potem morda
                  petdeset procentov,vsaj v nekaterih primerih. Ali da moraš biti pri nekaterih
                  programih zelo agresiven, da se vsaj nekaj začne, da bodo po toliko letih, ko boš
                  ti upehan in boš šel ti v pokoj, tvoje delo nadaljevali. To je ta negativna
                  izkušnja pri slovenskem kulturnem tolarju. Vsebina je pa pozitivna.</p>
            </sp>
            <sp xml:id="SDZ3-Redna-19-2002-10-22.sp224">

               <speaker>PODPREDSEDNIK VALENTIN POHOREC:</speaker>

               <p>Hvala. Še je odprta razprava o prilogi - tabela, dinamika državnih sredstev po
                  letih. Ne želi nihče razpravljati, zato zaključujem... K tej dinamiki, gospod
                  Školč?</p>
            </sp>
            <sp xml:id="SDZ3-Redna-19-2002-10-22.sp225">

               <speaker>JOŽEF ŠKOLČ:</speaker>

               <p>Ker je vlada napovedala še določena pojasnila, se mi zdi kljub vsemu smiselno
                  reči, da obstoji še drug pokazatelj, ne samo finančna realizacija programov iz
                  kulturnega tolarja. Če bi šli gledat stvari po seznamih, potem bi se pokazalo, da
                  je bilo realiziranih bistveno več projektov, kot je to povprečje, pridobljeno s
                  36%. Če bi držala ta logika, da je potrebno, recimo, za to, da dobiš eno
                  milijardo, predlagati dve milijardi, potem bi bilo za to, da jih dobimo teh 29,
                  treba predlagati približno 100 milijard. Menim, da to ne more biti logika - ker je
                  to pač trikratnik - ne more biti logika, ki jo lahko sprejme državni zbor.</p>
            </sp>
            <sp xml:id="SDZ3-Redna-19-2002-10-22.sp226">

               <speaker>PODPREDSEDNIK VALENTIN POHOREC:</speaker>

               <p>Hvala. Ne vidim več želje po razpravi k tej prilogi. Razpravo zaključujem.</p>
               <p>Še priloga 3 in amandma poslanske skupine SLS k tej prilogi. Želi kdo
                  razpravljati? Kolega Podobnik, prosim.</p>
            </sp>
            <sp xml:id="SDZ3-Redna-19-2002-10-22.sp227">

               <speaker>JANEZ PODOBNIK:</speaker>

               <p>Hvala lepa. Priloga 3 in amandma, ki smo ga oblikovali v naši poslanski skupini,
                  se dotika enega občutljivega vprašanja odnosa med periferijo in centrom, odnosa
                  med ljubljanskim kulturnim bazenom, v tem primeru kulturnimi in slovenskimi
                  regijami. Tu mi kolegice in kolegi, ki ste doma iz Ljubljane, ne zamerite, če bom
                  nekoliko provokativen. Pokazalo se je, ko smo pripravljali zakon, jaz sem v okviru
                  svojega časa pač sledil realnemu pokazatelju, v kakšnem stanju so nekatere
                  nacionalne institucije v Ljubljani in je potrebno ugotoviti, da je kovačeva kobila
                  praviloma bosa tudi v tem primeru. In nekatere zelo pomembne državne institucije:
                  SNG Opera in balet, pa SNG Drama Ljubljana, sta pač počakali in sta se zelo
                  ambiciozno predstavljali z zelo velikanskimi postavkami.</p>
               <p>Kolega Školč, jaz tvegam z oceno, da morda leta 2006 ali 2007 v SNG Opero ne bodo
                  šle 3 milijarde ampak se bo potem racionaliziral projekt in bosta šli 2 milijardi,
                  pa bo to velik projekt. Bojim se, da bo tako. Ne vem, če bova takrat midva še
                  poslanca, ampak lahko bo tako.</p>
               <p>Vprašanje je nekje drugje. Jaz ne pristajam na tezo, da v SNG Opero in balet in
                  Dramo hodijo samo prebivalci mestne občine Ljubljana, ker to ni res. Ne samo to.
                  To sploh ni izhodišče za argumentacijo. Toda res pa je, da ti dve instituciji tudi
                  bogatita življenje Ljubljane in meščanov Ljubljane in mestne občine Ljubljane in
                  vseh tistih obmestnih središč, ki gravitirajo v center Slovenije. Ali bi bil tak
                  politični greh, če bi mestna občina Ljubljana pa prispevala 5% stroškov? Samo 5%
                  predlagamo za vsako investicijo. 150 bi vzeli od Opere in 150 bi vzeli od Drame,
                  pa bi poskušali obnoviti dvorec Dornava, jaz sem bil sam pred nekaj leti tam in je
                  resnično biser spomenikov na področju dvorcev. Kot veste, je bil to dvorec, v
                  katerem je bila zaradi objektivnih razlogov socialnovarstvena dejavnost, sedaj pa
                  se je to izpraznilo in se bo lahko namenilo drugim namenom. Torej, ali ne bi bilo
                  dobro, da bi morda vsaj en amandma sprejeli. Če ne bomo nobenega, lahko po
                  poslovniku danes zakon sprejmemo, ker nimamo več kaj delati. Tretja obravnava je
                  pravzaprav nepotrebna. Tu bi podprl kolega Školča, da bi morda vsaj en amandma
                  sprejeli in si odprli možnost do tretje obravnave in še kakšno stvar dorekli.</p>
               <p>Jaz bi tudi kot predlagatelj zakon, in tukaj se nikoli nismo v celoti
                  predlagatelji usladili, tukaj sem sam gojil eno skepso, da je potrebno tako velik
                  procent sredstev nameniti zgolj za ta centralni del Slovenije, ob vsem spoštovanju
                  do teh institucij, zato bi plediral, da poskušamo podpreti amandma k prilogi 3.
                  Hvala.</p>
            </sp>
            <sp xml:id="SDZ3-Redna-19-2002-10-22.sp228">

               <speaker>PODPREDSEDNIK VALENTIN POHOREC:</speaker>

               <p>Hvala vam. Gospa Črnugelj. Prosim.</p>
            </sp>
            <sp xml:id="SDZ3-Redna-19-2002-10-22.sp229">

               <speaker>SILVA ČRNUGELJ:</speaker>

               <p>Hvala lepa. V izogib nejasnosti bi kolegi Podobniku samo rada povedala, da
                  Ljubljana je v preteklosti, to se pravi v zakonu, ki ga danes spreminjamo in
                  dopolnjujemo, imela možnost realizirati samo eno investicijo, in sicer v segmentu
                  gradovi.</p>
               <p>Grad Fužine. Ne bi verjeli, znesek, ki ga je Ljubljana dobila od ministrstva za
                  kulturo, za realizacijo iz kulturnega tolarja, je 28 milijonov 490. Isti,
                  identični delež je Ljubljana namenila za del sanacije fužinskega gradu. To še ni
                  dokončana investicija in bo še trajala, kakor vidite v nadaljevanju.</p>
               <p>Ljubljana tudi v preteklosti ni imela niti ene knjižnice, kljub temu, da jih ima
                  pet. In ima sigurno kopico problemov, ki so nerazrešeni in tudi kopico
                  nerazrešenih knjižnic. Ena je celo v procesu denacionalizacije izgubila prostore
                  in je na en način zdaj tudi ogrožena, ker leta 2003 se prekine najemna pogodba za
                  knjižnico Otona Župančiča.</p>
               <p>Toliko samo kot informacijo. Tako da o tistem, kar sta kolega Jerovšek in gospod
                  Pučnik/?/, rekla, da je Ljubljana na en način privilegirana in da je elitna
                  kultura, mislim, da v tem segmentu ne. Hvala lepa.</p>
            </sp>
            <sp xml:id="SDZ3-Redna-19-2002-10-22.sp230">

               <speaker>PODPREDSEDNIK VALENTIN POHOREC:</speaker>

               <p>Hvala vam. Še želi kdo razpravo? Gospod Podobnik in gospod Školč.</p>
            </sp>
            <sp xml:id="SDZ3-Redna-19-2002-10-22.sp231">

               <speaker>JANEZ PODOBNIK:</speaker>

               <p>Hvala lepa. Da, Ljubljana ima kopico kulturnih problemov in prav je, da jih
                  razrešujemo in zakon jih razrešuje. In to dobro. Gre za 6 milijard tolarjev za dve
                  instituciji. Za 6 milijard. In če damo od 6 milijard, 300 milijonov proč, ali se
                  bo karkoli bistvenega zgodilo. Samo to je dilema.</p>
            </sp>
            <sp xml:id="SDZ3-Redna-19-2002-10-22.sp232">

               <speaker>PODPREDSEDNIK VALENTIN POHOREC:</speaker>

               <p>Hvala. Gospod Školč. Prosim.</p>
            </sp>
            <sp xml:id="SDZ3-Redna-19-2002-10-22.sp233">

               <speaker>JOŽEF ŠKOLČ:</speaker>

               <p>Seveda gre tu za nek nesporazum. Ko govorimo o Operi in baletu in ko govorimo o
                  SNG Drami, lahko bi naštel še kaj tretjega, potem velja spomniti kolege, da to
                  niso ljubljanske institucije.</p>
               <p>To so nacionalne institucije in tisti, ki pač govorijo o narodnotvornosti, so to
                  natančno tiste institucije, ki so nastajale, nekatere v začetku stoletja, zametki
                  drugih teh današnjih nacionalnih institucij pa prej in vzpostavljale to
                  samozavest, da je kasneje postala Ljubljana središče Slovencev in da je kasneje
                  postala pač središče republike in na koncu središče države.</p>
               <p>Vse te stvari niso tako enoznačne, kot izgledajo danes.</p>
               <p>Kar se tiče predloga, da bi moralo mesto zagotoviti 5 procentov sredstev. S tem se
                  seveda lahko strinjamo, ampak to je spet zamegljevanje situacije. To ni predmet
                  tega zakona. Tudi zakonodaja je narejena tako, da razdeljuje obveznosti med
                  ustanovitelje, ki so enkrat občine, drugič pač država.Ustanovitelj teh dveh
                  ustanov je država. In ti dve ustanovi sta, če jih gledamo znotraj spektra dramskih
                  gledališč, sta skorajda najslabši. Boljše pogoje imajo v Mariboru in boljše pogoje
                  imajo za delo v Gorici, kar ni nič narobe, da se ne bi narobe razumeli.</p>
               <p>Obe investiciji, tako v Mariboru kot v Gorici, sta bili sofinancirani s strani
                  državnega proračuna. Marsikatera institucija v Ljubljani je bila v celoti, ki je
                  pač regionalnega pomena, da uporabljamo to terminologijo, je bila v celoti
                  financirana s strani mestne občine oziroma prej tistih petih občin.</p>
               <p>Knjižnice, kjer bi se lahko primerjali, knjižnica, ki je nastala za Bežigradom, je
                  bila, mislim, da več kot 95% financirana iz mestnega proračuna, čeravno bi lahko
                  konkurirala tako, kot je v Gorici, kot je konkurirala v Murski Soboti, kot je
                  konkurirala recimo v Novem mestu in tako naprej. Tu se potem uravnoteži razmerje
                  med mestom in državo.</p>
               <p>Obnova Turjaške palače, kjer je mestni muzej, ki pokriva vse do Kočevja, pa
                  mislim, da določene stvari tudi za en del Gorenjske, da ne bi zgrešil kakšne
                  občine, se prenavlja spet z večinskim denarjem mesta.</p>
               <p>Pri tej razpravi o tabeli 3, se pravi o teh dveh projektih, le velja pomisliti, da
                  navzven, se pravi Slovenijo bo pa navzven reprezentiralo, hipotetično rečeno,
                  nacionalno gledališče. Tu je samo vprašanje, ali država kot ustanovitelj hoče
                  zagotoviti pogoje za to, da to lahko zares deluje in ali hočemo Opero. In ni res,
                  da se da, recimo, pri Operi stvar spraviti s treh na dve milijardi, ker tu je
                  treba vedeti, da spodoben oder za tako hišo stane več, z vso to tehnologijo. Ni
                  vprašanje lupina, ampak tehnologija, ki vzdržuje opero.</p>
               <p>Res je, da so to seveda ogromni zneski, v primerjavi s tem, ko nekdo pač gradi
                  prizidek za knjižnico. Ampak če ni, teh osrednjih institucij, ki vzdržujejo nek
                  visok standard, potem ni mogoče te stvari delati tudi navzdol, zato bi se mi zdelo
                  smiselno, da bi se te vrste posegom vsaj z argumentom, da se posega v Ljubljano,
                  odpovedali, ker se dejansko posega v nacionalne institucije. To je podobno kot z
                  diskusijami ob proračunu, ko je vlada recimo leta in leta posegala v proračun
                  državnega zbora. In smo bili tu vsi zgroženi, kako je to mogoče, zakaj ne ureja
                  drugje.</p>
               <p>So določene stvari, ki jih je treba, če hočemo, da so reprezentativne, urediti na
                  spodoben način. Iz mojega vedenja o teh stvareh je tega denarja za ti dve
                  instituciji premalo. Zaostanki, ki so pa bili, so bili pa narejeni z nekim
                  preračunom, da gre naprej Slovenska filharmonija, ki je praznovala 300-letnico, in
                  da gre naprej prizidek k Narodni galeriji oziroma ta vezni trakt. Če bi pogledali
                  seštevek denarja tudi v ti dve instituciji, bi se pokazalo, da je bil to tudi
                  znaten vložek mestne občine Ljubljana. Ampak ne me v tem trenutku vleči za jezik,
                  koliko točno denarja je bilo vloženega. Bilo je, po vsej verjetnosti več kot 5% v
                  obeh primerih.</p>
            </sp>
            <sp xml:id="SDZ3-Redna-19-2002-10-22.sp234">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Školč. Naslednji želi razpravljati kolega Kremžar. Prosim.</p>
            </sp>
            <sp xml:id="SDZ3-Redna-19-2002-10-22.sp235">

               <speaker>LEOPOLD (LEO) KREMŽAR:</speaker>

               <p>Hvala lepa. Sicer nerad oporekam v določenih rečeh, kadar diskutira kolega Školč,
                  ker se v glavnem z veliko večino stvari, ki jih pove, tudi zelo globoko strinjam.
                  Ampak vendarle neke stvari niso tako premočrtne in tako enostavne, kot izzveni iz
                  tega, in bilo bi dobro vendarle opozoriti tudi na to.</p>
               <p>Stvar okoli opredelitev nacionalnega pomena je nekolikanj po mojem mnenju širša in
                  ni tako enostavna in tako jasna, kot je slišati iz te razprave, na vseh področjih,
                  kjer opredeljujemo nacionalni interes, zastopanje v imenu države, v imenu tega
                  nacionalnega interesain seveda iz tega izhajajoč nacionalnih funkcij. To je neka
                  zgodba, ki po moje ni končana, ki jo je težko povezovati lokacijsko, ki je bolj
                  povezana z vsebino in s tem, kar te institucije počno. In nacionalna vsebina je
                  lahko seveda zelo razporejena, in vglavnem je, po vsej tej naši državi, po mnogih
                  institucijah; tu bi lahko naštevali od knjižnične dejavnosti, seveda, zdaj smo
                  govorili o gledališčih, do radijskih in televizijskih programov in tako naprej.
                  Mislim, da stvari niso tako same po sebi umevne in bi jih bilo treba malce širše
                  pogledati in tudi skozi te naše kulturne in drugačne tolarje videti, pa vendarle
                  ne vnaprej že opredeljevati, to je to, to je to, in so stvari popolnoma jasne, da
                  so takšne, kot so. Hvala lepa.</p>
            </sp>
            <sp xml:id="SDZ3-Redna-19-2002-10-22.sp236">

               <speaker>PODPREDSEDNIK VALENTIN POHOREC:</speaker>

               <p>Hvala. Še enkrat, kolega Školč. Prosim.</p>
            </sp>
            <sp xml:id="SDZ3-Redna-19-2002-10-22.sp237">

               <speaker>JOŽEF ŠKOLČ:</speaker>

               <p>Rad bi tistim, ki pač niste zakona mogoče natančno prebrali, povedal, da obstoji v
                  drugih seznamih, ne v tem, o katerem razpravljamo, veliko število projektov, ki so
                  100-odstotno financirani in so izven Ljubljane in ustrezajo taistemu kriteriju,
                  kot menim, da ustrezata nacionalna opera in nacionalni teater. In dovolite, gospod
                  Kremžar, da vas prepričam, da nimate prav. Recimo, če boste pogledali tole tabelo
                  1, potem boste videli, da je vse, kar jearheologije, vsi ti trije projekti so
                  označeni za nacionalni projekt, nobeden ni v Ljubljani in vsi trije se
                  100-odstotno financirajo iz državnega proračuna.</p>
               <p>Na naslednji strani imate Bizeljsko, čital bom samo tiste, ki so 100-odstotno, da
                  bo popolnoma jasno, da ne gre, v celem kontekstu zakona ne gre za nobeno
                  nesorazmerje. Bizeljsko ima za Orešje 200 milijonov, Dornava ima 300, predlaga se
                  pač na 600. Ob tem velja povedati, da ni popolnoma jasnih projektov, kaj s tem
                  narediti in da je vprašanje po moje smisla, ali vlagati več ali spomenik zadržati
                  samo pred nadaljnjim propadanjem. Nakar imate v Gradu grad za 150 milijonov, v
                  Kostelu isto grad s 100 milijoni, v Podsredi grad s 100 milijoni, v Spodnjem
                  Slemenu grad Viltuš s 300 milijoni, Vipovže s 300 milijoni, Gradac s 300 milijoni,
                  Hmeljnik z 200 milijoni - to so samo z ene strani. In vas ne bi utrujal še z
                  ostalimi tremi, kjer je situacija zelo podobna. Ampak 100-odstotno financiranje
                  države je v teh primerih zato, ker gre za spomenike nacionalnega pomena predvsem
                  in v ustrezni lasti in s tem povezano tudi ustrezno odgovornostjo.</p>
               <p>Zato argument za amandma kolegov iz SLS ne zdrži, ker sicer je potrebno tudi pri
                  vseh teh pogledati, če bi pa kdo lahko kaj dal, če bi tako trgovali. To pa menim,
                  da nima smisla. Zato sem na začetku govoril, da sem za to, da ostane zakon odprt
                  in sem za to, da ga ministrstvo potem izčisti in določene stvari, ki noter ne
                  sodijo, predvsem ven pomeče.</p>
            </sp>
            <sp xml:id="SDZ3-Redna-19-2002-10-22.sp238">

               <speaker>PODPREDSEDNIK VALENTIN POHOREC:</speaker>

               <p>Hvala. Zdaj - replika?</p>
            </sp>
            <sp xml:id="SDZ3-Redna-19-2002-10-22.sp239">

               <speaker>SILVA ČRNUGELJ:</speaker>

               <p>Jaz moram to pot povedati, da se res dejansko strinjam s kolegom Školčem. Namreč,
                  Ljubljana ima tudi ne en grad, ampak več graščin. Tisti, ki Ljubljano dobro
                  poznate in zgodovino financiranja obnove ljubljanskega gradu, veste, kako dolgo
                  traja in da je to že 30 let trajajoča investicija in da je to brezno brez dna in
                  da bo še trajalo in tudi veste, da v Ljubljano pripeljemo večino turistov, da v
                  Ljubljano pripeljemo večino diplomatov in ne vem, kaj še vse skupaj, pa kljub
                  vsemu temu ljubljanskega gradu ni notri in vseh ostalih. Tako, da, kolega Kremžar,
                  tako je. Hvala.</p>
            </sp>
            <sp xml:id="SDZ3-Redna-19-2002-10-22.sp240">

               <speaker>PODPREDSEDNIK VALENTIN POHOREC:</speaker>

               <p>Hvala. Še gospod Podobnik.</p>
            </sp>
            <sp xml:id="SDZ3-Redna-19-2002-10-22.sp241">

               <speaker>JANEZ PODOBNIK:</speaker>

               <p>Še enkrat bi rad razpravljal o amandmaju k prilogi tabeli 3. Jaz nisem poznavalec,
                  kakšni so detajlni načrti z dvorcem Dornavo, ampak kar mi je povedal kolega
                  Trofenik, ki se je žal moral opravičiti, so načrti, ki bi zdržali resno strokovno
                  presojo. On pravi, da žal s 300 milijoni se ne bo dalo skoraj nič bistvenega
                  narediti za nekatere ključne posege, ki so vezani tudi, če se ne motim, na to
                  geomehanično oziroma statično sanacijo stavbe. Če se ne motim, je bil to eden od
                  razlogov, da so se pač od tam morali odseliti, ker je bilo nevarno. Ampak drugo
                  vprašanje, ki pa je vezano in seveda, ne gre za trgovanje, in res je, zakon
                  določa, da je kar nekaj projektov 100% financiranih in mislim, da je prav, da je
                  temu tako, prav, da je to, kar je kolega Školč navajal, je financiranje 100%, ker
                  ne predstavljam si, da bi grad Kostel delno naložili še recimo občini Kostel, pa
                  saj to oba dobro veva.</p>
               <p>Če bi šli pogledat, recimo, ko so obnavljali opero na Dunaju, ali pa ko so šli v
                  obnovo neke pomembne kulturne institucije v Parizu ali pa v Rimu, nisem prepričan,
                  da ni del sofinancirala tudi mestna oblast oziroma v tem primeru regionalna,
                  pokrajinska.</p>
               <p>Velja nenapisano pravilo, da imajo prestolnice tako močno gospodarsko bazo, toliko
                  dejavnosti, po naravi sami, funkcioniranj države dobesedno tišči v center, da je
                  ob pravilnem pristopu 10%, 5% delež "mala malica" za mestno oblast, da ob 3 ali 6
                  milijardah pristopi zraven. To je resnično zelo majhen denar. Istočasno je pa to
                  še neka pozitivna zaveza med mestnimi oblastmi in državo. To velja za glavna
                  mesta. Glavna mesta imajo posebno simbiozo z državo in tudi s politiko in s
                  parlamentom in z vlado. Tak pristop praviloma deluje pozitivno. Če preskočimo na
                  drugo raven, ki se ji reče princip, kako deluje politika. Jaz sem prepričan, da
                  bi… V preteklosti je bilo res morda v Ljubljani premalo narejenega. Ne bomo rekli
                  zakaj. Nič se ne bomo posipali spepelom. Nič ne bomo rekli, da bi lahko bili
                  nekateri poslanci iz Ljubljane bolj aktivni. Lahko to sploh ni to. Ampak, jaz sem
                  prepričan, da je ljubljanski proračun zmožen sodelovati pri marsikateri
                  investiciji na področju šolstva, znanosti, kulture in nadrugih področjih. Pa ne bo
                  Ljubljana čisto nič izgubila. Nasprotno, simbioza med Ljubljančani in Slovenijo,
                  kot tako, se bo povečala. Jaz sem v to trdno prepričan.</p>
            </sp>
            <sp xml:id="SDZ3-Redna-19-2002-10-22.sp242">

               <speaker>PODPREDSEDNIK VALENTIN POHOREC:</speaker>

               <p>Hvala. Ugotavljam, da ni več želje po razpravi. Še gospa Majda Širca. Prosim.</p>
            </sp>
            <sp xml:id="SDZ3-Redna-19-2002-10-22.sp243">

               <speaker>MAJDA ŠIRCA:</speaker>

               <p>Bi rada opozorila zgolj samo na eno stvar, ki je mogoče celo v veliki simbiozi s
                  tem, kar se je dogajalo oziroma s čimer se bomo posledično soočali, če bomo
                  realizirali enkrat zakon o uresničevanju javnega interesa na področju kulture in
                  ga hočemo osvetliti zgolj z vidika današnje razprave na tem segmentu, koliko in na
                  kakšen način participirajo občine oziroma koliko država v posamezne
                  infrastrukturne investicije.</p>
               <p>Zakaj govorim o temu? Ker bolečina, ki bo nastala v trenutku, ko se bodo na
                  neodplačan način pri urejanju ustanoviteljskih razmerij, tako kot prinaša novi
                  zakon, prenašala ali na državo, predvsem na državo, najbrž v zelo malih primerih
                  na občino, investicijo, v katero je bilo vgrajenih toliko nekih dilem in toliko
                  nekih težav pri tem, ko so se lokalne skupnosti odločale, koliko in v kaj bodo
                  investirale.</p>
               <p>Recimo, danes je dejansko izpostavljena razprava, več ali manj na tistem nivoju,
                  kjer se govori o tem, koliko participira država in koliko participira v določeno
                  infrastrukturo lokalna skupnost.</p>
               <p>Sprašujem se, ali je ta diskusija potem v luči tega, da bo enkrat v prihodnosti
                  lahko ena taka investicija na neodplačan način prešla na enega nosilca, toliko
                  smiselna in toliko v ospredju, kot dejansko je, glede na bolečino, ki izhaja iz te
                  razprave.</p>
               <p>Opozarjam pač na en drug zakon pri tem zakonu.</p>
            </sp>
            <sp xml:id="SDZ3-Redna-19-2002-10-22.sp244">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Moge, nato pa še enkrat gospa Črnugelj.</p>
            </sp>
            <sp xml:id="SDZ3-Redna-19-2002-10-22.sp245">

               <speaker>RUDOLF MOGE:</speaker>

               <p>Bil sem dolgo tiho, ampak ta debata se je cela na odboru že odvijala enkrat v tej
                  luči.</p>
               <p>Če spoštujemo zakonodajo, če spoštujemo zakon o financiranju občin, ki pove,
                  kolikšen del in kdaj lokalna skupnost sofinancira pri izgradnji, če spoštujemo
                  obstoječi zakon o javnem interesu na področju kulture, potem ta amandma nima
                  zakonskega pokritja, na podlagi katerega bi lahko glasovali.</p>
               <p>Je pa mogoče to, kar se je pa seveda uporabljalo tudi na nekaterih drugih
                  segmentih, da se je financer, to pa je vsekakor ustanovitelj, to je vlada oziroma
                  preko nje ministrstvo, dogovoril z lokalno skupnostjo, da je dala ta kakšne
                  ugodnosti, kot je komunalno opremljeno zemljišče ali pa mogoče še kaj drugega
                  zraven.</p>
               <p>Tako bi se na podlagi tega dalo dosti več zgraditi, kot bi se sicer dalo zgraditi.
                  In zagotovo je, če bi se tak pristop tudi uporabljal. In mislim, da se bo, ker se
                  je ekipa, ki vodi investicije na ministrstvu za kulturo, z nekaj zadnjimi uspehi,
                  od Filharmonije pa do Metelkove, etnografskega muzeja, pa do kupa knjižnic, toliko
                  ekipirala, da bo lahko take prijeme uporabljala, da bopotem tudi v teh stolpcih
                  lahko znesek, ki je mogoče previsok, in bo ministrstvo imelo proste roke, da ga
                  prerazporedi kamorkoli drugam.</p>
               <p>Ti zneski absolutno sploh niso limitirani, ker ne poznam niti enega projekta, ki
                  je bil v tolarju zagotovljen z določeno vsoto denarja, da je pri izvedbi potem ta
                  vsota zadostovala, ampak so se vedno te stvari premikale.</p>
               <p>Zato mislim, da ni umestna, še enkrat ponavljam, ta debata.</p>
            </sp>
            <sp xml:id="SDZ3-Redna-19-2002-10-22.sp246">

               <speaker>PODPREDSEDNIK VALENTIN POHOREC:</speaker>

               <p>Še gospa Črnugelj.</p>
            </sp>
            <sp xml:id="SDZ3-Redna-19-2002-10-22.sp247">

               <speaker>SILVA ČRNUGELJ:</speaker>

               <p>Hvala lepa. Dejansko moram odreagirati na to, kar je kolega Podobnik rekel, da za
                  Ljubljano in za ljubljansko kulturo je "mala malica" narediti, ne vem, kakšne
                  investicije in vse to, kar je ostalo, ker se v preteklosti pač ni dalo.</p>
               <p>Ljubljansko kulturo in proračun ljubljanske kulture, recimo, spremljam 20 let, pa
                  vam povem, bilo je hudo prej in sedaj enako. Za vsak projekt, ne glede, ali je to
                  gledališka dejavnost ali je galerijska dejavnost, muzealstvo, knjižničarstvo, se
                  je dodobra vedno zelo veliko garalo, lobiralo, iskalo podpornike, da je karkoli
                  nastalo. In ni tako lahko, zlasti ne za kulturo. In tudi ne v Ljubljani, ker
                  Ljubljana za razliko od preostalih občin, razen, kaj vem, Maribora in Nove Gorice,
                  ima še svojo urbano kulturo, ima svojo alternativno kulturo, kar recimo v ostalih,
                  recimo vaških občinah in manjših občinah ni toliko razvito. In Ljubljana mora tudi
                  to plačati, veste. Tako vse, kar je v Ljubljani, ni tako enostavno, kot izgleda.
                  In vam povem, da je veliko objektov, od Moderne galerije, ki so potrebni temeljne
                  prenove. Te prenove stanejo skoraj kot novogradnja. In da ne nadaljujem, tega je
                  zelo veliko. Hvala lepa. </p>
            </sp>
            <sp xml:id="SDZ3-Redna-19-2002-10-22.sp248">

               <speaker>PODPREDSEDNIK VALENTIN POHOREC:</speaker>

               <p>Hvala. Replika, kolega Podobnik? Prosim. Nekaj časa še imate.</p>
            </sp>
            <sp xml:id="SDZ3-Redna-19-2002-10-22.sp249">

               <speaker>JANEZ PODOBNIK:</speaker>

               <p>Vsepovsod je težko za kulturo in tudi v Ljubljani je težko za kulturo. Ampak
                  prepričan sem, da kadar gre za investicijo, to ni postavka, ki gre neposredno s
                  postavke za delovanje kulture, ampak je to denar za investicije. In če bi
                  Ljubljana v naslednjih petih letih dobila dve investiciji, ki sta težki 6
                  milijard, sem prepričan, da bi dobila 300 milijonov, v to sem pa stoodstotno
                  prepričan - in to se bo dalo, katerikoli bo, župan ali bo pa županja, bo našel, bo
                  našla ta denar.</p>
               <p>Če ne bomo danes - bojim se, da danes, ker bo potem konec razprave, ne bo nobenega
                  amandmaja sprejetega, bom potem v skladu s poslovnikom predlagal, da bomo
                  glasovali o - ne, en dan je treba odmora, če se ne motim. Mi lahko v petek
                  sprejmemo ta zakon. Dajmo en amandma sprejeti danes, pa imam vtis, da ne bomo
                  nobenega. Dajmo vsaj delovno sprejeti amandma k prilogi 3 - to je moj predlog.</p>
            </sp>
            <sp xml:id="SDZ3-Redna-19-2002-10-22.sp250">

               <speaker>PODPREDSEDNIK VALENTIN POHOREC:</speaker>

               <p>Hvala. Vaš čas je potekel, kolegi iz LDS <stage>(prej je bil znak)</stage>. Nihče več ne želi
                  besede, zato zaključujem razpravo o amandmajih.</p>
               <p>Glasovanje bo zbor opravil ob 20.05 uri, do takrat odrejam odmor in prekinjam to
                  točko dnevnega reda. Torej, ob 20.05 uri nadaljujemo z glasovanjem o vseh zadevah
                  današnjega dne.</p>
               <stage>(Seja je bila prekinjena ob 19.26 uri in se je nadaljevala ob 20.07 uri.)</stage>
            </sp>
            <sp xml:id="SDZ3-Redna-19-2002-10-22.sp251">

               <speaker>PREDSEDNIK BORUT PAHOR:</speaker>

               <p>Prosim za pozornost v dvorani. Prehajamo na glasovanje zbora o predlogih
                  odločitev. <title>Pri 1. točki dnevnega reda, torej pri točki o vprašanjih in
                     pobudah poslank in poslancev...</title> Prosim za mir v dvorani, sicer ne bom
                  nadaljeval z vodenjem seje! Lahko računam na prijaznost, da vodim odločanje?</p>
               <p>Poslanec Sašo Peče je predlagal sklep, ki se glasi: "Državni zbor bo na naslednji
                  redni seji opravil razpravo o odgovoru ministra za finance na poslansko vprašanje
                  Saša Pečeta v zvezi z javnim dolgom Republike Slovenije."</p>
               <p>Glasujemo. Prosim za pozornost v dvorani. 70 navzočih, 29 za in 37 proti.</p>
               <p><stage>(Za je glasovalo 29.)</stage> <stage>(Proti 37.)</stage></p>
               <p>Ugotavljam, da zbor predlaganega sklepa ni sprejel.</p>
               <p>Zdaj bomo odločali o predlogu sklepa poslanskega kolega Branka Kelemine, ki se
                  glasi: "Državni zbor bo na naslednji redni seji opravil razpravo o odgovoru
                  ministrice za gospodarstvo na poslansko vprašanje kolega Kelemine v zvezi s
                  problematiko regionalnega razvoja."</p>
               <p>Glasujemo. 69 navzočih, 30 za in 31 proti.</p>
               <p><stage>(Za je glasovalo 30.)</stage> <stage>(Proti 31.)</stage></p>
               <p>Ugotavljam, da predlog sklepa ni dobil potrebne podpore.</p>
               <p>Odločamo še o predlogu sklepa poslanskega kolega dr. Andreja Bajuka, ki se glasi:
                  "Državni zbor bo na naslednji redni seji opravil razpravo o odgovoru ministrice za
                  gospodarstvo na poslansko vprašanje dr. Andreja Bajuka v zvezi s poslovanjem Elana
                  Begunje."</p>
               <p>Glasujemo. Pardon, obrazložitev glasu.</p>
            </sp>
            <sp xml:id="SDZ3-Redna-19-2002-10-22.sp252">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Odgovor gospe ministrice za gospodarstvo na moje
                  vprašanje glede pogodbe o poslovodenju Elana je v svojem bistvu nezadovoljiv.
                  Očitno neke vrste pogodba obstaja, saj je gospa ministrica razkrila imena
                  podpisnikov, in sicer, predsednik nadzornega sveta Elana, gospod Korže, kot
                  menedžer družbe Korže d.o.o. ter neimenovani predsednik skupščine podjetja Turbo
                  Hidro. Česar gospa ministrica pa ni povedala, pa je, da je podjetje Turbo Hidro v
                  večinski lasti SRD-a, torej je v njegovem imenu prav gotovo podpisal tudi kakšen
                  državni funkcionar. Gospa ministrica ni razložila, zakaj je Slovenska razvojna
                  družba podpisala pogodbo prek svoje družbe Turbo Hidro. Tudi ni razložila, zakaj
                  je ta pogodba bila podaljšana do leta 2004, kot je pred kratkim izjavil gospod
                  Šimnovec, ki vodijo likvidacijo SRD-a, čeprav naj bi vlada vključila to podjetje,
                  to se pravi, Elan, med tiste, ki so zapolnili tako imenovano privatizacijsko
                  verzel.</p>
               <p>Istočasno pa je izjavila, da je sanacijo Elana vodil SRD, in sicer na podlagi
                  sklepa vlade, ki je bil sprejet na 147. seji, 17. februarja leta 2000, na kateri
                  je vlada, in tu citiram, "sprejela informacijo o aktivnostih SRD-a v zvezi s
                  finančno in poslovno sanacijo sistema Elan s ciljem ohranitve delovnih mest in
                  ohranitve blagovne znamke Elan". To je podprla vključitev SRD-a v to sanacijo.</p>
               <p>Za ta sanacijski projekt je slovenska država potem namenila cca 5,2 milijarde
                  sitov. Gospa ministrica je povedala, da je sanacijo Elana vodila Slovenska
                  razvojna družba, in to citiram, "takrat, ko je še bila samostojna".</p>
               <p>Takšna izjava je nesprejemljiva in v svojem bistvu zavajajoča. Rad bi opozoril, da
                  je vlada Republike Slovenije dejansko skupščina SRD-a, da imenuje vse člane
                  nadzornega sveta in da je že na tej podlagi v naši oceni odgovorna za njihovo
                  delovanje.</p>
               <p>Nadalje je izjavila, da je vlada ugotovila, da člani nadzornega sveta niso
                  udeleženi v dobičku. Da pa o tem, kako je nagrajena uprava posameznih podjetij, da
                  pa o tem nikoli ni razpravljala in da se pač nagrada opravi, lahko deli v skladu z
                  zakonom, z ZGD-jem.</p>
               <p>Spoštovane kolegice in kolegi, kdo je odgovoren za škodljivo poslovanje z državnim
                  premoženjem? Osebno nimam predsodkov za ustrezno plačilo uspešnemu vodstvu. A
                  moram pa le izjaviti, da v svoji dolgi profesionalni poti, še nisem slišal za
                  takšno pogodbo, ki poleg plač, te naj bi bile po nekaterih podatkih med 12 tisoč
                  in 18 tisoč "deutsche mark", prizna nagrado za 50 odstotkov dveh računovodskih
                  izkazov: dobičkov in amortizacije.</p>
               <p>Ta državni zbor mora /opozorilni znak za konec./ odgovorno ravnati s temi podatki.
                  Celotna pogodba ter vsi podatki, ki so potrebni za razumevanje te nesrečne
                  pogodbe, morajo biti poslani v državni zbor in predmet temeljite razprave.</p>
               <p>Slovenski davkoplačevalci ne pričakujejo nič manj od nas.</p>
            </sp>
            <sp xml:id="SDZ3-Redna-19-2002-10-22.sp253">

               <speaker>PREDSEDNIK BORUT PAHOR:</speaker>

               <p>Dr. Bajuk. Kolega dr. Bajuk.</p>
            </sp>
            <sp xml:id="SDZ3-Redna-19-2002-10-22.sp254">

               <speaker>DR. ANDREJ BAJUK:</speaker>

               <p>...Če tega sklepa ta državni zbor ne bo sprejel, bo ravnal prav tako kot naša
                  vlada, ki se očitno skriva za praznimi pojmi samostojnosti...</p>
            </sp>
            <sp xml:id="SDZ3-Redna-19-2002-10-22.sp255">

               <speaker>PREDSEDNIK BORUT PAHOR:</speaker>

               <p>Kolega, dr. Bajuk.</p>
            </sp>
            <sp xml:id="SDZ3-Redna-19-2002-10-22.sp256">

               <speaker>DR. ANDREJ BAJUK:</speaker>

               <p>...poslovanja družb, katerih je sama edina lastnica.</p>
               <p>Hvala za vaše potrpljenje, gospod predsednik.</p>
            </sp>
            <sp xml:id="SDZ3-Redna-19-2002-10-22.sp257">

               <speaker>PREDSEDNIK BORUT PAHOR:</speaker>

               <p>Kolega Peče, želi obrazložiti svoj glas. Prosim.</p>
            </sp>
            <sp xml:id="SDZ3-Redna-19-2002-10-22.sp258">

               <speaker>SAŠO PEČE:</speaker>

               <p>V Slovenski nacionalni stranki bomo podprli predlog za obravnavo na naslednji
                  seji, ki ga včeraj podal gospod Bajuk, tako kot smo podprli oba dosedanja
                  predloga. Prvi je moj okoli javnega dolga, kjer se je včeraj razvila debata, in pa
                  drugi je bil od gospoda Kelemine, ko je bil govor o regionalnem razvoju.</p>
               <p>Rad pa bi samo poudaril v tem moji obrazložitvi glasu oziroma bom izkoristil -
                  gospod Bajuk, gospod Bajuk, prejle ste rekli, odgovorno ravnanje. Ali vi res
                  pričakujete odgovorno ravnanje od tega državnega zbora? Če bi ta državni zbor
                  odgovorno ravnal, bi uvrstil vse točke na naslednjo sejo državnega zbora, bi se o
                  vsem tem pogovarjali! Toda žal, odgovornosti v tem državnem zboru ni. Vaš predlog
                  bomo podprli.</p>
            </sp>
            <sp xml:id="SDZ3-Redna-19-2002-10-22.sp259">

               <speaker>PREDSEDNIK BORUT PAHOR:</speaker>

               <p>Prosim, kolega Jerovšek.</p>
            </sp>
            <sp xml:id="SDZ3-Redna-19-2002-10-22.sp260">

               <speaker>JOŽEF JEROVŠEK:</speaker>

               <p>Hvala lepa, gospod predsednik, spoštovane kolegice, kolegi. Popolnoma se strinjam,
                  da je bil odgovor vlade oziroma ministrice popolnoma nezadovoljiv in da je v tem
                  primeru sklenljivih pogodb in še marsičesa, o koruptivnem ravnanju treba opraviti
                  razpravo na prihodnji seji.</p>
               <p>Ravnokar nam je nacionalna televizija pokazala razrez nagrad in moram reči, da
                  dvomim, da boste katero slovensko delavko, ki dobiva štirideset, petdeset tisoč
                  tolarjev na mesec, pa je kljub temu na cesti, v kratkem bo na cesti, prepričali,
                  da se tako nagrajuje poslovodsko delo. Edini, ki bi bil upravičen do neke ekstra
                  nagrade, če že v tem slučaju, bi bil moj kolega, gospod Pukšič, ki je s
                  preiskovalno komisijo pokazal na koruptivno krimilano dejanje v prejšnjem obdobju
                  v Elanu, sedaj pa približno isti ljudje si delijo enormne vsote denarje. Elana
                  brez Pukšiča ne bi bilo. Vemo, da je takrat postalo nekomu sila in so v razvojno
                  družbo poslali čez noč, da je treba 40 milijonov mark nakazati za začetek
                  obratovanja. Vemo, kako je to potekalo. In brez njegove komisije Elana ne bi bilo.
                  Res pa je, tudi če ga ne bi bilo v slovenskih rokah, bi prek slamnatih lastnikov
                  denar odtekal približno v iste žepe. To pa je resnica.</p>
               <p>In upam, da si državni zbor ne bo dovolil podpreti te korupcije, teh zadev.
                  Namreč, včeraj sem opozoril, na kaj nas napotuje globalna organizacija parlamentov
                  sveta, sedemdeset parlamentov, da se proti korupciji lahko parlamentarci borijo le
                  z javnostjo dela, s televizijskimi prenosi in tako naprej. In upam, da bo ta seja
                  drugič prenašana. Hvala lepa.</p>
            </sp>
            <sp xml:id="SDZ3-Redna-19-2002-10-22.sp261">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kangler.</p>
            </sp>
            <sp xml:id="SDZ3-Redna-19-2002-10-22.sp262">

               <speaker>FRANC KANGLER:</speaker>

               <p>Hvala za besedo. Spoštovani poslanci, spoštovane poslanke, osebno bom podprl ta
                  predlog, ki ga je predlagal spoštovani poslanski kolega gospod Bajuk. Pa ne zaradi
                  izjave gospe ministrice. Priča smo bili nedavno medijskemu linču zaradi osebnega
                  dohodka nad enim izmed predsedniških kandidatov. Danes smo bili priča in slišali
                  smo, da si nekateri v tej državi delijo prek 100 milijonov nagrad, ker sodelujejo
                  v nadzornem svetu. In tudi to ni vzrok, da bom glasoval "za". Vzrok je moj osebni
                  in kot poslanec se čutim dolžnega in odgovornega in upam, da je tudiv tej dvorani
                  še vsaj malo parlamentarne demokracije in vsaj malo še parlamentarnega duha, da
                  tudi vas, spoštovani poslanci, skrbi, kaj se dogaja z državnim premoženjem in na
                  kakšen način se z njim upravlja. Zato bi si res želel, da v tej dvorani slišim
                  predstavnika vlade, da dobim temeljito poročilo, da ne bom verjel ne enim, ne
                  drugim, ne medijem, ampak tisto uradno poročilo, ki ga bo podala vlada, da bom
                  lahko kot parlamentarec - in upam, da je vsaj še malo demokracije v tej dvorani -
                  vprašal nekatere predstavnike vlade, ali je res ali ni res oziroma kje so tisti
                  razlogi, da si lahko posamezniki privoščijo izplačevati takšne nagrade.</p>
               <p>Zato bom osebno podprl ta predlog in, še enkrat, spoštovani poslanski kolegi,
                  apeliram na vas, da ta parlamentarni duh pride tudi do vas in takšen problem, ki
                  ga imamo ali s katerim smo bili seznanjeni, sprožimo tudi v parlamentu in se kot
                  poslanci, ne glede na politične stranke, s tem problemom s strani vlade
                  seznanimo.</p>
            </sp>
            <sp xml:id="SDZ3-Redna-19-2002-10-22.sp263">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kangler. Kolega Vnučec.</p>
            </sp>
            <sp xml:id="SDZ3-Redna-19-2002-10-22.sp264">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Tudi osebno bom podprl ta predlog, ne samo
                  zato, ker Elan spada v občino Radovljica, iz katere prihajam, ampak tudi zato, ker
                  je Elan bil dolgo časa paradni konj tako slovenske kot tudi bivše države in
                  stvari, vse zgodbe okoli Elana so bile zelo mučne. Tudi sama občina je z lastnimi
                  sredstvi pomagala takrat, ko so bile težave, in je imela celo težave, celo tožena
                  je bila od SRD-a, vendar so te tožbe vse padle, niso še zaključene, vendar menim,
                  da se je treba pogovoriti o teh zadevah, še posebej v luči teh razlik: na eni
                  strani visoke nagrade, na drugi strani pa mizerne oziroma celo bedne plače
                  zaposlenih.</p>
               <p>Elan je pa še toliko bolj pomemben glede na to, da ni samo pomemben za razvoj
                  občine, ampak cele regije, in tudi širše, kot sem rekel, v luči povrnitve tržne
                  znamke in imena, da bo spet postal paradni konj. Mislim, da ne sme biti omadeževan
                  s kakršnimikoli takimi ali podobnimi, bom rekel, problemi. Zato bom predlog seveda
                  podprl. Hvala.</p>
            </sp>
            <sp xml:id="SDZ3-Redna-19-2002-10-22.sp265">

               <speaker>PREDSEDNIK BORUT PAHOR:</speaker>

               <p>Prosim za mir v dvorani. Kolega Pukšič ima zdaj besedo za obrazložitev glasu.
                  Prosim, imate besedo, kolega Pukšič.</p>
            </sp>
            <sp xml:id="SDZ3-Redna-19-2002-10-22.sp266">

               <speaker>FRANC PUKŠIČ:</speaker>

               <p>Hvala lepa, gospod predsednik. Tudi sam bom podprl predlog za javno razpravo na
                  naslednji seji. Slovenski pregovor pravi, da če prej ne, v sedmih letih pride
                  prav. In če govoriš resnico, ta resnica enkrat zagleda luč sveta; ta bo očitno
                  prej kot po sedmih letih, torej že po treh letih dela naše parlamentarne
                  preiskovalne komisije v prejšnjem mandatu, kižal ni mogla poročati zaradi
                  nezakonitosti, ki so se zgodile takrat v samem državnem zboru.</p>
               <p>Želel bi povedati samo to, da sam seveda ne želim in nisem potreben nobene
                  nagrade, bi pa vsekakor ta sredstva bila najprej nujno namenjena varčevalcem Les
                  banke, ki so bili ogoljufani, in ti so prvi upravičenci, da dobijo ta sredstva
                  nazaj, naslednji so pa delavke in delavci s 50 ali manj tisočaki tolarjev plače v
                  tej državi.</p>
            </sp>
            <sp xml:id="SDZ3-Redna-19-2002-10-22.sp267">

               <speaker>PREDSEDNIK BORUT PAHOR:</speaker>

               <p>Prosim, kolega Maksimiljan Lavrinc. Vsi ostali nimate besede, kolega Lavrinc ima
                  edini besedo. Prosim.</p>
            </sp>
            <sp xml:id="SDZ3-Redna-19-2002-10-22.sp268">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik, za besedo. Vse skupaj se mi zdi tako kot ujetega
                  ptiča tožba oziroma v tem primeru bi rekel, ujetih ptičev tožba.</p>
               <p>Vsak je seveda tu izjadal svojo bol, jaz bi jo tudi lahko, navsezadnje sem bil...
                  /Oglašanje poslanca Jerovška iz klopi./</p>
            </sp>
            <sp xml:id="SDZ3-Redna-19-2002-10-22.sp269">

               <speaker>PREDSEDNIK BORUT PAHOR:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-19-2002-10-22.sp270">

               <speaker>MAKSIMILJAN LAVRINC:</speaker>

               <p>Gospod Jerovšek, jaz bi... Navsezadnje sem bil eden tistih, ki je dal pobudo -
                  zdaj se bom malo pohvalil - za to, da se je sploh začel postopek za odkup Elana
                  nazaj, čeprav sem vedel, da bo to drago, ni bilo poceni. In seveda zato, ker
                  preziram tovrstno ravnanje z denarjem, ki so ga ustvarili ne samo menedžerji,
                  ampak tudi kdo drug, bom tak predlog sklepa podprl; žal brez upanja, da bom
                  izvedel za tista imena odgovornih, ki so to zakuhali. Hvala lepa.</p>
            </sp>
            <sp xml:id="SDZ3-Redna-19-2002-10-22.sp271">

               <speaker>PREDSEDNIK BORUT PAHOR:</speaker>

               <p>Prosim, najprej kolega Kelemina, potem kolega Partljič.</p>
            </sp>
            <sp xml:id="SDZ3-Redna-19-2002-10-22.sp272">

               <speaker>BRANKO KELEMINA:</speaker>

               <p>Hvala lepa. Tudi sam bom prav gotovo ta predlog podprl, pa ne zaradi tega, ker bi
                  smatral, da so tisti, ki so prejeli oziroma bodo prejeli ogromne vsote nekega,
                  mogoče nezasluženega denarja - ali pa tudi, ne vem -, ampak bolj zaradi tega, ker
                  je odgovornost za takšno delovanje, za takšno ukrepanje na tistih, ki v tej državi
                  vladajo, predvsem pa na predsedniku vlade, ki je vse te zadeve dopustil.</p>
               <p>Danes seveda ni primerno, da mogoče glede na volitve, ki prihajajo, da blatimo
                  predsednika vlade, ki bo postal predsednik države in tako naprej, in bo to pač
                  slabo vplivalo na njegovo kandidaturo, ampak enostavno je te stvari treba
                  razčistiti in ugotoviti, da je predsednik vlade najbolj odgovoren za te stvari in
                  ne ukrepa. Kaj je to neka figura tam, ki ne ukrepa in nima pod nadzorom tako
                  drastičnih potez, ki se v tej državi dogajajo na področju lastninjenja? Tega živi
                  svet ni videl! Mislim, da je nujno treba, da se te stvari razčistijo in da se
                  vidi, kdo ima dejansko zraven vse prste oziroma kdo je najbolj odgovoren. Me pa
                  izredno čudi, da ni denarja oziroma da poslanci ne podprejonekega predloga,
                  recimo, za regionalni razvoj oziroma vsaj razprave o tem, o nekem regionalnem
                  razvoju in izvajanju zakona, tu pa vidim v proračunu, da bo 19 milijard pa še
                  nekaj šlo za neko novogradnjo policijske uprave in tako naprej, 10 milijard pa ni
                  za regionalni razvoj. Pa to je absurd, kar se v tej državi dogaja! Vi, poslanci,
                  pa to podpirate. Pa to je norost, najmanj norost, če ne drugega!</p>
            </sp>
            <sp xml:id="SDZ3-Redna-19-2002-10-22.sp273">

               <speaker>PREDSEDNIK BORUT PAHOR:</speaker>

               <p>Rad bi povedal, da je težko govoriti v dvorani, v kateri ob edinemu, ki ima
                  besedo, govori še toliko drugih kolegov. In ne bom dal naprej besede, dokler se
                  dvorana ne umiri.Mislim, da ima vsakdo, ki govori, enako pravico, da je dvorana ob
                  njegovem govoru tiho. Prosim. Potem postane preglasno, šum se stopnjuje in postane
                  v dvorani nemogoče delati. Kolega Partljič.</p>
            </sp>
            <sp xml:id="SDZ3-Redna-19-2002-10-22.sp274">

               <speaker>ANTON (TONE) PARTLJIČ:</speaker>

               <p>Sicer bom na kratko samo povedal, kako bom glasoval. Ampak vseeno bi rekel, da se
                  del razprave že pravzaprav zdaj začel in že zdaj povsem nepotrebno obtoževanje z
                  leve na desno in obratno.</p>
               <p>Vem, da je v naši - prosim - vem, da je v naši skupini ravno tako zavrelo in moj
                  interes je seveda enak. In od prvega trenutka mislim podpreti predlog gospoda
                  Bajuka.</p>
               <p>Vendar, če bomo se tudi tako lotevali, verjamem, da bomo prišli do pravega
                  rezultata. Mislim pa, da je to treba pojasniti in razčleniti.</p>
            </sp>
            <sp xml:id="SDZ3-Redna-19-2002-10-22.sp275">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti svoj glas? <stage>(Nihče.)</stage> Državni zbor bo glasoval o predlogu
                  sklepa poslanca dr. Andreja Bajuka. Glasujemo. Mir v dvorani. Smo sredi
                  glasovanja. 66 navzočih. 55 za in 9 proti</p>
               <p><stage>(Za je glasovalo 55.)</stage> <stage>(Proti 9.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem 1. točko dnevnega reda oktobrske seje. Prosim, proceduralno.
                  Prosim, kolega Pukšič.</p>
            </sp>
            <sp xml:id="SDZ3-Redna-19-2002-10-22.sp276">

               <speaker>JOŽEF JEROVŠEK:</speaker>

               <p>Jerovšek.</p>
            </sp>
            <sp xml:id="SDZ3-Redna-19-2002-10-22.sp277">

               <speaker>PREDSEDNIK BORUT PAHOR:</speaker>

               <p>Kolega Jerovšek, se opravičujem.</p>
            </sp>
            <sp xml:id="SDZ3-Redna-19-2002-10-22.sp278">

               <speaker>JOŽEF JEROVŠEK:</speaker>

               <p>Gospod predsednik, saj ne vem, mogoče ste mislili dati na glasovanje moj
                  včerajšnji proceduralni predlog, za katerega sem zahteval, da se o njem danes
                  glasuje. Vztrajam pri proceduralnem predlogu, še posebej po tej točki, ko smo
                  ugotovili, kako razširjena je korupcija po Sloveniji. In zaradi tega...</p>
            </sp>
            <sp xml:id="SDZ3-Redna-19-2002-10-22.sp279">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-22.sp280">

               <speaker>JOŽEF JEROVŠEK:</speaker>

               <p>No, jaz sem...</p>
            </sp>
            <sp xml:id="SDZ3-Redna-19-2002-10-22.sp281">

               <speaker>PREDSEDNIK BORUT PAHOR:</speaker>

               <p>Prosim za mir v dvorani.</p>
            </sp>
            <sp xml:id="SDZ3-Redna-19-2002-10-22.sp282">

               <speaker>JOŽEF JEROVŠEK:</speaker>

               <p>... in moram še vam ponoviti. Namreč, glede na to, da je ta organizacija globalna
                  v parlamentu za boj proti korupciji priporočila, da so edino sredstvo poslancev,
                  dobro sredstvo v boju proti korupciji, televizijski prenosi sej in pa absolutno,
                  to je kompletno, televizijsko prenašanje poslanskih vprašanj. Včeraj sem
                  predlagal, da seje ob tistih ponedeljkih, ko začenjamo sejo, začnemo ob eni uri in
                  da se začne ob drugi uri poslanska vprašanja, za katere naj vodstvo državnega
                  zbora, prosim, poskrbi, da se bodo direktno prenašala do konca poslanskih
                  vprašanj.</p>
               <p>Dodatno bi še pa predlagal, da se pa odgovori predsednika vlade, kljub temu
                  začnejo ob tretji uri popoldan, prej pa so že druga po vrstnem redu vprašanja.
                  Hvala lepa.</p>
            </sp>
            <sp xml:id="SDZ3-Redna-19-2002-10-22.sp283">

               <speaker>PREDSEDNIK BORUT PAHOR:</speaker>

               <p>Kolega Jerovšek, rad bi vam pojasnil, da vašega predloga ne morem dati iz
                  proceduralnih razlogov na glasovanje zato, ker ni v pristojnosti državnega sveta,
                  da bo ali pa ne bo nacionalna televizija sprejela - ali lahko pojasnim - zbora.
                  Ali lahko pojasnim, zakaj ne morem dati te odločitve na glasovanje? Ker ni v naši
                  pristojnosti, da javni zavod RTV spoštuje ta predlog ali ne.</p>
               <p>To je stvar, o katerem odloča kolegij. Na kolegiju smo se že večkrat pogovarjali o
                  tem vprašanju. In nazadnje sklenili, da bodo poslanska vprašanja ob ponedeljkih ob
                  tretji uri. In z nacionalno televizijo je bilo treba kar nekaj časa, da smo
                  uskladili tako njihove programske možnosti kot naše možnosti za to, da je lahko
                  tri ure neposrednega prenosa.</p>
               <p>Zato danes državni zbor o tem ne more sklepati, lahko pa se naprej pogovarjamo na
                  kolegiju, ko bomo imeli pred seboj možnosti ali nemožnosti nacionalne televizije,
                  da tak predlog sprejme.</p>
               <p>Zato ne morem dati vašega predloga na glasovanje. Obljubljam pa, da ga bom dal na
                  kolegij in da se bomo o njem posvetovali. Nemogoče! Prosim za mir v dvorani.
                  Kolega Školč.</p>
            </sp>
            <sp xml:id="SDZ3-Redna-19-2002-10-22.sp284">

               <speaker>JOŽEF ŠKOLČ:</speaker>

               <p>Vnaprej se opravičujem, ker zlorabljam to, da ste mi dali besedo, ampak
                  protestiram proti obema: ne stvar kolegija, ne stvar poslanca Jerovška, ne stvar
                  državnega zbora ni, da določa program nacionalne televizije.</p>
            </sp>
            <sp xml:id="SDZ3-Redna-19-2002-10-22.sp285">

               <speaker>PREDSEDNIK BORUT PAHOR:</speaker>

               <p>Da smo si na jasnem, kolega Školč, jaz sem to izrecno povedal. Kolegij se lahko
                  posvetuje o tem, kdaj bomo začeli ali ne s poslanskimi vprašanji. Stvar nacionalne
                  televizije pa je - to je izključno v njeni pristojnosti -, ali bo sledila nekemu
                  dogovoru ali ne. Kolega Jerovšek, želim, da se neke stvari razjasnijo, da ne
                  ostanejo neke sence nad nekaterimi odločitvami državnega zbora. Zato še enkrat
                  jasno in glasno povem: o vprašanjih, ali bo nacionalna televizija prenašala to ali
                  ono sejo, to ali ono točko dnevnega reda, državni zbor, niti predsednik, niti
                  kolegij ne odloča. To je suverena odločitev nacionalne televizije kot javnega
                  zavoda. Mi pa lahko, če kolegij izrazi tak interes, izrazimo željo in to smo do
                  zdaj tudi storili. Nacionalna televizija pa se je dokončno odločila sama.</p>
               <p>Smo pri <title>2. točki dnevnega reda.</title> K dopolnjenemu <title>predlogu
                     zakona o eksplozivih</title> ni bilo vloženih amandmajev. Zbor o tej točki v
                  okviru druge obravnave ne bo glasoval.</p>
               <p>Pri 3. točki smo, sredi nadaljevanja <title>prekinjene 3. točke, torej za drugo
                     obravnavo predloga zakona o spremembah in dopolnitvah zakona o detektivski
                     dejavnosti.</title> Smo pri odločanju o vloženih amandmajih. Glasujemo o
                  amandmaju k 3. členu. Smo zbrani, lahko državni zbor o tem odloča? Prosim za malo
                  pozornosti. Smo pri 3. točki. Glasujemo o amandmaju k 3. členu. Prosim. 71
                  navzočih, 23 za in 43 proti.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Tako smo končali z glasovanjem o amandmajih.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
                  poslovnika tretjo obravnavo o predlogu zakona opravil v petek, 25. tega meseca. S
                  tem prekinjam to točko dnevnega reda.</p>
               <p>Smo pri <title>4. točki.</title> K dopolnjenemu <title>predlogu zakona o volitvah
                     poslancev v evropski parlament iz Republike Slovenije</title> ni bilo vloženih
                  amandmajev. Zbor o tej točki v okviru druge obravnave ne bo glasoval.</p>
               <p>Pri <title>5. točki</title> nadaljujemo z drugo obravnavo <title>predloga zakona o
                     spremembah in dopolnitvah zakona o državljanstvu</title> in prehajamo na
                  odločanje o vloženem amandmaju. Glasujemo o amandmaju k 3. členu. Prosim. 70
                  navzočih, 23 za, 43 proti.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
                  poslovnika tretjo obravnavo predloga opravil v petek ta teden.</p>
               <p>Smo pri <title>6. in 7. točki.</title> Ker k dopolnjenemu <title>predlogu zakona o
                     spremembah in dopolnitvah zakona
                     o pravdnem postopku in dopolnjenem predlogu zakona o sodelovanju med
                     Republiko Slovenijo in mednarodnim k 
                     azenskim sodiščem</title> ni bilo vloženih amandmajev, zbor o teh dveh
                  točkah v okviru druge obravnave ne bo glasoval.</p>
               <p>Tako smo pri <title>8. točki</title> in odločitvah, povezanih z njo. Gre za drugo
                  obravnavo <title>predloga zakona o uresničevanju javnega 
                     interesa za kulturo.</title> Prosim za pozornost. Smo pred glasovanjem o
                  vrsti členov oziroma amandmajev, vloženih k njim.</p>
               <p>Najprej bomo glasovali o vloženih amandmajih, po vrstnem redu, kot so zapisani, k
                  10. členu. Glasujemo o amandmaju k 10. členu. 68 navzočih, 39 za in 23 proti.</p>
               <p><stage>(Za je glasovalo 39.)</stage> <stage>(Proti 23.)</stage></p>
               <p>Ugotavljam, da je amandma sprejet.</p>
               <p>K 16. členu - želi kdo besedo? <stage>(Ne želi.)</stage></p>
               <p>Glasujemo o amandmaju k 16. členu. 64 navzočih, 43 za in 9 proti.</p>
               <p><stage>(Za je glasovalo 43.)</stage> <stage>(Proti 9.)</stage></p>
               <p>Ugotavljam, da je bil amandma sprejet.</p>
               <p>Gremo k 28. členu. Glasujemo o amandmaju. 68 navzočih, 48 za in 6 proti.</p>
               <p><stage>(Za je glasovalo 48.)</stage> <stage>(Proti 6.)</stage></p>
               <p>Ugotavljam, da je amandma sprejet.</p>
               <p>Glasujemo o prvem amandmaju k 34. členu. Glasujemo. Prosim! Pozornost v dvorani.
                  Glasujemo o prvem amandmaju k 34. členu. 68 navzočih, 5 za in 48 proti.</p>
               <p><stage>(Za je glasovalo 5.)</stage> <stage>(Proti 48.)</stage></p>
               <p>Ugotavljam, da amandma ni dobil potrebne podpore.</p>
               <p>Glasujemo o drugem amandmaju k 34. členu. Mir v dvorani! 64 navzočih, 43 za in 6
                  proti.</p>
               <p><stage>(Za je glasovalo 43.)</stage> <stage>(Proti 6.)</stage></p>
               <p>Ugotavljam, da je amandma dobil potrebno podporo.</p>
               <p>Imamo amandma k 42. členu. Glasujemo. 64 navzočih, 4 za in 46 proti.</p>
               <p><stage>(Za so glasovali 4.)</stage> <stage>(Proti 46.)</stage></p>
               <p>Ugotavljam, da amandma ni bil sprejet. Smo pri 43. členu in amandmaju k njemu.
                  Glasujemo. Smo pri glasovanju o amandmaju k 43. členu. 65 navzočih, 4 za in 47
                  proti.</p>
               <p><stage>(Za je glasovalo 4.)</stage> <stage>(Proti 47.)</stage></p>
               <p>Ni dobil potrebne podpore.</p>
               <p>Smo pri glasovanju o amandmaju k 44. členu. Glasujemo. smo sredi glasovanja o
                  amandmaju k 44. členu. 65 navzočih, 3 za in 48 proti.</p>
               <p><stage>(Za je glasovalo 3.)</stage> <stage>(Proti 48.)</stage></p>
               <p>Ni dobil podpore.</p>
               <p>Zdaj bomo glasovali o amandmaju k 44. a členu. Glasujemo. 44. a člen je na
                  glasovanju. 67 navzočih, nihče za, 52 proti.</p>
               <p><stage>(Za je glasovalo 0.)</stage> <stage>(Proti 52.)</stage></p>
               <p>Ugotavljam, da ni bil sprejet.</p>
               <p>Glasujemo o amandmaju k 59. členu. Glasujemo. 68 navzočih, 41 za in 13 proti.</p>
               <p><stage>(Za je glasovalo 41.)</stage> <stage>(Proti 13.)</stage></p>
               <p>Ugotavljam, da je dobil podporo.</p>
               <p>Glasovali bomo o predlogu za novi 87. a člen. Kolega Školč. Prosim za mir v
                  dvorani.</p>
            </sp>
            <sp xml:id="SDZ3-Redna-19-2002-10-22.sp286">

               <speaker>JOŽEF ŠKOLČ:</speaker>

               <p>Hvala lepa. Rad bi kolege, predvsem tiste, ki tega niste že nekajkrat poslušali,
                  opozoril, da bi sprejetje tega člena pravzaprav vrnilo diskusijo korak nazaj za
                  tisto, kar je že matično delovno telo naredilo, ki je šlo in je odpravilo cenzus
                  pri svobodnjakih kot tisti kriterij, ko nekdo dobi ali pa izgubi ta status.</p>
               <p>Razlogi za to so, bom rekel, čisto konceptualne narave, ker menim, da pri
                  vprašanju spodbujanja svobodnjakov gre za koncept, ne pa za vprašanje sociale. Če
                  bi šlo za vprašanje sociale, potem bi bilo to treba prenesti na neko drugo
                  ministrstvo in domnevam, da če bi to prenesli na neko drugo ministrstvo, da bi to
                  državo stalo bistveno več, kot jo stane v tem trenutku s temi rešitvami.</p>
               <p>Tu obstoji nek neupravičen strah, češ da, če se odpravi cenzus, da bodo potem vsi,
                  ki se vpišejo v register, tudi postali svobodnjaki. To preprosto ni res, ker gre
                  za to, da pravico do plačila prispevkov dobijo tisti, za katere meni minister
                  oziroma ministrica, da so deficitarni po eni strani in da dosegajo vrhunske
                  rezultate po drugi strani. Cenzus pa vnaša, bom rekel, nekaj, da se bojimo ob
                  odličnosti, ki se jo predvideva, se bojimo uspešnosti. Zato temu nasprotujem. Če
                  bi temu ne bilo tako, če ne bi bilo vprašanja kriterijev, komu se pač te pravice
                  podeljujejo, potem tudi ne bi bilo vprašanja denarja na ministrstvu. Ker,
                  poglejte, ob rešitvi, da je ministrstvo cenzus imelo, se je - sam sem pridobil od
                  pete ure do sedaj podatke od leta 1992 do 2001 - in leta 1992 je bilo, bom
                  zaokrožal, 124 milijonov realiziranih v ta namen, leta 2001 pa 642, se pravi,
                  5,2-krat več. To pomeni, da je nekaj narobe s kriteriji, ker rast ne bi bila tako
                  ekspanzivna, če bi dobivali samo najboljši in samo odlični.</p>
               <p>Zato menim, da velja podpirati odličnost in da velja tiste, ki so pač dobri,
                  loviti tam, kjer vse druge in kjer ti tudi že zdaj plačujejo; se pravi, pri
                  dohodnini in pri davkih oziroma dajatvah na avtorske pogodbe. Hvala lepa.</p>
            </sp>
            <sp xml:id="SDZ3-Redna-19-2002-10-22.sp287">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Bevk.</p>
            </sp>
            <sp xml:id="SDZ3-Redna-19-2002-10-22.sp288">

               <speaker>SAMO BEVK:</speaker>

               <p>Hvala lepa. Seveda bom, spoštovani, podprl ta člen in tudi prihodnji, naslednji,
                  89. člen oziroma amandma k tema dvema členoma.</p>
               <p>Gospod Školč - vendar pri obrazložitvi se ne sme polemizirati, seveda - torej, ne
                  gre samo za koncept te rešitve, ampak gre tudi ali pa predvsem za socialno
                  vprašanje. Namreč, ne zdi se mi smiselno, da bi prav vsem ustvarjalcem, ki imajo
                  status svobodnega umetnika, iz državnega proračuna plačali vse pravice iz tega
                  naslova. Mislim, da je prav, da se tu upošteva ta dohodkovni cenzus, kajti poleg
                  tega tudi državni proračun za kulturo nima dovolj sredstev, da bi lahko pokril vse
                  te pravice, ki bi izhajale iz tega, če bi dohodkovni cenzus črtali.</p>
               <p>Zato bom podprl amandma k 87. členu in prav tako k 89. členu, da se mi ne bo treba
                  ponovno oglašati. Hvala lepa.</p>
            </sp>
            <sp xml:id="SDZ3-Redna-19-2002-10-22.sp289">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? <stage>(Ne.)</stage></p>
               <p>Potem bomo glasovali o predlogu za nov 87.a člen. Glasujemo. Smo sredi glasovanja.
                  68 navzočih, 35 za in 17 proti.</p>
               <p><stage>(Za je glasovalo 35.)</stage> <stage>(Proti 17.)</stage></p>
               <p>Ugotavljam, da je amandma sprejet.</p>
               <p>Smo pri 89. členu in amandmaju k njemu. Vedno pogledam po dvorani: ali bo kdo
                  dvignil roko. Če bom prehitro prešel na glasovanje, me dajte opozoriti. Glasujemo.
                  68 navzočih, 40 za in 16 proti.</p>
               <p><stage>(Za je glasovalo 40.)</stage> <stage>(Proti 16.)</stage></p>
               <p>Ugotavljam, da je amandma dobil potrebno podporo.</p>
               <p>Pri 144. členu imamo dva amandmaja. Najprej bomo glasovali o prvem amandmaju k
                  144. členu. Glasujemo. 68 navzočih, 45 za in 7 proti.</p>
               <p><stage>(Za je glasovalo 45.)</stage> <stage>(Proti 7.)</stage></p>
               <p>Prvi amandma je dobil podporo.</p>
               <p>Glasovali bomo še - drugi je postal brezpredmeten.</p>
               <p>K 150. členu imamo amandma. Glasujemo. 66 navzočih. 40 za in 48 proti.</p>
               <p><stage>(Za je glasovalo 40.)</stage> <stage>(Proti 48.)</stage></p>
               <p>Ugotavljam, da amandma k 150. členu ni dobil podpore.</p>
               <p>Proceduralno. Želite besedo, gospa ministrica? Prosim.</p>
            </sp>
            <sp xml:id="SDZ3-Redna-19-2002-10-22.sp290">

               <speaker>ANDREJA RIHTER:</speaker>

               <p>Hvala lepa za besedo. No podlagi 138. člena poslovnika državnega zbora bi
                  predlagala, da je na podlagi sedmih sprejetih amandmajev veliko manj kot 5
                  procentov amandmajev predlaganih k predlogu zakona.</p>
               <p>Zato tudi predlagam državnemu zboru, da na isti seji opravi tudi tretje branje
                  tovrstnega zakona. Hvala lepa.</p>
            </sp>
            <sp xml:id="SDZ3-Redna-19-2002-10-22.sp291">

               <speaker>PREDSEDNIK BORUT PAHOR:</speaker>

               <p>Torej na podlagi prvega odstavka 138. člena poslovnika naj se na tej seji opravi
                  tretja obravnava predloga zakona. Prešli bomo na odločanje o navedenem predlogu.
                  Sklep ne bo sprejet, če mu bo nasprotovala več kot tretjina navzočih poslank in
                  poslancev. Prosim, obrazložitev, seveda tako kot pri vsakem glasovanju. Kolega
                  Jerovšek, imate besedo.</p>
            </sp>
            <sp xml:id="SDZ3-Redna-19-2002-10-22.sp292">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice, kolegi, spoštovana gospa
                  ministrica.</p>
               <p>V sami razpravi smo ugotovili, da je treba zakon popraviti, da bo zakon, ki bo
                  kulturno dediščino pokrival po celotnem teritoriju Republike Slovenije. Se
                  opravičujem, se opravičujem.</p>
            </sp>
            <sp xml:id="SDZ3-Redna-19-2002-10-22.sp293">

               <speaker>PREDSEDNIK BORUT PAHOR:</speaker>

               <p>Hvala. Opravičilo je sprejeto. Prosim za mir v dvorani. Mislim, da se je motiti
                  človeško. Prosim, ali želi še kdo obrazložiti svoj glas ali lahko preidemo na
                  glasovanje. Še enkrat, da ne bo nesporazumov. Sklep ne bo sprejet, če mu bo
                  nasprotovala več kot tretjina navzočih kolegic in kolegov. Prosim, želite besedo
                  kolega Barovič, za obrazložitev glasu.</p>
            </sp>
            <sp xml:id="SDZ3-Redna-19-2002-10-22.sp294">

               <speaker>BOGDAN BAROVIČ:</speaker>

               <p>Ja. Hvala lepa. Jaz bi rekel spoštovanim kolegicam in kolegom...</p>
            </sp>
            <sp xml:id="SDZ3-Redna-19-2002-10-22.sp295">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-22.sp296">

               <speaker>BOGDAN BAROVIČ:</speaker>

               <p>...samo to. Jaz pričakujem, da bodo vsi podprli predlog ministrice...</p>
            </sp>
            <sp xml:id="SDZ3-Redna-19-2002-10-22.sp297">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Redna-19-2002-10-22.sp298">

               <speaker>BOGDAN BAROVIČ:</speaker>

               <p>...kajti njen predlog je oblikovan popolnoma korektno na osnovi novega poslovnika,
                  ki so ga oblikovali in izsilili, pa seveda tudi samo glasovali - sami veste,
                  kdo.</p>
               <p>In bom zelo začuden, če bodo proti temu predlogu. Hvala.</p>
            </sp>
            <sp xml:id="SDZ3-Redna-19-2002-10-22.sp299">

               <speaker>PREDSEDNIK BORUT PAHOR:</speaker>

               <p>Želi še kdo besedo? <stage>(Nihče.)</stage> Glasujemo. Mir v dvorani. 69 navzočih. 47 za in 16
                  proti.</p>
               <p><stage>(Za je glasovalo 47.)</stage> <stage>(Proti 16.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil ta petek, torej 25.10.
                  Službe zbora bodo pripravile pregled, v katerega bodo vključeni sprejeti amandmaji
                  in členi, h katerim so bili amandmaji sprejeti. Amandmaje k tem členom lahko
                  kvalificirani predlagatelji vložijo do začetka tretje obravnave predloga zakona na
                  seji zbora.</p>
               <p>Potemtakem to točko dnevnega reda prekinjam.</p>
               <p>Prehajamo na <title>9. TOČKO DNEVNEGA REDA, TO JE NADALJEVANJE DRUGE OBRAVNAVE
                     PREDLOGA ZAKONA O SPREMEMBAH IN DOPOLNITVAH ZAKONA O ZAGOTAVLJANJU SREDSTEV ZA NEKATERE
                     NUJNE PROGRAME REPUBLIKE SLOVENIJE V KULTURI.</title> Prešli bomo na odločanje
                  o vloženih amandmajih. Prosim za zbranost pri tem glasovanju. Prosim za zbranost!
                  Poskušal bom upoštevati vse vaše želje za razpravo in pojasnila. Potrpežljivo bomo
                  šli skozi glasovanje. Volja državnega zbora mora biti predvsem pri glasovanju
                  jasna, je pa nekoliko zahtevnejše glasovanje. Kolegica Širca želi besedo,
                  prosim.</p>
            </sp>
            <sp xml:id="SDZ3-Redna-19-2002-10-22.sp300">

               <speaker>MAJDA ŠIRCA:</speaker>

               <p>Hvala lepa. Gospod predsednik, pravilno ste govorili in dejali, da je treba
                  nekoliko zbranosti pri tem glasovanju, kajti materija iz 2. člena, ki jo boste,
                  predpostavljam, sedaj odprli, je povezana, tesno povezana s prilogo na drugi
                  strani iz pregleda amandmajev s 16.10. Zato bi rada vsled nesporazumov, ki so se
                  pravzaprav nekako izkazali že pri obravnavi zakona, vendar obrazložila 2. člen
                  oziroma točke k 2. členu in k temu tudi kot predlagateljica in poslanka svoj
                  glas.</p>
               <p>Poudarila bom, da 1. točka k 2. členu posega v tabelo k prilogi 1 in pomeni, da
                  poslanska skupina uveljavlja predlog za sofinanciranje in za uvrstitev v prilogo k
                  tabeli 1 tudi grad Lantieri, kar bi pomenilo, da se celotni tolarski proračun
                  zviša za 170 milijonov na račun vlaganja države.</p>
               <p>Točka 2 k členu 2 pomeni, da bi se poseglo v tabelo 1 na postavki gradu, in sicer
                  za 188 milijonov na postavki občinskega in polovico državnega proračuna 94 plus 94
                  za grad Lože.</p>
               <p>Točka 3 pa posega v tabelo 1 pod postavko arheologija in pomeni dodatna
                  proračunska sredstva v višini samo sicer za 25 milijonov, za katere pa smo za
                  arheološko najdišče Vače, za katere pa smo v razpravi ugotovili, da so smiselne,
                  da se investirajo v rednem programu.</p>
               <p>Skratka, če povzamem menim, da tako točk 1, 2 in 3 k členu 2, ne velja podpreti in
                  tako bom tudi sama ravnala. Hvala.</p>
            </sp>
            <sp xml:id="SDZ3-Redna-19-2002-10-22.sp301">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Širca. Želi še kdo besedo? Smo pri 2. členu, imamo amandma
                  pod zaporedno številko 1, pod zaporedno številko 2 in zaporedno številko 3. Želi
                  še kdo besedo, sprašujem? Po tem vrstnem redu bomo tudi odločali. Pravim, da je
                  odločanje nekoliko zahtevnejše. Imamo tudi tabele. Važno je da državni zbor pri
                  vsakem glasovanju ve, kakšne bodo konsekvence njegovih odločitev.</p>
               <p>Glasujemo o prvem amandmaju k 2. členu. Prosim, glasujte. 64 navzočih, za 17,
                  proti 41.</p>
               <p><stage>(Za je glasovalo 17.)</stage> <stage>(Proti 41.)</stage></p>
               <p>Ugotavljam, da amandma ni dobil potrebne podpore in s tem tudi ne prvi amandma k
                  tabeli 1. Drži? Hvala lepa.</p>
               <p>Glasujemo o drugem amandmaju k 2. členu. 68 navzočih, 19 za, 40 proti.</p>
               <p><stage>(Za je glasovalo 19.)</stage> <stage>(Proti 40.)</stage></p>
               <p>Ugotavljam, da amandma ni dobil potrebne podpore in s tem tudi ne drugi amandma k
                  prilogi tabela 1.</p>
               <p>Tako, zdaj lahko preidemo na glasovanje o tretjem amandmaju k 2. členu. Glasujemo.
                  67 navzočih, 19 za in 38 proti.</p>
               <p><stage>(Za je glasovalo 19.)</stage> <stage>(Proti 38.)</stage></p>
               <p>Ugotavljam, da amandma ni dobil podpore in s tem tudi ne tretji amandma k prilogi
                  tabela 1 - četrti amandma, tabela 1, in priloga tabela - dinamika državnih
                  sredstev.</p>
               <p>Prosim, kolegica Širca.</p>
            </sp>
            <sp xml:id="SDZ3-Redna-19-2002-10-22.sp302">

               <speaker>MAJDA ŠIRCA:</speaker>

               <p>Tudi tokrat bom obrazložila glas tudi zaradi prepletanja materije.</p>
               <p>Predlog...</p>
            </sp>
            <sp xml:id="SDZ3-Redna-19-2002-10-22.sp303">

               <speaker>PREDSEDNIK BORUT PAHOR:</speaker>

               <p>Samo hipec, kolegica Širca. Zdaj, h kateremu glasovanju obrazlagate svoj glas?
                  Prosim za mir v dvorani.</p>
            </sp>
            <sp xml:id="SDZ3-Redna-19-2002-10-22.sp304">

               <speaker>MAJDA ŠIRCA:</speaker>

               <p>Smo pri tabeli 1, pod točko...</p>
            </sp>
            <sp xml:id="SDZ3-Redna-19-2002-10-22.sp305">

               <speaker>PREDSEDNIK BORUT PAHOR:</speaker>

               <p>Ja, nisem je še dal na glasovanje, zato. Prosim.</p>
               <p>Samo, da zdaj ugotovimo: z neizglasovanjem amandmajev k 2. členu so postali - samo
                  hipec. Torej, k prilogi postajajo brezpredmetni 1, 2, 3, 4 - glasujemo torej o
                  petem amandmaju k prilogi tabela 1. Želite zdaj besedo, kolegica Širca?
                  Prosim.</p>
            </sp>
            <sp xml:id="SDZ3-Redna-19-2002-10-22.sp306">

               <speaker>MAJDA ŠIRCA:</speaker>

               <p>To sem hotela, ja. 5. točka k tabeli 1 je v povezavi - se opravičujem - z zadnjim
                  amandmajem, ki ga imamo na strani 5 k prilogi k tabeli 3. Ker prinaša določeno
                  neravnotežje, pa tudi še eno dodatno nevarnost, ki bi jo lahko marsikdo potem še
                  spodbijal, vsaj glede tabele 3, je podpora takemu amandmaju oziromatemu popravku
                  zelo tvegana. Gre za poseg v dinamiko pri postavki grada Dornava, dvorca Dornava,
                  kjer naj bi se sredstva s strani države povečala za 300 milijonov; se pravi, bi
                  prišlo do 600 plus 300, ne pa 300 plus 300 deleža. Seveda je tak poseg vprašljiv
                  zaradi tega, ker namembnost sama še ni določena, pa tudi še kar precej drugih
                  vprašanj na tem mestu, ki pa jih ne bi odpirali. Zagotovo pa bi se zgodil tudi
                  velik poseg v tiste postavke, ki so zdaj zajete v tabeli 3 in pomenijo zmanjšanje
                  sredstev za gradnjo prizidka Opere v Ljubljani in gradnjo prizidka Drame v
                  Ljubljani, ki bi šle potem po temu predlogu v gradec Dornova.</p>
               <p>V tem smislu bi ta porušitev nekega s kriteriji določenega že načina bil porušen.
                  In v tem smislu tudi ne velja podpreti te dinamike.</p>
            </sp>
            <sp xml:id="SDZ3-Redna-19-2002-10-22.sp307">

               <speaker>PREDSEDNIK BORUT PAHOR:</speaker>

               <p>Kolega Podobnik, koleg Jerovšek.</p>
            </sp>
            <sp xml:id="SDZ3-Redna-19-2002-10-22.sp308">

               <speaker>JANEZ PODOBNIK:</speaker>

               <p>Hvala lepa. Ne vidim nobenih, nobenega tveganja ni, če državni zbor sprejme...</p>
            </sp>
            <sp xml:id="SDZ3-Redna-19-2002-10-22.sp309">

               <speaker>PREDSEDNIK BORUT PAHOR:</speaker>

               <p>Mir.</p>
            </sp>
            <sp xml:id="SDZ3-Redna-19-2002-10-22.sp310">

               <speaker>JANEZ PODOBNIK:</speaker>

               <p>...amandma pod točko 5 in tudi nobenih posebnih neravnovesij se ne bo zgodilo.
                  Zgodilo se bo pač predvsem to, da bi mestna občina Ljubljana pri 3 milijardah,
                  prispevala 5 procentov za Dramo in 5 procentov za Opero. To neravnovesje se pa bo
                  zgodilo. In imamo vso politično možnost, da to podpremo. Glasoval bom za ta
                  amandma.</p>
               <p>In bi predlagal, predsednik, da nimajo nekateri poslanci ekstra status. Tu lahko
                  samo obrazlagamo glas, nič pa nimamo nekega ekstra statusa, nekega eks
                  katedra.</p>
               <p>Nekateri od nas nekako podučujejo, kako naj se glasuje. To ni s poslovnikom.</p>
            </sp>
            <sp xml:id="SDZ3-Redna-19-2002-10-22.sp311">

               <speaker>PREDSEDNIK BORUT PAHOR:</speaker>

               <p>Jaz nimam tega občutka. Vsak od nas ima enako možnost, enako pravico, da pri tej
                  točki obrazloži svoj glas, kako bo glasoval. In če bi ugotovil, da kdo ne
                  razpravlja v skladu s poslovnikom, ga bom opomnil. Kolega Jerovšek želi
                  besedo.</p>
            </sp>
            <sp xml:id="SDZ3-Redna-19-2002-10-22.sp312">

               <speaker>JOŽEF JEROVŠEK:</speaker>

               <p>Hvala lepa. Jaz bom ta amandma podprl, hkrati pa ugotavljam in se pridružujem
                  mnenju gospoda Podobnika, da smo danes, pri sicer nekonsistentnem poslovniku,
                  zašli popolnoma, kajti ugotavljam tudi, da so nekatera državno sekretarska mesta v
                  vladi fiktivna. Da še nekateri bivši državni sekretarji kar opravljajo mesto
                  državnih sekretarjev in obrazlagajo sedaj, ko ni prostor za obrazlage. Prej pa
                  nismo imeli obrazlag, ko je bila razprava.</p>
               <p>In bi res želel, da bi se ta oblast delila na zakonodajno in izvršno oblast, da bi
                  vedeli na pregleden način, o čem razpravljamo, kaj razpravljamo. In dejansko nisem
                  potreben navodil pri obrazložitvi glasu z mesta bivše državne sekretarke. Upam, da
                  je vsaj tako.</p>
               <p>In še enkrat ponavljam, nič se mi ne zdi napačnega pri tem predlogu in ga bom,
                  seveda, podprl.</p>
            </sp>
            <sp xml:id="SDZ3-Redna-19-2002-10-22.sp313">

               <speaker>PREDSEDNIK BORUT PAHOR:</speaker>

               <p>Vsak od nas ima nek stil govorjenja in podajanja. Ta v nobenem primeru ne sme biti
                  žaljiv za nikogar od nas ali kogarkoli drugega, niti ne sme biti govorjen v takem
                  tonu, da bi kdo lahko tako razumel. Prosim, da te različnosti spoštujemo in da smo
                  strpni pri poslušanju argumentov. Kolega Školč je želel besedo.</p>
            </sp>
            <sp xml:id="SDZ3-Redna-19-2002-10-22.sp314">

               <speaker>JOŽEF ŠKOLČ:</speaker>

               <p>Hvala lepa. Temu bom amandmaju nasprotoval predvsem zato, ker so argumenti "za",
                  zelo šibki argumenti - češ, da nekdo, da mestna občina Ljubljana lahko to
                  financira, ker ima dovolj denarja - ne zdržijo v točki, ko govorimo o
                  ustanoviteljskih obveznostih. Ustanoviteljske obveznosti vis-a-vis Drame in Opere
                  so nedvoumne in so obveznosti Republike Slovenije, izvaja jih pa ministrstvo za
                  kulturo.</p>
            </sp>
            <sp xml:id="SDZ3-Redna-19-2002-10-22.sp315">

               <speaker>PREDSEDNIK BORUT PAHOR:</speaker>

               <p>Mir v dvorani! Prosim.</p>
            </sp>
            <sp xml:id="SDZ3-Redna-19-2002-10-22.sp316">

               <speaker>JOŽEF ŠKOLČ:</speaker>

               <p>Zahvaljujem se za to, čeravno ne dvomim, da bo kaj posebej zalegla ta tišina.</p>
               <p>Razlog, češ da ima nekdo denar, pa naj financira, kar ni njegovo, ni dober
                  razlog.</p>
               <p>Drugi razlog, ki govori v prid temu, da ostanejo te postavke nedotaknjene, je, da
                  so ostale tudi vse druge postavke, kjer gre za nacionalno pomembne spomenike,
                  nedotaknjene. Sicer bi bilo treba tudi drugje zahtevati participacijo občin,
                  mogoče v manjšem procentu, lahko pa.</p>
               <p>Tretji razlog je, da gre za zmotno prepričanje, da se tu vodi razprava med mestno
                  občino in ostalimi občinami. Tu se vodi razprava o nacionalnih projektih, kjer je
                  ustanovitelj država, in o drugih, bom rekel, širše pomembnih projektih, kjer so
                  ustanovitelji ali lastniki, občine, in je zaradi tega širšega pomena država
                  pripravljena pomagati pri reševanju te infrastrukture. V tem je problem.</p>
               <p>Podlage v zakonu, da bi obremenili katerokoli občino, ki ni ustanovitelj, ni, in
                  to vedo vsi, ki so o tem govorili, in med njimi so v glavnem tisti, ki so sprožili
                  ustavne spore na to temo in bi jim moralo biti jasno, da so stvari logične tudi v
                  nasprotnosti, ne samo, kot gre za njihovo korist.</p>
            </sp>
            <sp xml:id="SDZ3-Redna-19-2002-10-22.sp317">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo spregovoriti? Prosim, kolega Bevk.</p>
            </sp>
            <sp xml:id="SDZ3-Redna-19-2002-10-22.sp318">

               <speaker>SAMO BEVK:</speaker>

               <p>Hvala lepa, gospod predsednik. Glasoval bom proti temu amandmaju, in sicer iz
                  naslednjih razlogov.</p>
               <p>V tej tabeli je pod točko 3 - gradovi, dvorci in profane palače, 27 spomenikov,
                  med njimi tudi Dornava, ki je po višini sredstev, ki jih ta zakon temu spomeniku
                  namenja, med štirimi, ki so jim namenjena sredstva v višini 300 oziroma 400
                  milijonov. Se pravi, da je med vsemi 27 objekti najvišje ovrednoten.</p>
               <p>S tem zakonom bomo predvsem na področju grajske arhitekture statično in z
                  infrastrukturo usposobili vse te objekte, tako da bo to spodbuda za gospodarski
                  razvoj in tudi za razvoj turizma na tistih področjih, kjer se ti spomeniki
                  obnavljajo, predvsem pa tudi v tem smislu, da bodo ti spomeniki dobili nove
                  lastnike, upravljavce, najemnike in da bodo tudi sami bistveno več sredstev potem,
                  ko bodo ti gradovi zaživeli, investirali v te objekte.</p>
               <p>Tako je tu po predlogu strokovne službe ovrednoteno vlaganje v posamezne spomenike
                  toliko, da statično in z infrastrukturo usposobimo vse te objekte in nič več. In
                  mislim, da je 300 milijonov tolarjev po mnenju strokovne službe za Dornavo dovolj
                  sredstev. Hvala.</p>
            </sp>
            <sp xml:id="SDZ3-Redna-19-2002-10-22.sp319">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp xml:id="SDZ3-Redna-19-2002-10-22.sp320">

               <speaker>FRANC PUKŠIČ:</speaker>

               <p>Hvala lepa, gospod predsednik. Sam bom podprl ta amandma.</p>
               <p>Vedeti moramo, da je dvorec Dornava eden od najimenitnejših kulturnih spomenikov v
                  celi državi, je pa prav, da seveda kolegice poslanke in kolegi poslanci vedo, da v
                  Dornavi ne stojijo križem rok in čakajo, kaj se bo dogodilo, ampak že celo
                  desetletje, celo desetletje civilna družba organizira razne prireditve v takšnih
                  ali drugačnih pogojih, od kulturnih pa - če hočete - tudi do čistilnih akcij. Vse
                  to in še več gre in je šlo v ta grad, v kulturni spomenik nacionalnega pomena; vse
                  to in še več. Tudi skupaj s sredstvi ministrstva za kulturo se je grad Dornava
                  prekril, vendar temu dvorcu je treba dati vsebino, temu dvorcu je treba dati to,
                  kar mu v nacionalnem smislu pravzaprav pripada. Zato bi bilo nesprejemljivo, ali
                  bi bila informacija o nacionalnem interesu tudi na tem področju, na celotnem
                  področju Republike Slovenije, na področju Slovenskih goric in Haloz, poslana
                  drugačna, če bi temu amandmaju nasprotovali. Zato bi prosil in želim, da se ta
                  amandma podpre in s tem vrne en del tistega v ta grad, kar si, ne grad, ampak kar
                  si Republika Slovenija zasluži.</p>
            </sp>
            <sp xml:id="SDZ3-Redna-19-2002-10-22.sp321">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti svoj glas? Ugotavljam, da ne. Državni zbor bo sedaj prešel
                  na glasovanje o 5. amandmaju k prilogi, tabela 1. Če amandma ne bo izglasovan, ne
                  bomo glasovali v nadaljevanju o tabeli 3. Glasujemo. Prosim za mir v dvorani.</p>
               <p>64 navzočih, 20 za, 39 proti.</p>
               <p><stage>(Proti je glasovalo 20.)</stage> <stage>(Za je glasovalo 39.)</stage></p>
               <p>Ugotavljam, da ta amandma ni bil sprejet.</p>
               <p>V tem smislu, kot sem prej napovedal, glasovanje o amandmaju k prilogi tabela 3.
                  je postalo brezpredmetno.</p>
               <p>Glasujemo o šestem amandmaju k prilogi tabela 1. Glasujemo. 58 navzočih, 46 za, 5
                  proti.</p>
               <p><stage>(Za je glasovalo 46.)</stage> <stage>(Proti 5.)</stage></p>
               <p>Ugotavljam, da je šesti amandma k prilogi tabela 1. sprejet.</p>
               <p>Končali smo z glasovanji o amandmajih. Sprejeli smo en redakcijski amandma.
                  Kolegica Širca.</p>
            </sp>
            <sp xml:id="SDZ3-Redna-19-2002-10-22.sp322">

               <speaker>MAJDA ŠIRCA:</speaker>

               <p>Hvala lepa. Gospod predsednik, pravilno ste ugotovili, to je bil redakcijski
                  amandma. Bil je sprejet en amandma, zaradi tega mislim, da so izpolnjene vse
                  možnosti, da se v skladu s 138. členom poslovnika opravi tretja obravnava še v
                  okviru te seje.</p>
            </sp>
            <sp xml:id="SDZ3-Redna-19-2002-10-22.sp323">

               <speaker>PREDSEDNIK BORUT PAHOR:</speaker>

               <p>Da. Ker je bilo v drugi obravnavi sprejetih amandmajev manj kot k desetini členov
                  dopolnjenega predloga zakona, predlagam, da zbor na podlagi prvega odstavka 138.
                  člena poslovnika še na tej seji opravi tretjo obravnavo. Gre za redakcijski
                  amandma, to je poanta. Gre za redakcijski amandma. Kolega Podobnik, prosim.</p>
            </sp>
            <sp xml:id="SDZ3-Redna-19-2002-10-22.sp324">

               <speaker>JANEZ PODOBNIK:</speaker>

               <p>Matematika, matematika! Predsednik, matematika.</p>
            </sp>
            <sp xml:id="SDZ3-Redna-19-2002-10-22.sp325">

               <speaker>PREDSEDNIK BORUT PAHOR:</speaker>

               <p>Gre za redakcijski amandma, to je, pravim, razlog za to odločitev. Prosim, bomo
                  razčistili, samo mirno. Kolega Podobnik.</p>
            </sp>
            <sp xml:id="SDZ3-Redna-19-2002-10-22.sp326">

               <speaker>JANEZ PODOBNIK:</speaker>

               <p>Gospod predsednik, po katerem členu poslovnika je ta možnost?</p>
            </sp>
            <sp xml:id="SDZ3-Redna-19-2002-10-22.sp327">

               <speaker>PREDSEDNIK BORUT PAHOR:</speaker>

               <p>Gre za 138. člen poslovnika. Kolega Jerovšek, vi ste želeli besedo? Prosim, rad bi
                  razčistil, vsako glasovanje mora biti jasno in glasno. Prosim, kolega
                  Jerovšek.</p>
            </sp>
            <sp xml:id="SDZ3-Redna-19-2002-10-22.sp328">

               <speaker>JOŽEF JEROVŠEK:</speaker>

               <p>Ja, ne vem, ali to kaj posebnega pomeni, če vi pravite, da je redakcijski, da se
                  ne dajo vlagati amandmaji, to me zanima. In v vsakem slučaju bi pa prosil to, da
                  bi na ta pomemben zakon, obsežen zakon - očitno moram vložiti, ne vem, 10, 15
                  amandmajev, in v okviru te seje to skoraj ni možno. Jaz sem tukaj aktiven, drugi,
                  ki vas do večera ni, lažje delate to, ampak jaz pa želim sodelovati.</p>
            </sp>
            <sp xml:id="SDZ3-Redna-19-2002-10-22.sp329">

               <speaker>PREDSEDNIK BORUT PAHOR:</speaker>

               <p>Samo za minuto bom prosil za pozornost, za posluh.</p>
               <p>Spričo tega ugovora, ki je bil dan - ga bom upošteval. Končali bomo z drugo
                  obravnavo zakona. Bilo je več kot desetina, vi ste rekli, da ne gre samo za
                  redakcijski amandma - to pripombo bom upošteval in zaključil drugo branje.</p>
               <p>Prav. Hvala lepa. S tem zaključujem današnje delo. Jutri bomo nadaljevali ob 10.00
                     uri. <stage>(SEJA JE BILA PREKINJENA 22. OKTOBRA 2002 OB 21.12 URI.)</stage>
               </p>
            </sp>
         </div>
      </body>
   </text>
</TEI>
