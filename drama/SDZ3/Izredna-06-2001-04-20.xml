<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-06-2001-04-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|ECB231CBDBA0F232C1256A4600374C70</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=ECB231CBDBA0F232C1256A4600374C70</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-06-2001-04-20.DZ" n="06">
               <name>Izredna</name>
               <date when="2001-04-20"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-06-2001-04-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">6. izredna seja</stage>
            <stage type="date">(20. april 2001)</stage>
            <stage type="chairman">Sejo sta vodila Borut Pahor, predsednik državnega zbora in Irma Pavlinič Krebs,
            podpredsednica državnega zbora.</stage>
            <stage type="time">Seja se je pričela ob 10.00 uri.</stage>


            <sp xml:id="SDZ3-Izredna-06-2001-04-20.sp1">

               <speaker>PREDSEDNIK BORUT PAHOR:</speaker>

               <p>Parlament je suveren, edino čas je njegov gospodar in je prav, da ga spoštujemo.
               Prosim poslanke in poslance, da vložijo kartice v glasovalne naprave, tako da bomo
               ugotovili navzočnost. Spoštovane kolegice poslanke, spoštovani kolegi poslanci, gospe
               in gospodje! Dober dan. Pričenjam 6. izredno sejo Državnega zbora Republike
               Slovenije, ki sem jo sklical na podlagi prvega odstavka 51. člena in prvega odstavka
               54. člena Poslovnika državnega zbora. Obveščen sem, da so zadržani in se zato
               današnje seje ne morejo udeležiti našenaslednje kolegice in kolegi: Anton Delak,
               Franc Sušnik, Ana Marija Tisovic, Jelko Kacin, Franc Cukjati, Franc Pukšič, dr. Miha
               Brejc od 10.30 ure dalje, Jožef Špindler za pričetek seje, Roberto Battelli in Maria
               Pozsonec. Prosim, da ugotovimo navzočnost v dvorani! V dvorani je navzočih 48 poslank
               in poslancev. Državni zbor Republike Slovenije je sklepčen in lahko odloča. Na to
               sejo sem vabil predsednika vlade in ministre oziroma druge predstavnike Vlade
               Republike Slovenije in tudi njih med nami prav lepo pozdravljam. Vsem skupaj želim,
               da bi dobro in uspešno opravili zastavljene naloge na tej seji. Najprej bomo prešli
               na določitev dnevnega reda 6. izredne seje. Predlog dnevnega reda ste dobili s
               sklicem, dne 10. aprila letos. O predlogu dnevnega reda bomo odločali v skladu z
               drugim odstavkom 64. člena Poslovnika državnega zbora. Najprej bomo prešli na
               predloge za umik zadev z dnevnega reda. Gospod Pucko, predsednik odbora za finance,
               imate besedo. Sicer pa prosim za mir v dvorani.</p>
            </sp>
            <sp xml:id="SDZ3-Izredna-06-2001-04-20.sp2">

               <speaker>CIRIL PUCKO:</speaker>

               <p>Hvala lepa, gospod predsednik...</p>
            </sp>
            <sp xml:id="SDZ3-Izredna-06-2001-04-20.sp3">

               <speaker>PREDSEDNIK BORUT PAHOR:</speaker>

               <p>Samo hipec, gospod predsednik. Mislim, da se nam še pridružujejo predstavniki vlade.
               Državni zbor bo zelo hvaležen, če se bomo vsi držali ure. Gospod predsednik, imate
               besedo.</p>
            </sp>
            <sp xml:id="SDZ3-Izredna-06-2001-04-20.sp4">

               <speaker>CIRIL PUCKO:</speaker>

               <p>Hvala lepa, gospod predsednik. Predstavniki vlade, kolegice in kolegi! Matično
               delovno telo je obravnavalo predlog zakona o spremembah in dopolnitvah zakona o
               javnih skladih ter glede na pripombe sekretariata in mnenje večine razpravljavcev
               predlaga državnemu zboru umik te točke z dnevnega reda. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Želijo predstavniki poslanskih skupin besedo? Želi besedo predstavnik
               vlade? Prosim, gospod minister mag. Rop.</p>
            </sp>
            <sp xml:id="SDZ3-Izredna-06-2001-04-20.sp6">

               <speaker>MAG. ANTON ROP:</speaker>

               <p>Spoštovani gospod predsednik, spoštovani poslanci! Vlada se strinja s tem predlogom
               in bo tekom dneva poskušala zadevo urediti v ZIPRO-ju, v tistem delu, ki se nanaša na
               izvajanje proračuna. Tako da soglašamo s tem predlogom.</p>
            </sp>
            <sp xml:id="SDZ3-Izredna-06-2001-04-20.sp7">

               <speaker>PREDSEDNIK BORUT PAHOR:</speaker>

               <p>Hvala lepa.</p>
               <p>Prehajamo na odločanje o predlogu za umik te točke z dnevnega reda.</p>
               <p>Predlog dajem na glasovanje. Glasujemo. Navzočih je 59 poslank in poslancev. Tako je
               odločilo 53 izmed njih, dva sta temu predlogu nasprotovala.</p>
               <p>(Za je glasovalo 53.) (Proti 2.)</p>
               <p>Ugotavljam, da je predlog za umik sprejet.</p>
               <p>Prehajamo na predloge za širitev dnevnega reda.</p>
               <p>Kot sem že napovedal v sklicu seje, predlagam zboru, da dnevni red izredne seje
               razširi z obravnavo predloga zakona o spremembi in dopolnitvi zakona o trošarinah, ki
               je pred državnim zborom v tretji obravnavi. Gre za zakon, ki je povezan z obravnavo
               državnega proračuna za leto 2001. Po dogovoru na kolegiju predsednika državnega zbora
               je treba ta zakon obravnavati še pred državnim proračunom.</p>
               <p>Želi besedo poročevalec ali predsednik pristojnega delovnega telesa? (Ne želi.) Želi
               besedo predstavnik sekretariata? (Ne želi.) Kolega Rokavec? (Ne.) Želijo besedo
               predstavniki poslanskih skupin ali vlade? (Ne.)</p>
               <p>Prehajamo na odločanje o predlogu za razširitev dnevnega reda. Glasujemo. V dvorani
               je navzočih 62 poslank in poslancev. Za predlog je glasovalo 51 izmed njih, eden mu
               je nasprotoval.</p>
               <p>(Za je glasovalo 51.) (Proti eden.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni
               predlog zakona obravnaval kot 1A točko dnevnega reda.</p>
               <p>Želi v zvezi z razširitvami še kdo besedo? (Ne želi.)</p>
               <p>Prehajamo na odločanje državnega zbora o predlogih za sprejem zakonov po hitrem
               postopku.</p>
               <p>Predlog zakona je umaknjen, zato lahko odločamo o predlogu zakona o izvrševanju
               proračuna Republike Slovenije za leto 2001. Vlada predlaga, da ga državni zbor
               sprejme po hitrem postopku. Želi predstavnik vlade v zvezi s tem besedo? (Ne želi.)
               Želi besedo predsednik pristojnega odbora? (Ne želi.) Želi besedo predstavnik
               sekretariata? (Prav tako ne.) Želijo besedo predstavniki poslanskih skupin? Za to ni
               interesa.</p>
               <p>Prehajamo na odločanje o predlogu, da se navedeni zakon sprejme po hitrem postopku.
               Glasujemo. V dvorani je navzočih 63 poslank in poslancev. Za je glasovalo 42 izmed
               njih, proti pa 2.</p>
               <p>(Za je glasovalo 42.) (Proti 2.)</p>
               <p>Ugotavljam, da je predlog sprejet.</p>
               <p>Tako lahko glasujemo o predlogu dnevnega reda v celoti. Predlagam za današnjo sejo
               dnevni red, ki ste ga prejeli s sklicem ter s sprejetimi spremembami in dopolnitvami.
               O predlogu glasujemo. Navzočih je 64 poslank in poslancev. Za je glasovalo 47 izmed
               njih, 1 je temu nasprotoval.</p>
               <p>(Za je glasovalo 47.) (Proti 1.)</p>
               <p>Gospe in gospodje! Ugotavljam, da je dnevni red 6. izredne seje sprejet.</p>
               <p>Na kolegiju smo se posvetovali o času zasedanja. Zmenili smo se, da bo danes državni
               zbor zasedal do 18. ure. Če bomo ugotovili, da obstojijo možnosti, glede na potek
               razprave, da danes državni zbor delo tudi zaključi, bomo poskušali to tudi opravili.
               Če bomo ob 18. uri ocenili, da je ostalo še veliko vprašanj ali odgovorov, pa bomo
               sejo nadaljevali jutri. O tem se bomo, kot rečeno, posvetovali ob 18. uri.</p>
               <p>Tako prehajamo na <title>1. TOČKO DNEVNEGA REDA - NA 1.a TOČKO.</title> Prosim, kolega
               Andrelič.</p>
            </sp>
            <sp xml:id="SDZ3-Izredna-06-2001-04-20.sp8">

               <speaker>ANTON ANDERLIČ:</speaker>

               <p>Ja, na tak način, kot je bilo sedaj to povedano, je res težko delati. Niste povedali,
               kdaj bo odmor, da ljudje vedo planirati, niste povedali, do kdaj bomo zares delali.
               Jaz predlagam, da proceduralno se odločimo, ker očitno v koordinaciji med kolegijem,
               kjer je bilo kolikor toliko sigurno dogovorjeno, in poslanci ni bilo opravljeno
               tisto, kar bi bilo treba narediti, torej obvestiti, kako bo potekala ta seja
               državnega zbora.</p>
               <p>Predlagam, da se zbor odloči o tem, kdaj bo delal in kdaj bo predvidoma končal to
               sejo. Če tega proceduralnega predloga vi ne boste dali - kajti to, da čakamo, pa
               kakor bo, pa bomo potem videli, pa na silo podaljševali ali pa karkoli - mi, vsaj
               meni osebno ni všeč. Zato je moj proceduralni predlog, da danes dokončamo vsaj 2.
               točko oziroma sedaj je to 1. točka dnevnega reda te seje, o drugi se bomo pa
               pogovorili kasneje. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp9">

               <speaker>PREDSEDNIK BORUT PAHOR:</speaker>

               <p>Torej na kolegiju smo se dogovorili, da bo državni zbor začel z delom ob 10. uri in
               da bo delal do 18. ure. Vsaj tako je bilo rečeno, potem pa bomo ocenili, ali sejo
               lahko končamo danes ali jo bomo nadaljevali jutri. Odmor je v tem primeru
               tradicionalen, med 13. in 14.30 uro. Če kolega Anderlič predlaga, da se državni zbor
               že sedaj izjasni o tem, da bomo končali glavno točko dnevnega reda, potem bo državni
               zbor o tem odločal. To je točka o proračunu. Kolega Anderlič, imate besedo.</p>
            </sp>
            <sp xml:id="SDZ3-Izredna-06-2001-04-20.sp10">

               <speaker>ANTON ANDERLIČ:</speaker>

               <p>Jaz nisem govoril o čem, ampak sem predlagal, da se tako odloči državni zbor. Moj
               predlog je tak. Predlagam pa, da skrajšamo odmor iz ene ure in pol na eno uro.</p>
            </sp>
            <sp xml:id="SDZ3-Izredna-06-2001-04-20.sp11">

               <speaker>PREDSEDNIK BORUT PAHOR:</speaker>

               <p>Hvala. Oba predloga dajem na glasovanje. Torej, da danes državni zbor zaključi to
               točko dnevnega reda, ki je glavna na tej seji, da skrajšamo sicer tradicionalno uro
               in pol za kosilo, na uro. Tak predlog dajem na glasovanje. Glasujemo. Navzočih je 65
               poslank in poslancev. Predlog, da danes končamo, je podprlo 40 poslank in poslancev,
               18 pa mu je nasprotovalo.</p>
               <p>(Za je glasovalo 40.) (Proti 18.)</p>
               <p>Je še kakšen predlog, ki zadeva potek seje? Če ne, potem lahko nadaljujemo z
               delom.</p>
               <p>Prehajamo na <title>1A TOČKO DNEVNEGA REDA - TRETJA OBRAVNAVA PREDLOGA ZAKONA O
                  SPREMEMBI IN DOPOLNITVI ZAKONA O TROŠARINAH.</title>
               </p>
               <p>Predlog zakona je v obravnavo zboru predložil poslanec Franci Rokavec. Želi
               predlagatelj besedo? Prosim.</p>
            </sp>
            <sp xml:id="SDZ3-Izredna-06-2001-04-20.sp12">

               <speaker>FRANCI ROKAVEC:</speaker>

               <p>Gospod predsednik, spoštovane poslanke in poslanci, predstavniki vlade! Lep pozdrav!
               Predlog zakona za tretjo obravnavo sem pripravil v skladu z upoštevanjem sprejetih
               amandmajev v drugi obravnavi, kakor tudi v skladu s sprejetim sklepom državnega
               zbora, v skladu s 194. členom poslovnika.</p>
               <p>Predlog zakona vsebuje rešitve pri malih proizvajalcih žganja, ker na nek način
               poenostavlja postopek, in tudi rešitve trošarin pri plačevanju trošarine cigaret in
               cigaretnih izdelkov. Kjer so bili v predlog zakona s sprejetjem amandmaja v drugi
               obravnavi dodani novi členi, se številčenje teh členov razlikuje od številčenja
               predlogov zakonskega besedila v drugi obravnavi. Zaradi preglednosti besedila in
               lažje primerjave obeh besedil predlog ohranja številčenje členov predhodnega
               zakonskega besedila v oklepajih. S tem je tudi zagotovljena večja preglednost samega
               besedila zakona.</p>
               <p>Predlagam, da državni zbor po razpravi sprejme predlog zakona skupaj s sprejetimi
               amandmaji odbora. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp13">

               <speaker>PREDSEDNIK BORUT PAHOR:</speaker>

               <p>Hvala lepa, gospod kolega Rokavec. Predlog zakona je obravnaval odbor za finance in
               monetarno politiko kot matično delovno telo. Želi predsednik besedo? Želi. Kolega
               Pucko, predsednik odbora za finance in monetarno politiko. Imate besedo.</p>
            </sp>
            <sp xml:id="SDZ3-Izredna-06-2001-04-20.sp14">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani! Odbor je obravnaval navedeni predlog
               zakona ter sprejel štiri svoje amandmaje, k 15., 16., 23. in 26. členu. Gre za dva
               amandmaja redakcijske narave in dva, ki jasneje določata določeno besedilo zakona. Ni
               podprl amandmaja, ki ga je vložila poslanska skupina Socialdemokratske stranke
               Slovenije k 18. členu. Ni pa razpravljal in odločal o amandmaju poslanske skupine
               Nove Slovenije, k 17. členu, ki je bil vložen po tem, ko je odbor to točko že
               končal.</p>
               <p>Zboru predlagam, da podpre amandmaje odbora. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp15">

               <speaker>PREDSEDNIK BORUT PAHOR:</speaker>

               <p>Hvala lepa, kolega Pucko. Želi besedo predstavnik sekretariata? (Ne želi.) Želi
               besedo predstavnik vlade? Minister za finance, mag. Rop.</p>
            </sp>
            <sp xml:id="SDZ3-Izredna-06-2001-04-20.sp16">

               <speaker>MAG. ANTON ROP:</speaker>

               <p>Spoštovani gospod predsednik, spoštovane poslanke in poslanci! Predlog zakona o
               spremembah in dopolnitvah zakona o trošarinah za tretjo obravnavo je pripravljen v
               skladu s sklepi državnega zbora.</p>
               <p>Vlada prav tako podpira amandmaje, ki jih je odbor za finance in monetarno politiko
               oblikoval na svoji seji dne 18. aprila.</p>
               <p>Hkrati pa vlada ne more podpreti amandmaja, ki ga je k 18. členu predloga zakona
               vložila poslanska skupina SDS in se nanaša na uveljavljanje oprostitve trošarine za
               mineralna olja za pogon motornih vozil v javnem cestnem prometu. Treba je povedati,
               da smo za celovito reševanje problematike avtobusnih prevoznikov na seji dne 12.
               aprila 2001 na vladi ustanovili posebno medresorsko delovno skupino in ta bo v
               najkrajšem možnem času pripravila celovite predloge za reševanje problemov
               prevoznikov. Ocenjujemo, da bi sprejem takšnega amandmaja prejudiciral delo omenjene
               delovne skupine in onemogočil reševanje problematike tam, kjer bi se po mnenju vlade
               morala reševati, in to je v zakonu o prevozih v cestnem prometu. In, kar je izjemno
               pomembno, sprejem takšnega amandmaja bi pomenil kršitev obveznosti, ki jih je
               Slovenija prevzela ob pogajanjih z Evropsko unijo, ker je v nasprotju z direktivami
               Evropske unije.</p>
               <p>Iz navedenih razlogov tudi predlagamo, da se tega amandmaja ne sprejme, da pa se
               podpre zakon in se ga sprejme. Hvala.</p>
            </sp>
            <sp xml:id="SDZ3-Izredna-06-2001-04-20.sp17">

               <speaker>PREDSEDNIK BORUT PAHOR:</speaker>

               <p>Hvala lepa. Želijo besedo predstavniki poslanskih skupin? Dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp18">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane kolegice in kolegi! Nova Slovenija bo
               podprla te spremembe v zakonu o trošarinah. Radi bi pa opozorili na amandma, ki ga je
               naša poslanska skupina vložila, ki ga sicer zdaj v tej celotni stiski dela in
               obremenitev državnega zbora matično delovno telo še ni obravnavalo. Gre za amandma na
               besedilo novega 2. člena, kjer predlagamo, da se spremeni tako, da se uresničuje
               povišanje trošarin na cigarete in druge tobačne proizvode veliko hitreje, kot pa je
               vlada sama predlagala.</p>
               <p>S takšnim načinom usklajevanja trošarin bodo doseženi pozitivni učinki na
               javnofinančnem in zdravstvenem področju. Splošno znano dejstvo je tudi, da višje cene
               cigaret preventivno vplivajo predvsem na mladostnike, da ne začnejo s to razvado, ki
               zelo hitro postane tudi odvisnost. Glede odvisnosti bi pa lahko sam marsikaj povedal,
               ker se tudi sam borim s tem problemom. Zaradi predlaganega amandmaja se bo zbralo
               bistveno več proračunskih sredstev iz naslova trošarin in posredno tudi davka na
               dodano vrednost. Predlagamo, da se zadevna sredstva namenijo za preventivno dejavnost
               zdravljenja posledic kajenja in izgradnjo pediatrične klinike. Popolnoma nerazumljivo
               pa je, zakaj se je vlada po prvotnem predlogu zakona o trošarinah odločila za tako
               počasno zvišanje trošarin. Saj ima to ogromno negativnih družbenih posledic in niti
               ene pozitivne posledice za širši javni interes. To je sedaj ugotovila tudi vlada in
               vložila svoj amandma za zvišanje trošarin na cigarete, vendar njen predlog prepočasi
               uresničuje zastavljene cilje. Zato prosimo kolege in kolegice, da podprejo ta amandma
               k 2. členu. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp19">

               <speaker>PREDSEDNIK BORUT PAHOR:</speaker>

               <p>Preden bom dal besedo pristojnemu ministru, sprašujem, ali želijo o zakonskem
               predlogu v celoti razpravljati tudi poslanke in poslanci? (Ne želijo.) Gospod
               minister, imate besedo.</p>
            </sp>
            <sp xml:id="SDZ3-Izredna-06-2001-04-20.sp20">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Navidezno je predlog dr. Bajuka Nove
               Slovenije sicer zelo sprejemljiv iz vsebinskih razlogov. Vendar se ob takšnem
               amandmaju postavlja vprašanje, kakšne spremembe bi to povzročilo na trgu in pa seveda
               tudi v tem smislu, kakšne bi bile posledice pri prihodkih proračuna. Namreč, mi
               menimo, da so tovrstne spremembe prehitre, da vplivajo na rast cen, da seveda bi tudi
               povzročile določeno nestabilnost v tobačni industriji in pa tudi zmanjšali
               konkurenčno prednost slovenskega trga v primerjavi z ostalimi. Kot primer bi rad
               navedel primer Poljske, kjer so se poslužili takšnega ukrepa. In sicer so povečali v
               letih 1998 do 2001 tovrstne trošarine s 17,1 na 27. To pomeni, da so relativno hitro
               dvigovali trošarinsko stopnjo in se jim je v tem obdobju trg zmanjšal, skratka
               prodaja se je zmanjšala iz 90 na 68 milijard. Tako so prihodki države bistveno
               padali, in sicer iz 7,9 na 6,4 milijarde zlotov. To seveda pomeni, da bomo pač
               zavestno v tem primeru se odpovedali delom trošarin in pa prihodkov. Tisto, kar mi
               seveda nameravamo, je, in kar je predlog in intenca tega predloga, je, da dvigujemo
               trošarine postopoma, da postopoma prilagajamo trg in da ob tem seveda bistveno ne
               izgubljamo prihodkov. To je, bi rekel, edini temeljni problem v tem primeru. Zato
               seveda menimo, da tovrstni amandma pomeni vendarle prehitro dvigovanje trošarin in da
               bi pomenilo izpad prihodkov proračuna. ...</p>
            </sp>
            <sp xml:id="SDZ3-Izredna-06-2001-04-20.sp21">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Želi še kdo besedo? Da, dr. Bajuk. Imate besedo.</p>
            </sp>
            <sp xml:id="SDZ3-Izredna-06-2001-04-20.sp22">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Rad bi samo temu dodal, da po naših računih to, kar je
               vlada predlagala sedaj, bi to prineslo cca. 4 milijarde tolarjev v prihodnjih petih
               letih. S tem amandmajem, ki ga pa mi predlagamo, ki pa resnično uveljavi celotno
               uravnovešenje naših trošarin na isti način kot pa vlada predlaga, ampak sicer
               hitreje, bi pa to še pomenilo za celotno blagajno dodatnih 4 milijard.</p>
               <p>Kar se pa tiče argumenta glede naše konkurenčnosti, bi pa samo k temu dodal, da ravno
               trošarine v sosednjih državah in drugod po svetu so veliko višje, kot pa naše, in da
               bo konkurenčnost še vedno zagotovljena, tudi čez naše spoštovane kolegice in kolegi
               sprejmejo ta amandma. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp23">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? Minister, prosim.</p>
            </sp>
            <sp xml:id="SDZ3-Izredna-06-2001-04-20.sp24">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Če bomo dvignili trošarine, bomo na nivoju
               57% in bomo popolnoma primerljivi. To pomeni, da ne bomo imeli več nižje trošarine in
               ne bomo konkurenčni. To je popolnoma jasno.</p>
               <p>Morda sem prej pozabil povedati tudi ta podatek, da je v tistem momentu, ko se je
               naglo dvignila trošarina na Poljskem, se je zelo razvil črni trg s cigaretami in je
               ocena, da je dosegel preko 12 milijard zavojčkov cigaret, kar je seveda izjemno. To
               je dodatna nevarnost, če pride do prehitrega preskoka, da se razvije črni trg in pa
               špekulacije. Samo opozarjam.</p>
            </sp>
            <sp xml:id="SDZ3-Izredna-06-2001-04-20.sp25">

               <speaker>PREDSEDNIK BORUT PAHOR:</speaker>

               <p>Dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp26">

               <speaker>DR. ANDREJ BAJUK:</speaker>

               <p>Hvala lepa. Samo še en dodatek za presojo spoštovanih kolegic in kolegov! Da vladni
               amandma, ki dejansko spreminja to, kar je še danes nerazumljivo, zakaj smo se
               obvezali za tako nizke trošarine na Slovenskem, bi to naredil v osmih stopnjah, in
               sicer v petih letih, mi pa predlagamo, da se to naredi v štirih stopnjah, in sicer je
               končni nivo ravno tak, kot ga bo vlada predlaga. Skoraj tri leta je pa zadostni, da
               se tudi naša industrija, tobačna industrija k temu pripravi. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp27">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? (Nihče.) Potem to razpravo tudi zaključujem.</p>
               <p>Prehajamo na odločanje o amandmajih k predlogu zakona o spremembi in dopolnitvi
               zakona o trošarinah v tretji obravnavi. Pregled amandmajev imate pred seboj na klopi
               in predlagam, da se odločamo o njih.</p>
               <p>Najprej dajem v obravnavo in odločanje amandma k 15. členu. Želi kdo besedo? (Nihče.)
               Zaključujem to razpravo. Amandma k 15. členu, ki ga predlaga odbor za finance in
               monetarno politiko, dajem na glasovanje. Glasujemo. Prosim za mir v dvorani! Odločamo
               o amandmajih. Navzočih je 66 poslank in poslancev. Za amandma je glasovalo 33 izmed
               njih, nihče mu ni nasprotoval.</p>
               <p>(Za je glasovalo 33.) (Proti nihče.)</p>
               <p>Tako je sprejet.</p>
               <p>Odpiram razpravo o amandmaju k 16. členu. Želi kdo besedo? (Nihče.) Zaključujem
               razpravo in dajem amandma k 16. členu na glasovanje. Glasujemo. Navzočih je 66
               poslank in poslancev. Za amandma k 16. členu jih je glasovalo 44, eden mu je
               nasprotoval.</p>
               <p>(Za je glasovalo 44.) (Proti 1.)</p>
               <p>Ugotavljam, da je amandma sprejet.</p>
               <p>Imamo amandma k 17. členu. Odpiram razpravo o njem. Želi kdo besedo? (Nihče.)
               Zaključujem razpravo in glasujemo o amandmaju k 17. členu. Glasujemo. Navzočih je 67
               poslank in poslancev. 15 jih je glasovalo za, 35 proti.</p>
               <p>(Za je glasovalo 15.) (Proti 35.)</p>
               <p>Ugotavljam, da amandma ni sprejet.</p>
               <p>Imamo predlog amandmaja k 18. členu. O njem odpiram razpravo. Želi kdo besedo?
               (Nihče.) Razpravo zaključujem in prehajamo na odločanje o amandmaju k 18. členu.
               Glasujemo. Navzočih je 67 poslank in poslancev. Za amandma jih je glasovalo 15, 33 pa
               jih je bilo proti.</p>
               <p>(Za je glasovalo 15.) (Proti 33.)</p>
               <p>Ugotavljam, da amandma ni podprt.</p>
               <p>Imamo vložen tudi amandma k 26. členu. Želi kdo besedo o njem? (Ne želi.) Zaključujem
               razpravo in... Prosim? (Glas iz ozadja.) Imamo še 23. člen. Se opravičujem. 23. člen.
               Želi kdo o njem besedo? (Ne.) Zaključujem razpravo in dajem amandma k 23. členu na
               glasovanje. Glasujemo. Navzočih je 67 poslank in poslancev. Za amandma jih je
               glasovalo 42, eden mu je nasprotoval.</p>
               <p>(Za je glasovalo 42.) (Proti 1.)</p>
               <p>Ugotavljam, da je amandma odbora za finance sprejet.</p>
               <p>Sedaj res k 26. členu in amandmaju k njemu. Želi kdo besedo? (Nihče.) O amandmaju k
               26. členu bomo odločali z glasovanjem. Glasujemo. Navzočih je 66 poslank in
               poslancev.39 jih je bilo za, nihče proti.</p>
               <p>(Za je glasovalo 39.) (Proti nihče.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih. Na podlagi tretjega odstavka 198. člena
               poslovnika sprašujem Sekretariat za zakonodajo in pravne zadeve, če je zaradi
               sprejetih amandmajev porušena medsebojna skladnost? (Ni.) Ker ni, prehajamo na
               glasovanje o zakonu v celoti. Glasujemo. Navzočih je 66 poslank in poslancev. Za jih
               je glasovalo 44, nihče temu ni nasprotoval.</p>
               <p>(Za je glasovalo 44.) (Proti nihče.)</p>
               <p>Ugotavljam, da je predlagani zakon v celoti sprejet.</p>
               <p>Kolegice in kolegi, prehajamo na <title>2. TOČKO DNEVNEGA REDA - OBRAVNAVA DOPOLNJENEGA
                  PREDLOGA PRORAČUNA REPUBLIKE SLOVENIJE ZA LETO 2001.</title>
               </p>
               <p>Dopolnjeni predlog proračuna je v obravnavo zboru predložila vlada Republike
               Slovenije. Želi minister besedo? Imate uvodno besedo k dopolnjenemu predlogu
               proračuna. Izvolite!</p>
            </sp>
            <sp xml:id="SDZ3-Izredna-06-2001-04-20.sp28">

               <speaker>MAG. ANTON ROP:</speaker>

               <p>Spoštovane poslanke in spoštovani poslanci ter gospod predsednik! Pripravili smo
               dopolnjeni predlog proračuna na osnovi številnih diskusij v okviru matičnega odbora,
               v okviru posameznih odborov in tudi siceršnje diskusije znotraj vlade, ki se je
               vršila v zvezi s predlogom proračuna.</p>
               <p>Pri tem smo poskušali upoštevati čim več vaših pripomb in tudi sicer pripomb, ki jih
               je naslavljala na predlog proračuna tako strokovna kot tudi politična javnost. Pri
               tem smo tudi upoštevali, da v času priprave dopolnitve proračuna ni prišlo do
               bistvenih odstopanj glede ocen gospodarskih gibanj, in to je seveda pomembno vplivalo
               na našo oceno glede možnosti dopolnitve proračuna. Pomemben razlog za predlaganje
               nekaterih sprememb pa so tudi podatki iz zaključnih računov pravnih oseb, ki do
               določene mere spreminjajo nekatere predpostavke pri oceni proračunskih prihodkov. Te
               ocene smo dobili v vmesnem času in so izšle štirinajst dni nazaj.</p>
               <p>Glede na to, da je bil predlog proračuna pripravljen že v letošnjem letu, tudi ni
               večjih odstopanj med oceno realizacije proračuna za leto 2000 in predhodno
               realizacijo proračuna, ki bi pomembneje vplivali na dopolnjeni proračun. Tako so
               realizirani prihodki proračuna za leto 2001 bili 991,6 milijarde, pri predlogu
               proračuna smo upoštevali 990,4 milijarde. Realizirani odhodki proračuna za leto 2000
               so bili 1.029,7 milijarde tolarjev, medtem ko je ocena realizacije v predlogu
               proračuna bila 1.027,8 milijarde. Znesek prenešenih obveznosti, kar je bila čestokrat
               diskusija iz preteklega leta, se ob koncu proračunskega leta ni spremenil in tako še
               vedno znaša 22,8 milijarde, karpomeni 0,48% bruto domačega proizvoda.</p>
               <p>Vlada je pri predlogu dopolnjenega proračuna in opredelitvi do vloženih amandmajev
               izhajala predvsem iz nekaterih pomembnih ciljev, in sicer: da mora proračunski in
               javnofinančni primanjkljaj ostati nespremenjen; da je treba ohraniti čim večjo
               doslednost pri spoštovanju temeljnih proračunskih načel, ki izhajajo iz zakona o
               javnih financah; da se spoštujejo tudi nekatera priporočila računskega sodišča, ki
               izhajajo iz predhodnega poročila o zaključnem računu za leto 1999, kar je pomembno
               zlasti zaradi obrutenja nekaterih izdatkov in prihodkov; da se v proračun vključi
               prihodke in odhodke, ki so posledica dogodkov v zadnjih dveh mesecih; in da ob danih
               omejitvah v kar največji meri sledimo zahtevam po spremembah proračuna na tistih
               namenih, ki so bila v proračunski razpravi delovnih teles državnega zbora najbolj
               izpostavljena in izkazana kot problematična. Dopolnitve proračuna vključujejo seveda
               zato tako spremembe odhodkov in prihodkov. Spremembe na prihodkovni strani so glede
               na predvidene prihodke 10,6 milijard tolarjev. Povečanje prihodkov v največji meri iz
               tako imenovanega obrutanja nekaterih postavk, kot tudi iz predhodnih podatkov
               zaključnih računov za leto 2000. Po poročilu agencije za plačilni promet se je
               čistidobiček gospodarskih družb povečal v letu 2000 za 17% glede na leto 1999, tako
               da lahko iz tega naslova pričakujemo večje poračune davka od dobička po zaključnih
               računih za leto 2000 in tudi nekoliko večje akontacije tega davka v letu 2001. Skupni
               učinek iz tega naslova je ocenjen na 2,6 milijard dodatnih prihodkov. Prav tako
               izhaja povečanje pričakovanih odhodkov iz naslova udeležbe na dobičku javnih
               podjetij, gospodarskih družb in bank iz predhodnih podatkov zaključnih računov za
               2000, ki so prav tako nekaj boljši kot tisti, ki smo jih ocenjevali. Rezultati za
               leto 2000 kažejo, da iz naslova udeležbe države na dobičku lahko pričakujemo dodatno
               535 milijonov tolarjev prihodkov in iz naslova udeležbe na dobičku bank, ki so v
               pretežni lasti države, približno400 milijonov. Poleg tega pa je Svet Banke Slovenije
               sprejel sklep, da se iz naslova presežkov prihodkov Banke Slovenije po zaključnem
               računu za leto 2000 v državni proračun vplača 3,3 milijarde slovenskih tolarjev, kar
               pomeni za 1,3 milijarde več prihodkov, kot smo sprva računali.</p>
               <p>S 1. marcem 2001 je bila na novo uvedena trošarina na zemeljski plin kar pomeni
               dodatnih 720 milijonov slovenskih tolarjev. Povečanje predvidenih prihodkov iz
               naslova drugih, nedavčnih prihodkov, izhaja iz odločitve, ki je predvidena v predlogu
               ZIPRA , da se med prihodke in odhodke proračuna zajame tudi provizija Agencije za
               plačilni promet za opravljanje plačilnega prometa za državni proračun, ki do sedaj ni
               bila izkazana v predlogu proračuna in tudi nikoli do sedaj. Vključitev te provizije
               Agencije za plačilni promet znaša 3,4 milijarde slovenskih tolarjev. Vendar je to
               proračunsko nevtralna operacija. Se povečajo prihodki in odhodki.</p>
               <p>Tako kot na prihodkovni strani se seveda zato izdatki povečajo za 10,6 milijard. Od
               tega je zaradi spoštovanja bruto principa predlagano povečanje 3,7 milijard, 3,4 za
               Agencijo za plačilni promet in 350 za kovance. Glede na sklenjeno izvensodno
               poravnavo z družbo Geoplin pa so predvideni odhodki v višini 1,9 milijard slovenskih
               tolarjev in s tega naslova se poveča finančni načrt Ministrstva za gospodarstvo. To
               so nekateri podatki o izdatkih, ki pravzaprav pomenijo povečanje virov in odhodkov.
               Po drugi strani pa smo seveda vključili tudi nekatere izdatke, na katere se je
               posebej v diskusiji v državnem zboru opozarjalo. Tako smo na področju zdravstva
               namenili dodatna sredstva onkološkemu inštitutu Ljubljana, ki pri postopkih
               zdravljenja bolnikov z rakastimi oboljenji uporablja zahtevno medicinsko opremo ter
               zaradi iztrošenosti novih medicinsko tehničnih zahtev pri postopkih zdravljenja terja
               nadomestitev. Pri tem je nujno, da se z dokončanjem investicije zagotovi tudi
               primeren standard za bolnike, zato je v dopolnjenem predlogu za onkološki institut
               namenjeno 620 milijonov slovenskih tolarjev.</p>
               <p>Zaradi sprememb zakona o socialnem varstvu, ki je bil sprejet v marcu, je bilo
               potrebno zagotoviti dodatnih 500 milijonov; saj je prvotni predlog proračuna
               upošteval, da bodo spremembe uveljavljene z oktobrom, zakon ki je bil sprejet v
               državnem zboru pa predvideva uveljavitev s 1. septembrom 2001.</p>
               <p>Na področju šolstva so upoštevane dopolnitve poslancev, ki so bile obravnavane na
               matičnem odboru državnega zbora in dodatna sredstva v višini 300 milijonov SIT se
               namenjajo nakupu računalniške, strojne in programske opreme za osnovne in srednje
               šole, 200 milijonov tolarjev pa se nameni za investicije v šolski prostor.</p>
               <p>Večji proračunski viri so nam omogočili, da v okviru tekoče proračunske rezerve
               predlagamo povečanje sredstev za 1,5 milijard slovenskih tolarjev, kar nam bo
               omogočilo večjo fleksibilnost pri izvajanju proračuna, predvsem pa omogočilo
               zagotavljanje nujno potrebnih dodatnih sredstev, predvsem za zagotavljanje
               interventnih in preventivnih ukrepov pri preprečevanju bolezni BSE, nalezljivih
               bolezni, kot so slinavka in parkljevka ter seveda tudi drugih problemov, ki se nam
               pojavljajo na področju kmetijstva, tudi v zadnjem času na primer zaradi pozebe.</p>
               <p>Na področju pravosodja se povečajo sredstva za 185 milijonov tolarjev predvsem za
               plačilo že zapadlih obveznosti za investicije v lanskem letu. Skladno s sklepom
               komisije državnega zbora za volitve in imenovanja ter upoštevaje razpravo na tej
               komisiji ob obravnavi predloga proračuna, se državnemu zboru za nujno računalniško
               opremo zagotovi dodatnih 100 milijonov tolarjev, za dokončanje adaptacije in
               rekonstrukcije dvorane, v kateri smo, pa 150 milijonov.</p>
               <p>Spoštovane poslanke, spoštovani poslanci! To so poglavne spremembe, ki smo jih v
               dopolnjenem predlogu proračuna Republike Slovenije vključili za leto 2001. V obdobju
               od vložitve dopolnjenega predloga proračuna je bilo v državnem zboru vloženo več kot
               70 amandmajev. Vlada - to je včerajšnji sklep - podpira vse tiste amandmaje, ki jih
               je podprlo tudi matično delovno telo.</p>
               <p>Morda bi veljalo omeniti med vsemi amandmaji posebej amandma, ki so ga vložili
               različni poslanci, različnih poslanskih skupin, zlasti amandma za pediatrično
               kliniko. Ta je v razpravah tudi vzbudil največjo pozornost. Skupaj z ministrom za
               zdravstvo sva iskala rešitev za ta amandma in za rešitev problema, ker se nedvomno
               vsi strinjamo, da je potrebno pospešiti izgradnjo pediatrične klinike in je potrebno
               storiti vse, da čim prej pridemo do nje. Naša skupna ocena je bila, da je predlagani
               obseg sredstev verjetno dovolj, da pa bi ga veljalo morda vendarle povečati, da bi
               nedvomno zagotovili vsa potrebna dodatna sredstva, ki bodo v letošnjem letu nujno
               potrebna za začetek gradnje pediatrične klinike, zato smo se dogovorili skupaj z
               ministrstvom za zdravstvo, z ministrom, da v okviru ministrstva zazdravstvo
               prerazporedimo 100 milijonov in za 100 milijonov povečamo to postavko. To smo
               predlagali poslanki, ki je vložila takšen amandma - gospe Danice Simšič -mislim, da
               je že zbrala podpise v zvezi s tem amandmajem in ta amandma vlada podpira. To pomeni
               za 100 milijonov večji obseg sredstev za pediatrično kliniko. Zraven je pa seveda
               zaveza naju obeh, tako ministra za zdravstvo kot moja, da če bi se izkazalo, da je
               obseg sredstev v letošnjem letu premajhen, da bomo zagotovili dodatna sredstva.
               Torej, naj bo to tudi izziv za tiste, ki vodijo projekt, da pospešijo gradnjo, da
               pospešijo projekt, in če bodo potrebovali dodatna sredstva, bova midva z ministrom za
               zdravstvo zavezana, da ta sredstva zagotoviva in jih bova tudi zagotovila, to vam
               lahko zagotovim in mislim, da vam bo to tudi minister za zdravstvo zagotovil.</p>
               <p>Spoštovane poslanke in poslanci! Proračun, ki ga sprejemate danes, sprejemamo seveda
               relativno pozno. Pripravili smo ga relativno hitro, ker smo ga morali pripraviti, ker
               to zahtevajo razmere, pripravljen je bil po volitvah, in je zato tudi v določenem
               smislu prehoden. Rešujemo številne probleme, ki so se nakopičili v lanskem letu.
               Zlasti gre za problem prenešenih obveznosti 22,8 milijarde, ki jih rešujemo, tako v
               teh mesecih in jih bomo tudi vnaslednjih, in bremenijo proračun za leto 2001.</p>
               <p>Ne glede na vse težave, ne glede na vse probleme in na vse kritike pa s tem
               proračunom znižujemo deficit, javno finančni in proračunski, gremo na pot
               stabiliziranja slovenskih javnih financ. V okvirih, kot je bilo možno, smo seveda
               poskušali čim bolj slediti tudi prioritetam, ki si jih je zastavila koalicija in
               vlada, in smo jih poskušali tudi s podporo amandmajem, ki smo jih v zadnjih dneh
               skupaj pravzaprav kreirali in jih je matični odbor tudi sprejel, in jih poskušamo še
               bolj zadeti in jim še bolj slediti.</p>
               <p>Sledi nam seveda še bistveno bolj pomembna naloga. V teh dneh praktično že začenjamo
               pripravo naslednjega proračuna. Projekt, ki je pred nami, je ambiciozen, želimo
               proračun za dve leti. V naslednjih dveh letih želimo praktično v celoti stabilizirati
               slovenske javne finance in istočasno izpolniti ključne prioritete, ki si jih je
               zastavila koalicija. V naslednjih mesecih bomo storili vse za to, da to tudi dosežemo
               in da to tudi dokažemo v državnem zboruin tudi v konkretnem življenju.</p>
               <p>Zato je nujno, da se ta predlog državnega proračuna čim prej sprejme, da v tistem
               delu, kjer je nujno, zagotovimo normalno funkcioniranje države in omogočimo, da s
               projekti nadaljujemo in izpolnjujemo vse tiste prioritete, ki so nam skupne.</p>
               <p>Zato predlagam, da takšen predlog dopolnjenega proračuna za leto 2001 tudi sprejmete.
               Hvala.</p>
            </sp>
            <sp xml:id="SDZ3-Izredna-06-2001-04-20.sp29">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Za vami bodo najprej nastopili predstavniki poslanskih
               skupin, katerih predstavitev ne sme trajati več kot 20 minut. Potem bomo prešli na
               razpravo o posameznih delih dopolnjenega predloga proračuna, in sicer po vrsti, na
               splošni del, posebni del in nato na načrt razvojnih programov. O vsakem delu
               proračuna bo odprta razprava, o delu proračuna v celoti, v okviru posebnega dela
               proračuna pa tudi razprava o vloženih amandmajih.</p>
               <p>O amandmajih bomo razpravo vodili po sklopih, in sicer po posameznih podprogramih v
               okviru posameznega proračunskega uporabnika, h kateremu so bili vloženi amandmaji. V
               okviru posameznega sklopa bomo po končani razpravi najprej glasovali o amandmajih
               skupin poslancev in nato o amandmajih matičnega delovnega telesa. Tako je pripravljen
               tudi pregled amandmajev, ki ga imate na klopi.</p>
               <p>Ko bo državni zbor odločil o vseh delih proračuna, skupaj z vloženimi amandmaji, se
               ugotovi usklajenost tako sprejetega akta glede prejemkov in izdatkov. Če bo državni
               proračun usklajen, bo državni zbor glasoval o proračunu Republike Slovenije za leto
               2001 v celoti. V primeru, da proračun ne bo usklajen, bo zbor sejo prekinil in
               zadolžil vlado Republike Slovenije oziroma odbor za finance in monetarno politiko, da
               pripravi uskladitveni amandma, o katerem bo v nadaljevanju seje zbor tudi odločil. O
               uskladitvenem amandmaju lahko stališča v času največ 5 minut predstavijo spet
               predstavniki poslanskih skupin. Če uskladitveni amandma ne bo sprejet, bo postopek
               obravnave državnega proračuna končan, če pa bo uskladitveni amandma sprejet, bo
               državni zbor prešel na glasovanje o predlogu proračuna v celoti</p>
               <p>V zvezi z obravnavo državnega proračuna vam želim na koncu povedati, da nam je vlada
               včeraj popoldne posredovala program ukrepov in investicij, ki bodo sofinancirani na
               lokalni ravni iz sredstev proračuna Republike Slovenije za leto 2001. Gradivo ste
               prejeli vodje poslanskih skupin, objavljeno pa je tudi v programskem okolju Lotus
               Notes. Dr. Bajuk je želel proceduralno. Imate besedo.</p>
            </sp>
            <sp xml:id="SDZ3-Izredna-06-2001-04-20.sp30">

               <speaker>DR. ANDREJ BAJUK:</speaker>

               <p>Hvala lepa gospod predsednik. Rad bi opozoril kolegice in kolege, da dopolnjeni
               predlog proračuna Republike Slovenije, ki je tudi nakazan v današnjem dnevnem redu,
               ima v sebi eno napako, ki je bila tudi že prav sedaj popravljena. Na prošnjo komisije
               za nadzor proračuna in javnih financ je ministrstvo za finance predložilo to gradivo,
               ki je zdaj v Poročevalcu štev. 16/XI, in to so zadnje 260 strani, v katerih se poroča
               o predobremenitvah in vseh obveznostih, ki so bile že sprejete v izvrševanju
               proračuna leta 2000.</p>
               <p>Rad bi povedal, da je to ključni podatek, ker državni zbor mora imeti pred očmi
               celotno podobo, kaj se dogaja z našimi javnimi financami na podlagi izvrševanja
               prejšnjih proračunov in raznih po zakonu ustanovljenih možnosti, ki so jih imeli
               neposredni uporabniki proračuna .../Nerazumljivo./... preko omejitve samega
               proračuna. Napaka, ki je bilastorjena, je bila že popravljena. To gradivo je bilo
               posredovano komisiji. Vsi člani komisije so to dobili, sam osebno sem ga pa tudi
               posredoval predsedniku odbora za finance.</p>
               <p>Rad pa bi vprašal tajništvo, če so ta popravek, to tabelo, teh 260 strani, če so vsi
               člani državnega zbora dejansko dobili. Mislim, da je ključnega pomena, da to gradivo
               vsi poslanke in poslanci dobijo, predno se ta debata nadaljuje. Zato bi prosil, če še
               vsi niste bile seznanjeni s tem, da to takoj dobite in če je potrebno, bi pa tudi
               predlagal polurni odmor, da se te kopije napravijo. Hvala lepa, gospod
               predsednik.</p>
            </sp>
            <sp xml:id="SDZ3-Izredna-06-2001-04-20.sp31">

               <speaker>PREDSEDNIK BORUT PAHOR:</speaker>

               <p>Hvala lepa. Generalna sekretarka bo pogledala, če gre za isto gradivo. Gre za stvar,
               ki sem jo prebral na koncu obvestila v zvezi s potekom obravnave. Namreč, da je vlada
               včeraj popoldne posredovala vodjem poslanskih skupin, sicer pa vsem poslankam in
               poslancem v okviru programskega okolja Lotus Notes program ukrepov investicij, ki
               bodo sofinancirane na lokalni ravni s sredstev proračuna Republike Slovenije za leto
               2001. Tako je ta material dostopen vsem poslancem in lahko državni zbor odloča.
               Prosim, kolega Sok.</p>
            </sp>
            <sp xml:id="SDZ3-Izredna-06-2001-04-20.sp32">

               <speaker>ALOJZ SOK:</speaker>

               <p>Hvala lepa za besedo. Spoštovani gospod predsednik! To ni tisto, kar je vprašal dr.
               Andrej Bajuk. Kot poslanec izjavljam, da nisem dobil tega gradiva, pa tudi nisem bil
               obveščen, da je to gradivo na razpolago v tej informacijski mreži. Hvala.</p>
            </sp>
            <sp xml:id="SDZ3-Izredna-06-2001-04-20.sp33">

               <speaker>PREDSEDNIK BORUT PAHOR:</speaker>

               <p>Torej to gradivo je objavljeno v programskem okolju. Vsaj tako sem obveščen. In vodje
               poslanskih skupin so ga dobili. To gradivo je obširno. Kdor ga želi pogledati, ga
               lahko dobi v Lotus Notesu. Predlagam državnemu zboru, da ne bi prekinjali seje, da bi
               ga vsak tiskal zase, razen seveda, če ne bo tak predlog, ki ga bom dal na glasovanje.
               Kolega Janša.</p>
            </sp>
            <sp xml:id="SDZ3-Izredna-06-2001-04-20.sp34">

               <speaker>IVAN (JANEZ) JANŠA:</speaker>

               <p>Gospod predsednik! Jaz mislim, da gre za pomoto, ker ne gre za isto gradivo. Dr.
               Bajuk opozarja na gradivo, ki je bilo dodatno dano komisiji za nadzor proračuna in
               drugih javnih financ, potem ko je ministrstvo za finance priznalo, da je v gradivu
               prišlo do napake. To, kar imamo mi v osnovnem gradivu v tabelah, je gradivo, ki je
               narobe. To, kar je tukaj v uradnem sklicu seje, je gradivo, ki ima veliko napako, v
               višini 80 milijard tolarjev. Ministrstvo za finance je v zadnjih dnevih to popravilo
               in poslanci tega nimamo na klopeh. Če je v Lotus Notesu, to nam tukaj nič ne pomaga,
               ker še vedno ni organiziranih priključkov, prek katerih bi lahko imeli računalnike na
               mizi in bi nam bilo to dostopno.</p>
            </sp>
            <sp xml:id="SDZ3-Izredna-06-2001-04-20.sp35">

               <speaker>PREDSEDNIK BORUT PAHOR:</speaker>

               <p>S sprejetjem tega proračuna bomo tudi to pomanjkljivost opravili. Gospa državna
               sekretarka želi besedo.</p>
            </sp>
            <sp xml:id="SDZ3-Izredna-06-2001-04-20.sp36">

               <speaker>HELENA KAMNAR:</speaker>

               <p>Hvala lepa. Moram reči, da v gradivu, ki je objavljeno v Poročevalcu, pravzaprav ne
               gre za napako. To smo precej na široko razpravljali tudi na komisiji za nadzor
               proračuna in ugotovili, da gre pravzaprav za sistem prikazovanja, predobremenitev v
               prihodnjem obdobju. Sistem, karkšenga imamo na ministrstvu za finance, je tak, da na
               začetku leta pridejo v sistem tudi predobremenitve, ki pomenijo predobremenitve na
               plačah in na obrestih, ker so to zakonske obveznosti. Takšen izpis je bil predložen
               komisiji in potem objavljen v Poročevalcu. Na seji komisije za nadzor proračuna je v
               diskusiji prišlo do tega, da je bila prav ta predobremenitev na plačah in na obrestih
               motečelement, da bi komisija lahko ugotovila, kakšne so dejanske predobremenitve na
               programskih sklopih. Na posebno zahtevo in pripombe komisije je potem ministrstvo za
               finance iz tega izpisa, ki je objavljen v Poročevalcu, izločilo samo predobremenitve
               na plačah in obrestih in komisiji posredovalo tako zahtevano gradivo. Tako v bistvu
               razlika med obema gradivoma je samo v predobremenitvah na plačah, ki pa jih je moč iz
               gradiva, ki je v Poročevalcu, tudi videti. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp37">

               <speaker>PREDSEDNIK BORUT PAHOR:</speaker>

               <p>Hvala lepa. Ali to pojasnilo zadostuje? Najprej kolega dr. Bajuk in kolega Janša.
            </p>
            </sp>
            <sp xml:id="SDZ3-Izredna-06-2001-04-20.sp38">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Ne glede na to, če to imenujemo napaka ali pa ne,
               dejstvo je, da so v teh tabelah, v dopolnjenem predlogu proračuna, podatki, ki
               dejansko ne spadajo pod naslovom predobremenitve. Nujno potrebno pa je v naši oceni,
               da vse kolegice in kolegi imajo večjo preglednost, kaj dejansko danes vemo v
               ministrstvu za finance in tudi v državnem zboru o celotnih predobremenitvah in
               sistemskih problemih, kako delujemo z našimi javnimi financami. Jaz bi pa le prosil
               in insistiram pri tem, da so gospodje poslanci in gospe poslanke seznanjeni z
               gradivom, kakršno je bilo posredovano prek ministrstva za finance tej komisiji in ki
               sem ga sam osebno tudi dal v pregled gospodu predsedniku odbora za finance. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp39">

               <speaker>PREDSEDNIK BORUT PAHOR:</speaker>

               <p>Če sem prav obveščen, govorite o gradivu, ki ga je dobil vaš odbor oziroma odbor za
               nadzor proračuna in odbor za finance. Drži? Če ne, bomo naredili kratko, ni bilo
               poslano državnemu zboru, če ne, bomo naredili kratko pavzo in razrešili ta problem.
               Kolega Pucko in potem kolega Janša.</p>
            </sp>
            <sp xml:id="SDZ3-Izredna-06-2001-04-20.sp40">

               <speaker>CIRIL PUCKO:</speaker>

               <p>Hvala lepa, gospod predsednik. To, kar ste povedali, to ni bila točna interpretacija
               tistega, kar je povedal kolega dr. Bajuk. Gre za to, da je to gradivo na zahtevo
               komisije za nadzor proračuna in drugih javnih financ prejela ta komisija in mi ga je
               predsednik komisije izročil neuradno. Zato tega gradiva odbor za finance v svoji
               obravnavi ni prejel, ampak s posredovanjem, in se tudi kolegu Bajuku zahvaljujem,
               predsedniku komisije za nadzor proračuna in drugih javnih financ. Kar pa v bistvu
               pomeni oziroma menim, da bi bilo dobro, da bi temu, kar predlaga kolega Bajuk,
               ugodili in razdelili gradivo vsem poslancem. Hvala.</p>
            </sp>
            <sp xml:id="SDZ3-Izredna-06-2001-04-20.sp41">

               <speaker>PREDSEDNIK BORUT PAHOR:</speaker>

               <p>Prav, potem bom dal, želite kolega Janša glede na to pojasnilo še besedo? Kolega
               Janša.</p>
            </sp>
            <sp xml:id="SDZ3-Izredna-06-2001-04-20.sp42">

               <speaker>IVAN (JANEZ) JANŠA:</speaker>

               <p>Spoštovani gospod predsednik, spoštovani predstavniki vlade, ministrstva za finance!
               Državni zbor je pred eno ključnih nalog v letu, ko sprejema oziroma ko naj bi
               sprejemal in odločal o ključni porabi državne blagajne. To, kar smo prej slišali od
               finančnega ministra, je ena plat te zgodbe. Jaz bi vam rad predstavil še drugo.</p>
               <p>Dejansko smo danes pred petim sprejemanjem državnega proračuna, ki je predlagan z
               načrtovanim proračunskim primanjkljajem. Državni zbor letos petič sprejema državni
               proračun, v katerem se bilanca ne izide, v katerem je načrtovano, da bomo več
               porabili, kot pa ustvarili oziroma pridobili v proračun. Vseh teh pet proračunov je
               bilo pripravljenih praktično pod vodstvom iste politične opcije, istega ministrskega
               predsednika in v vseh teh petih letih se proračunski primanjkljaj skokovito povišuje.
               Letošnji je od uradno uzkazanega proračunskega primanjkljaja za leto 2000 višji
               skoraj za tretjino ali natančneje za 30%. Delež državne porabe v bruto domačem
               proizvodu se je v letih od 92 do danes povzpel iz 22% na 26,2%, se pravi, se je
               povečal za 4,2%. Ob tem pa je pokazateljev, ki kažejo na nevarno zadolževanje javnega
               sektorja, vse več, vendar se je vlada tudi letos odločila pripraviti in obravnavati
               sprejem proračuna po stari metodologiji in po starem pristopu. To smo lahko takoj
               razbrali, in sicer iz obširnih in včasih le na videz skrbneje pripravljenih
               proračunskih dokumentov, ki so še vedno po desetih letih samostojnega planiranja v
               samostojni slovenski državi zelo nepregledni.</p>
               <p>Za potrditev nadaljevanja stare prakse je bilo potrebno počakati še na zakon o
               izvrševanju proračuna za leto 2001, to je na akt, ki dejansko kaže, kako namerava
               vlada v tem letu izvajati proračunsko politiko. Zakon o izvrševanju proračuna za
               letošnje leto, ki ga bomo obravnavali pod naslednjo točko, mislim pa, da bi bilo zelo
               dobro za prihodnje, in to je velika pomanjkljivost poslovnika, združiti razpravo o
               teh dveh dokumentih. Dokler ne vidiš celote, se je zelo težko odločati o številkah
               ali pa je odločanje v veliki meri postavljeno na glavo, ker najprej odločamo o
               separatih, o delnih odločitvah, potem pa o celotnem zakonu. Skratka, tudi ta zakon
               odraža zavedanje vlade, da so njene napovedi predpostavk, na katerih je ta proračun
               pripravljen, nezanesljive in da si zato za izvajanje proračunske politike oziroma
               proračuna za leto 2001 želi še več prostih rok oziroma dodatnih pooblastil kot
               doslej.</p>
               <p>Najprej je treba ob tej razpravi seveda opozoriti na splošen gospodarski položaj, do
               katerega je v veliki meri pripeljala politika proračunskega zadolževanja oziroma
               napačna predpostavka ali filozofija, da lahko tako majhna država, kot je Slovenija,
               spodbuja gospodarsko rast preko proračunskega zadolževanja. Tukaj bi bil potreben
               drug pristop, in sicer usmeriti vse sile in vlagati v ukrepe, ki bi pripeljali do
               povečanja izvoza in prodora na tuje trge, kar bi prineslo večjo novo vrednost in
               takšno zadolževanje ne bi bilo potrebno. Kam je zadolževanje javnega proračuna
               oziroma celotnega javnega sektorja pripeljalo, najbolj zgovorno kažejo podatki o
               dvigu obrestnih mer v letošnjem marcu. Ta dvig je spodbudilo ministrstvo za finance z
               obrestnimi merami za zakladne menice za financiranje proračunskega primanjkljaja.
               Odhodki, ki jih je vlada določila v začasnem proračunskem financiranju za letošnje
               leto, so namreč kar za 50% presegli prihodke. Da bi primanjkljaj vlada lahko
               financirala, je morala izpodriniti na denarnem trgu druge posojilojemalce. Minister
               Gaspari je dvignil obrestne mere prav v času, ko so jih znižali Centralna banka ZDA
               in Evropska centralna banka. Finančno ministrstvo je s takim ukrepom pospešeno
               zagotovilo znaten del bančnih prihrankov za tekoče financiranje proračunske porabe.
               Dvigu obrestnih mer je zaradi uravnoteženja na bančnem trgu sledila tudi Banka
               Slovenije. Bivši guverner je svojo odločitev v dvig obrestnih mer pojasnil takole.
               Citiram: Dvig obrestnih mer ni spodbuden, vendar mora centralna banka v sedanjem
               trenutku, ko ministrstvo za finance izdaja zakladne menice po zelo visoki obrestni
               meri, ta mera je bila 11,8%, ponuditi podobno visoko obrestno mero. Namesto da bi se
               razlike v višini domačih in tujih obrestnih mer v zadnjih letih vse bolj zmanjševale,
               se vse bolj zvišujejo. Za primer naj povem, da je obrestna mera Evropske centralne
               banke 3,75%, slovenske centralne banke pa 11%. S tem se seveda vse bolj oddaljujejo
               tudi možnosti za dejanski vstop Slovenije v evropski denarni prostor. O tem praktično
               ni bilo nobenega govora, čeprav bo to čez dve leti eden od ključnih problemov, ki ga
               bo imela Slovenija na poti v Evropsko zvezo. Ta naraščajoči razkorak med domačimi in
               tujimi obrestnimi merami pa ima velike posledice na zadolževanje gospodarskih družb.
               Gre za skokovito rast zadolževanja slovenskih podjetij in finančnih institucij v
               tujini ter sočasno spreminjanje domačega bančnega sistema v posojilno službo države,
               deloma tudi prebivalstva. Banke v Sloveniji izgubljajo svojo temeljno poslanstvo
               kreditiranja gospodarstva in nacionalnega razvoja. To ima dve posledici. Prvič,
               vpliva na razvitost oziroma nerazvitost domačega bančništva, in drugič, na
               zadolževanje slovenskega gospodarstva na tujem. Slovenski zasebni sektor je bil v
               letu 1994 zadolžen v tujini z 841 milijoni dolarjev. Konec leta 2000 pa je ta
               zadolžitev znašala že 3.453 milijonov ali 3,5 milijarde ameriških dolarjev. V letu
               2000 se je tok posojil, ki so jih najela podjetja v tujini, povečal kar za okoli 40
               odstotkov, s približno 46 milijard na 69,5 milijarde tolarjev. Seveda pa se je v
               tujini zadolžuje tudi država oziroma javni sektor. Namesto da bi spodbujali
               neposredne naložbe tujega kapitala, se v tujini zadolžujemo s posojili, ki jih bo
               potrebno v prihodnosti vrniti. Takšna politika nas vse bolj vodi po poti, kakršno smo
               nekoč že hodili v bivši SFRJ.</p>
               <p>Na začetku tega tedna, ko nam je ministrski predsednik odgovarjal na poslanska
               vprašanja, je navedel neko tolažbo, češ, da smo Slovenci pri zadolževanju oziroma pri
               dolgu na prebivalca prej podobni združenim državam kot prejšnji državi, kajti tudi,
               tak je bil argument, razvite in močne države so zadolžene. Seveda zaradi samega
               instituta teh vprašanj ministrskemu predsedniku nismo imeli priložnost odgovoriti, da
               ni možno enačiti dvemilijonske Slovenije z našim potencialom z Združenimi državami.
               Tudi od bivšega guvernerja Banke Slovenije smo lahko večkrat slišali plaha opozorila,
               citiram, da ni trdnih meja, kdaj pride do tržnega občutka, katera država je nevarno
               zadolžena in ima prevelike primanjkljaje v javnih blagajnah. Če bi to prevedli v bolj
               razumljiv jezik, potem bi slišali precej alarmantno opozorilo nekdanjega prvega
               človeka centralne banke o tem, da smo to mejo že prestopili. Zaskrbljujoče je tudi
               to, da ob sprejemanju državnega proračuna za letošnje leto ne razpolagamo z
               dejanskimi podatki o pravi zadolženosti državnega proračuna in javnega sektorja.
               Vlada nam v proračunskem memorandumu sporoča, da najhujši pritiski na državni
               proračun pridejo šele po letu 2002. Po eni strani smo bili veseli tega iskrenega
               priznanja, po drugi strani pa nas to lahko vse zelo skrbi. Leta 2002 bi namreč
               Slovenija morala biti usposobljena za članstvo v Evropski zvezi. Vlada pa ravno za
               takrat napoveduje glavne pritiske oziroma probleme z državnim proračunom.</p>
               <p>Iz časopisov smo lahko tudi izvedeli, da se je naš novi finančni minister v teh dneh
               s prodajo državnih obveznic v tujini zadolžil za okoli 450 milijonov evrov, ki jih bo
               potrebno odplačati čez 10 let, to je leta 2011. Prebrali smo tudi nekaj, kar je bilo
               napisano kot samohvala, češ, da so se posojilodajalci za te obveznicekar zagrebli.
               Treba je vprašati, kaj je tisti razlog, da je bil interes tako velik. Očitno je bilo
               to zelo ugodno. Kar pa seveda pomeni, da bo treba v prihodnosti plačati bistveno
               več.</p>
               <p>Sprašujemo se tudi, kakšen smisel ima odločanje državnega zbora o proračunu za leto
               2001, ko pa nam vlada ni pripravljena dati ali pa se ji to ne zdi pomembno, da bi
               poslanci poznali višino finančnih dolgov do tujih in domačih posojilodajalcev, roke
               vračil in pogoje vračanja takih posojil za naslednje srednjeročno obdobje oziroma za
               čas, za katerega jih je najela. Za neko resno odločanje bi te natančne podatke
               zagotovo vsi potrebovali, ne glede na to, ali smo poslanci opozicije ali vladne
               koalicije.</p>
               <p>Ob obravnavi letošnjega proračuna in tudi zakona o izvajanju proračuna lahko izvemo
               le to, da potrebuje vlada od državnega zbora pooblastilo, da se zadolži za 229
               milijard tolarjev, to je okoli 2,2 milijarde nemških mark, za potrebe državnega
               proračuna, da bi odplačala z novimi krediti stare in se dodatno ali neto zadolžila za
               56,6 milijarde oziroma za dobre pol milijarde nemških mark. Lani je terjala vlada
               pooblastilo za zadolževanje proračuna za okrog 100 milijard tolarjev, toliko v
               primerjavo; zdaj je ta številka drugačna.</p>
               <p>Ob tem vlada terja od državnega zbora še pooblastilo za podelitev garancij in
               poroštev v višini okrog 140 milijard tolarjev osebam javnega prava in za okrog 70
               milijard tolarjev za druge domače osebe. Pri tem sploh ne pove, komu, katerim javno
               pravnim osebam in drugim domačim osebam namerava podeliti za 210 milijard tolarjev -
               to sta skoraj 2 milijardi nemških mark - teh poroštev oziroma kreditov. Hkrati nam ni
               znano, ali država pri podeljevanju takih jamstev nastopa kot subsidiarni ali kot
               neposredni garant.</p>
               <p>Seveda pa to skrivanje finančnega zadolževanja države oziroma zadolženosti države ni
               edina informacijska blokada, na katero smo naleteli v pripravah na proračunsko
               razpravo. Ko smo želeli dobiti uradne podatke o najetju zadnjega posojila za deset
               let, o katerem sem prej govoril, s prodajo evro obveznic na londonskem trgu, je
               finančni minister naročil šefu svojega kabineta, naj posreduje le tiste podatke, ki
               smo jih tako ali tako lahko prebrali že v medijih, tam pa je pisalo, kako so bile te
               obveznice razgrabljene, ne pa tudi zakaj.</p>
               <p>Državni zbor pred tem odločanjem tako pravzaprav zelo malo ve, koliko ima država in
               celoten javni sektor dolgov do domačih dobaviteljev, poleg tega, da je odprto tudi
               vprašanje dejanskega stanja pri zadolževanju v tujini. Zadnja tri leta smo namreč z
               zakoni o izvrševanju proračuna pooblaščali proračunske porabnike za prevzemanje
               obveznosti za plačila v naslednjih letih. In tega nismo šteli v proračunski
               primanjkljaj. Čeprav si socialdemokratska stranka, pa tudi Nova Slovenija, že od
               sredine lanskega leta prizadevata izvedetiza pravo višino takega dolga - to smo
               poskušali tudi v času vlade dr. Bajuka - do tega podatka ne moremo priti, tudi ne v
               tej proračunski obravnavi.</p>
               <p>Tudi ta zaplet, ki je bil prej tukaj na začetku, kaže, da nekatere stvari niso
               popolnoma jasne. V Poročevalcu, ki smo ga dobili kot osnovno gradivo za to razpravo,
               je na straneh od 2407 naprej napisano, da je obveznosti za kritje v breme letošnjega
               proračuna iz lanskega leta za okoli 126 milijard. Potem je bilo rečeno, da je to
               napaka v informacijskem sistemuin da je teh le za nekaj nad 46 milijard. Tudi če je
               ta številka resnična, je to veliko. K tem je treba prišteti še okoli 23 milijard
               tolarjev, za katere je vlada priznala, da jih ni vključila v proračun za lansko leto
               in to zato, da je navidezno ostala vokviru načrtovanega proračunskega primanjkljaja.
               Hkrati smo v teh dneh od tistih, ki bolj spremljajo ministrstvo za promet, lahko v
               obravnavi in na odborih slišali, da ima to ministrstvo do konca leta 2000 prevzetih
               obveznosti oziroma do konca leta 2000, ki je že za nami, prevzetih obveznosti že za
               proračunske zmogljivosti leta 2002. Se pravi, da je bilo že lansko leto v tem
               ministrstvu porabljeno in prevzeto obveznosti za letošnje leto in za naslednje leto.
               Program izgradnje avtocest in njihovega financiranja pa naj bi državni zbor
               obravnaval enkrat v prihodnosti, čeprav bi bilo normalno, da se z osnovnimi podatki
               seznanimo ob obravnavi proračuna.</p>
               <p>V tej razpravi na odborih nismo uspeli zvedeti niti tega, kolikšen delež bencinskega
               tolarja gre dejansko za gradnjo avtocest, kljub vprašanjem, ki so bila postavljena,
               tudi poslanskim. Nekatere neuradne informacije namreč govorijo, da gre samo 52%
               predvidenega denarja, ki se zbere od bencinskega tolarja, dejansko za namen, za
               katerega se ta sredstva zbirajo. Zato tudi ni čudno, da so takšni zastoji pri
               izgradnji. Že vsaj tri leta ob sprejemanju proračuna in zakona o izvrševanju
               proračuna v tem državnem zboru opozarjamo, da je vlada dolžna pripraviti nove
               razvojne programe, ker že sprejetih kljub zapisanemu v zakonih ne izvajamo. Tudi
               finančno ministrstvo vedno ob teh predstavitvah to poudarja, da so sprejeti programi,
               ki jih ni mogoče servisirati. Vendar pa kljub temu, da je to obveza, se pravi, da se
               pripravijo novi razvojni programi, ta vlada te obveze, čeprav je zapisana tudi v lani
               sprejetem zakonu o javnih financah, tudi letos ni izpolnila. Za naslednja tri leta,
               po letu 2001 oziroma do sprejetja novih razvojnih programov, nam je vlada tokrat
               ponudila v pomoč ob tej razpravi oziroma v sprejem le tako imenovane indikativne
               programe. Državni zbor naj bi zopet dal bianco pooblastilo, ne samo vladi, kot je
               bilo to v preteklih dveh letih, ko je vlada lahko tukaj prosto odločala, ampak tokrat
               kar posameznim proračunskih uporabnikom, da prevzamejo obveznosti za naslednja leta
               do 70% v proračunu za leto 2001 predvidenih investicij, investicijskih vlaganj,
               investicijskih transferov. Če bo tukaj po teh obravnavah na odborih prišlo do
               spremembe, ministrstvo za finance je v razpravah trdilo, da je predlagalo bistveno
               nižjiodstotek, potem bo to velik napredek. Koalicija Slovenija je predlagala, da se
               ta znesek omeji na 35% in da se s tem prisili vlado, da čim prej preide oziroma čim
               prej predstavi državnemu zboru nove razvojne programe, ki bodo upoštevali realne
               finančne možnsoti.</p>
               <p>Po vsem tem, kar je povedano, pa je največji dokaz, da v izvršilni oblasti še ni
               dovolj pripravljenosti, da se državnemu zboru oziroma javnosti razkrijejo problemi,
               ki se v tem letu obetajo, v določbah zakona o izvrševanju proračuna za letošnje leto,
               ki so v nasprotju z zakonom o javnih financah, ki je tukaj osnovni zakon. Vendar pa o
               tem nekaj več v razpravi pod naslednjo točko, ker je na žalost ta razprava na škodo
               njene kvalitete razbita na dva dela.</p>
               <p>Če povzamem iz številk, ki smo jih dobili za to razpravo, je jasno, da bo večina
               sredstev v tem proračunu namenjena za servisiranje državne uprave, ki se bo očitno še
               naprej bohotila. Jasno je, da kljub sprejetim obveznostim v zakonu, ki je bil sprejet
               pred slabima dvama letoma, v tem proračunu nidovolj sredstev za skladnejši regionalni
               razvoj. Jasno je, da so prioritete, ki so bile v teoriji stalno poudarjene, se pravi,
               da bomo vlagali v znanje in razvoj v tem proračunu, zajete v zelo skromni meri in
               obsegu in da je proračun sestavljen predvsem na dveh osnovah. Prva osnova je poskus,
               da se nekako zakrpajo luknje, ki so nastale v prejšnjih letih, predvsem v zadnjih
               petih letih, ko smo kopičili proračunski primanjkljaj tudi z raznimi čarovnijami, ki
               je v angleščino težko prevesti, iz zakona o izvajanju proračuna. Druga osnova, na
               kateri je ta proračun zgrajen, pa je koalicijsko trgovanje in usklajevanje, kjer se
               pač vidi, katera stranka v tej koaliciji je močnejša in katera je za svoje področje
               izborila več sredstev.</p>
               <p>Opozorila, ki sem jih podal v tej razpravi in v stališčih poslanske skupine do
               letošnjega proračuna govorijo sama po sebi, da socialdemokratska stranka za sprejem
               letošnjega proračuna ne namerava deliti odgovornosti oziroma pri tej odgovornosti ne
               more sodelovati, če bo proračun sprejet v takšni vsebini in obsegu, kot je predlagan.
               Hvala.</p>
            </sp>
            <sp xml:id="SDZ3-Izredna-06-2001-04-20.sp43">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Janša. V imenu poslanske skupine Združene liste socialnih
               demokratov bo njena stališča predstavil kolega Feri Horvat, za njim bo stališča
               poslanske skupine DeSus predstavil kolega Kebrič. Kolega Horvat imate besedo.</p>
            </sp>
            <sp xml:id="SDZ3-Izredna-06-2001-04-20.sp44">

               <speaker>FRANC (FERI) HORVAT:</speaker>

               <p>Hvala za besedo gospod predsednik. Spoštovane kolegice in kolegi, ministrice,
               ministri, predstavnice in predstavniki vlade in drugi prisotni. V poslanski skupini
               združene liste socialnih demokratov smo mnenja, da je ta predlog proračuna, ki ga
               imamo pred sabo, dopolnjen predlog, boljši, kot je bil prvotni ponujen predlog, pa je
               daleč od idealnega. Že samo dejstvo, da ga sprejemamo, ko se tako rekoč izteka ena
               tretjina koledarskega leta, govori, da proračun ne more biti optimalen. Mislimo pa,
               da pa je glede na vse okoliščine, v katerih je proračun nastajal in glede na pogoje,
               ki so v veliki meri določali njegovo vsebino, njegovo sestavo tako na prihodkovni,
               predvsem pa na odhodkovni strani, da je to dokaj soliden proračun, čeprav bi tudi mi
               v naši poslanski skupini, glede na naše programske prioritete in glede na koalicijsko
               pogodbo, radi imeli ali pa videli boljši proračun. Glede na to, da je boljše imeti
               proračun, ki sicerni idealen, kot pa sploh ne imeti proračuna, ga bomo podprli in smo
               za to, da ga čim prej, po možnosti še danes, sprejmemo.</p>
               <p>Dovolite mi, kljub temu da je proračun hudo resna zadeva, malo morda hudomušno ali
               šaljivo prispodobo. Proračun za leto 2001 se mi zdi kot nevesta, ki ji vneto dvoriš,
               od nje veliko pričakuješ, ko je bolje spoznavaš, postaneš kritičen, imaš nanjo veliko
               pripomb, pa jo vendarle pelješ pred oltar in dahneš usodni da.</p>
               <p>Dejstvo je, ko ocenjujemo proračun za letošnje leto, da sta vlada in koalicija
               vendarle v izjemno kratkem času, v manj kot dveh mesecih, pripravila predlog
               proračuna za letošnje leto. In to potem, ko prejšnja vlada ni mogla pravzaprav do
               izteka svojega delovanja niti sprejeti končne natančne ocene o izvajanju proračuna
               zalansko leto. Spomnil bi na "špetirje", če smem tako reči, med finančnim
               ministrstvom oziroma ministrom in premierjem in vlado. Natančni podatki o izvajanju
               proračuna so ena pomembnih podlag za pripravo dobrega proračuna za naslednje
               leto.</p>
               <p>Drugič, hitro pripravo predloga proračuna je omogočila temeljita, čeprav za mnoge
               prepodrobno pripravljena, koalicijska pogodba.</p>
               <p>Vendar kratek čas, odkrito rečeno, ki je bil na razpolago za pripravo proračuna, je
               seveda otežil koalicijsko dogovarjanje, vendar je tudi to po moji oceni oziroma po
               naši oceni solidno uspelo.</p>
               <p>Tretjič, kar je še posebej pomembno. Na vsebino predloga proračuna za letošnje leto
               in uresničevanja dogovorjenih programskih usmeritev oziroma prioritet je močno
               vplivala skrajno neugodna dediščina preteklega leta ali natančneje, preteklih let.
               Naj spomnim samo na štiri dejavnike. Prvič, vse večji delež, prek 80% proračuna, je
               tako rekoč že vnaprej določen, je fiksnega značaja, glede na zakone, programe in prej
               sprejete obveznosti. Drugič, obveznosti iz preteklega leta v višini okoli 23 milijard
               pomenijo skoraj 2% predlaganega proračuna. V veliki meri zožujejo prostor za aktivno
               ekonomsko politiko, za katero se tudi mi zavzemamo, vključno z regionalnim razvojem
               in z drugimi zadevami v letošnjem letu. Toje dejstvo. Tako tudi nominalno povečanje
               na posameznih postavkah, ki so prioritetne ob upoštevanju teh obveznosti za nazaj,
               pomeni, da bodo realno kvečjemu zagotovljena v najboljšem primeru enaka sredstva.
               Vendar je to objektivno dejstvo.</p>
               <p>Naslednje velike preobremenitve, o katerih je bilo že tukaj govora, če spomnim na
               podatek, ki ga imamo v dopolnjenem predlogu, da je samo v ministrstvu za promet in
               zveze teh predobremenitev za 15 milijard, ali na postavki, ki je za vse nas, poslanke
               in poslance, in za javnost posebej zanimiva, za področje cest 12,5 milijard. To je
               približno toliko, kot je letos sredstev predvidenih v proračunu za te namene.
               Dejansko ni manevrskega prostora, da bi se lahko kljub velikim potrebam sredstva za
               to povečala.</p>
               <p>Zadnje naj omenim posebnost lanskega leta, ki je močno vplivala na letošnji proračun.
               Imeli smo takorekoč tri vlade. Imeli smo volitve, ki imajo posledice na proračunu.
               Seveda pomeni to izstavljanje računov za lanskoletno dogajanje v letošnjem letu, da
               ne govorim še o naravnih nesrečah, ki so tudi zahtevale svoje. Vse to in še kaj so
               bile ostre omejitve za vlado in koalicijske partnerje, da v predlog proračuna za leto
               2001 objektivno niso mogli v zadostni ali pa želeni meri uresničiti prednostnih
               usmeritev koalicijske pogodbe.</p>
               <p>Spomnil bi, da so prvi predlogi ministrov bili sešteti v višini milijarde 450
               milijonov tolarjev, kar bi povzročilo prek 7% primanjkljaja, kar pa bi seveda bilo
               nesprejemljivo.</p>
               <p>Tako imamo dejansko, kot je bilo že rečeno, pred sabo neke vrste sanacijsko prehodni
               proračun, s sprejemljivimi globalnimi okviri in v znatni meri ali pa vsaj delno
               uresničenimi razvojnimi usmeritvami iz koalicijske pogodbe. Tu mislim na skupni
               obseg, ki raste v skladu z rastjo bruto domačega proizvoda, delež, ki je primerljiv
               ali boljši od vrste držav (ne zato, ker je to rekel predsednik vlade, ampak na
               razpolago imamo podatke v številnih domačih in tujih gradivih) in primanjkljaj v
               višini 1%, ki je manjši, kot je bil lansko leto in ni alarmanten - raje bi videli, da
               ga ne bi bilo, vendar je to realnost - in je nižji kot v vrsti držav Evropske
               unije.</p>
               <p>Legitimno in normalno je vprašanje, ki smo si ga tudi sami zastavljali, v kakšni meri
               predlog proračuna sledi memorandumu in koalicijski pogodbi. Zavedamo se problemov, ki
               so bili v razpravah na odborih izpostavljeni, da ni dovolj sredstev za nekatere
               pomembne prednostne namene, za gospodarski, socialni in predvsem enakomernejši razvoj
               te države, in da se bodo v naslednjem proračunu in v naslednjih proračunih morale
               zgoditi spremembe na teh ključnih področjih. Naj jih samo naštejem: področje
               racionalizacije delovanja države; področje izvoza - dejstvo je, da plačilnobilančna
               gibanja, predvsem če gledamo trend, in pa odnos med zunanjim dolgom in rezervami,
               tudi če gledamo trend in že tudi absolutne številke, zdaleč niso zadovoljivi, in da
               bo treba še bolj okrepiti - in to se poskuša v proračunu in tudi v zakonu o
               izvrševanju proračuna zagotoviti, vlogo slovenske izvozne družbe; še bolj okrepiti
               trženjske aktivnosti in promocijo v tujini, tako za turizem kot za izvoz in za tuje
               naložbe in druge aktivnosti. Dalje, potrebni bodo dodatni ukrepi za pritegnitev tujih
               vlaganj, kajti direktne tuje naložbe po skupnem obsegu in tudi če gledamo trend po
               letih, z njimi ne moremo biti zadovoljni.Intenzivirati bo treba prestrukturiranje
               kritičnih in potencialno kritičnih panog, od tekstila, usnja, živilske industrije,
               jeklarstva, kar je v teku, in drugih dejavnosti. Povečati bo treba sredstva za dvig
               konkurenčnosti, tehnološki razvoj, kar je sicerpredvideno v proračunu v določeni,
               vendar ne v zadostni meri. In pa, seveda, dati večji poudarek razvoju podjetništva,
               turizma in razvoju podeželja. Povečati bo treba sredstva in izboljšati organiziranost
               za skladnejši regionalni razvoj. To je še vedno ena najšibkejših točk tega proračuna
               in sploh gospodarske politike. Na to opozarja tudi najnovejše poročilo o človekovem
               razvoju, ki ga gotovo dobro poznamo.</p>
               <p>Naj za zaključek povem samo še dve zadevi. Prvič, smatramo, da je potrebno predlagani
               proračun čim prej sprejeti in ga tudi čim prej začeti izvajati, zlasti za izvedbo
               ekonomskih, socialnih, izobraževalnih in drugih programov, da se lahko čim prej gre v
               razpise in da lahko potencialni koristniki čim prej pridejo do sredstev in izvajajo
               programe, čeprav v okrnjeni obliki, glede na pozno sprejemanje proračuna. In drugič,
               kar se nam pa zdi pa še posebej pomembno in to bi rad poudaril za zaključek, čim prej
               moramo pričeti s strokovno zahtevnimi in tudi politično zahtevnimi pripravami za
               proračun za naslednjeleto ali bolje rečeno za naslednja leta, vsaj za naslednji dve
               leti, to se pravi leti, ki sta cilj nekako za končno pripravljenost za vstop v
               Evropsko unijo.</p>
               <p>Pri tem sem nam zdi posebej pomembno, da še preden bo finančno ministrstvo in vlada
               pripravila številke, predlog proračuna, da se dogovorimo o strateških usmeritvah
               gospodarske, socialne in drugih politik. Drugič, da opredelimo oziroma
               okvantificiramo obseg in sestavo naložb in njihovih prioritet, tako kot to zahteva
               zakon o javnih financah, ne pa da se o tem pogovarjamo in lobiramo šele potem, ko že
               imamo predlog proračuna na mizi. Tretjič, zbrati bo treba voljo, kolegice in kolegi,
               tako iz pozicije kot iz opozicije in pa seveda predvsem vlada, da damo na mizo končno
               to, kar rečemo vsako leto, pa senikoli ne zgodi, razvojne programe, tolarske zakone
               in drugo in da soočimo to z realnimi, možnimi finančnimi okviri v prihodnjih letih in
               da se potem dejansko izognemo prehitro naraščajočemu zadolževanju in slabi volji
               državljank in državljanov in tudi nas, ker ni možno enostavno spraviti vseh programov
               v vsakoletne proračune, ker so predimenzionirani. In končno, zelo pomembno vprašanje,
               še bolj odločno in hitreje so treba lotiti oziroma nadaljevati z racionalizacijo
               organizacije državne uprave in bolj upoštevati sintagmo, ki je bila zapisana pred
               leti v strategiji gospodarskega razvoja Slovenije, da si bo Slovenija pri
               vključevanju in pri pripravah na Evropsko unijo prizadevala imeti vitko državno
               upravo. To se pravi učinkovito in racionalno.</p>
               <p>Seveda, zato bo prvenstvena odgovornost vlade in vladne koalicije, vendar tudi enako
               opozicije, vseh poslank in poslancev, kajti roko na srce kolegice in kolegi,
               dostikrat smo hote ali nehote dvolični. Iz takih ali drugačnih razlogov. Zaenkrat se
               zavzemamo, da je proračun izravnan, da je čim nižji, da je čim manj zadolževanja. V
               isti sapi, pa in to se dogaja tudi ob sedanjem proračunu, pridno vlagamo amandmaje za
               povečevanje posameznih postavk. Tak proračun se seveda ne more iziti. Zato je
               potrebno potem več odgovornosti v tem smislu, kot sem v zaključku govoril. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev Slovenije bo
               predstavil gospod Ivan Kebrič. Izvolite.</p>
            </sp>
            <sp xml:id="SDZ3-Izredna-06-2001-04-20.sp46">

               <speaker>IVAN KEBRIČ:</speaker>

               <p>Gospa podpredsednica, hvala za besedo. Spoštovane kolegice in kolegi, spoštovani
               ministri in ostali prisotni! V naši poslanski skupini smo skrbno proučevali predlog
               proračuna za letošnje leto. Ugotovili smo, da je osnova vsakemu in tudi temu
               proračunu okvir. Kdo je narekovalokvir? Ugotovili smo, da ga je narekovala stroškovna
               stran. Na drugi strani smo ugotovili, da dohodkovna stran ni zmogla pokriti vseh, ne
               bom rekel, samo želja, ampak potreb posameznih resorjev. Zato se seveda pojavi
               primanjkljaj in ta primanjkljaj ugotavljamo že vrsto let. Ta primanjkljaj ne pomeni
               samo, da ga bo treba vrniti, ampak pomeni, če dobimo za to tuje kredite, plačati tudi
               obresti. Če so krediti res racionalno in tako naravnani, da bodo pospešili
               gospodarstvo in da si bodo sami kot taki ustvarili dohodek, iz katerega jih bo moč
               vrniti, vendarle je ugotovitev ta, da pa obresti v vsakem primeru predstavljajo odliv
               domače akumulacije. Če gledamo te zadolžitve, če ne bomo pristopili, če že nismo pri
               tem proračunu, vsaj pri prihodnjem, da se bo ta primanjkljaj zmanjševal, pomeni, da
               bodo še naši vnuki, morda celo pravnuki plačevali to, za kar jih bomo mi danes in pri
               podobnih takih proračunih zadolževali.</p>
               <p>Narekovala je, kot sem dejal, stroškovna stran. Vendar bomo, tako smo razmišljali v
               naši poslanski skupini, se lotili najprej dohodkovne strani. Menimo, da je dohodkovna
               stran optimistično gledana, vendar mi trdimo, da je tudi ta optimizem realen, če bomo
               sprejeli ob tem še marsikak zakon po potrebi oziroma v glavnem izpolnjevali tista
               zakonska določila, ki jih ima vlada, konkretno ministrstvo za finance že sedaj na
               razpolago. Trdim in, gospod minister, vašemu predhodniku sem tudi izza te govornice
               povedal, da denar leži na cesti. Treba je organizirati pobiranje tega denarja.
               Povedali smo tudi in s prstom lahko pokažemo, kje je ta denar za pobrati. Spomnimo se
               samo nekaj teh stvari.</p>
               <p>Siva ekonomija, rezultati zakona, ki smo ga sprejeli za preprečevanje črne ekonomije
               oziroma dela na črno in tako naprej. Vsi vemo, da je siva ekonomija pri nas na dokaj
               visoki ravni, daleč iznad povprečja Evrope. Če želimo v Evropo in nam Evropska unija
               postavlja pogoje za sprejem, med ostalim tudi znižanje inflacije in ostalega, potem
               postavljamo mi, iz Demokratične stranke upokojencev Slovenije, v naši poslanski
               skupinizahtevo, da se resno pristopi k zmanjševanju sive ekonomije. Tako bomo
               ustvarili ugoden dvig, konkretno, kot pravi pregovor, dve muhi na en mah. Prvič bomo
               dobili več prispevkov in davkov v državno blagajno, drugič pa bomo s preprečevanjem
               oziroma zniževanjem sive ekonomije omogočili ustvarjanje novih delovnih mest in se bo
               razmerje med zaposlenimi in nezaposlenimi ter seveda to, kar se nam vedno očita, da
               je upokojencev pri nas preveč, absolutno hitro spremenilo, postalo ugodnejše in bo
               manj potrebe iz državnega proračuna nadoknaditi tisto, kar je potrebno za ministrstvo
               za delo, družino in socialno politiko transferirati iz državnega proračuna.</p>
               <p>Naj vas pozovem, gospod minister, organizirajte, da se bo čim manj utajevalo davkov,
               da bo čim manj možnosti iskati rešitve v zakonskih luknjah, pa tudi najenostavneje
               to, kar beremo vsak teden v časopisih, kdo je, kako, na kakšen način, za koliko
               milijonov, pa tudi milijard prinesel našo državo okoli. Poglejte, kaj se je dogajalo
               z igrami, nelegalnimi igrami na srečo, "catch the cash", kaj se je dogajalo z
               Zdenexom, kaj se je dogajalo z Dadasom in tako naprej. To je tisti denar, na katerega
               vam kažemo, da ga je treba pobrati.</p>
               <p>Kje so zaključki ali izsledki, ko je kriminalna policija zasegla vse tiste rednike,
               iz katerih dokumentacije je bilo razvidno, koliko so posamezniki na račun svojih
               posojil dobivali obresti, niso pa od njih plačali niti davkov niti pa dohodnine.</p>
               <p>Ker me čas omejuje, se bom še konkretno obrnil na naslednje. Mi podpiramo uravnanost
               tega proračuna v težnji dati prednost projektom. Mi smo za indeksacijo iz preprostega
               razloga, kajti indeksacija narekuje čim več izkoristiti razpoložljivih sredstev, da
               boš v prihodnjem proračunu zopet dobil čim več. Ali so tista sredstva - izkoristek
               vedno racionalna ali ne, pri indeksaciji ni pomembno. Menimo tudi, da ni pravega
               razloga, če že govorim o okviru tega proračuna, da se realno povečuje kar za 8,9%,
               medtem pa porast bruto družbenega proizvoda je predvidena samo za 4,5%. Ta razlika
               nam ni ne samo po godu ampak do nje smo zelo kritični.</p>
               <p>Pri projektih imamo prav tako poseben pomislek. Projekti so lahko ne samo dobrodošli,
               ampak pri teh je osnovno, da pogledamo njihovo gospodarnost, ekonomičnost in drugačno
               naravnanost. Kaj nam pomaga projekt, da predvidimo v proračunu določena sredstva, pri
               tem pa se moramo zavedati, da po naši ustavi in zakonih je možno zablokirati tak
               projekt. Soglasje stanovalcev. Kaj nam pomaga projekt in predvidena sredstva v
               državnem proračunu, če stanovalci ali pa če grem še malo širše, npr. lokalni
               skupnosti ne dajo soglasja. Želimo, ali želijo nekateri, taka pisma smo dobivali s
               terena od raznih županov in tako naprej, raznih lobijev, češ, za ta projekt
               zagotovite v proračunu sredstva. Kaj se pa dogaja? Ko smo šli malo pogledat, kar tri
               občine se enostavno s predloženo traso ne strinjajo. Ta trasa pa je že v projektu
               predvidela določena finančna sredstva. Če bo sedaj, glede na to, da lokalne skupnosti
               ne dajo soglasja, da se iskala nova trasa, nova ideja, bo seveda verjetno tudi
               drugačna finančna konstrukcija oziroma strošek, če poenostavim.</p>
               <p>Na drugi strani obsojam to, da nekateri med nami preveč, bom kar sebe vključil,
               nasedamo določenim lobijem in smo v veliki meri tudi mnogokrat preveč lokalno
               usmerjeni. Lokalne skupnosti enostavno pravijo, bomo dali soglasje za lokacijo pod
               pogojem, da nam še naredite ta priključek, da karikiram, pa še tudi ta pločnik nam
               morate na državne stroške ali pa v okviru avtocestnega programa asfaltirati.</p>
               <p>Ko gledamo te projekte, smo zanje, smo za naravnanost, vendar ne bomo soglašali s
               predvidenimi določenimi proračunskimi sredstvi vnaprej, če za projekt ni vse, ko
               pravimo, urejeno, da so vsa dovoljenja. Pri tem bomo še tudi kritični, da si ne bodo
               arhitekti samo postavljali svoje spomenike, ampak da bomo v okviru naših možnosti,
               kakršne imamo, glede na višino družbenega proizvoda na prebivalca, kaj si v teh
               razmerah s temi sredstvi lahko privoščimo.</p>
               <p>Odhodkovna nas zaskrbjuje. Na nasedajmo samo tistemu, češ, da ta proračun ni dovolj
               razvojno naravnan. Pri tem si moramo vsaj tisti, ki preberemo še kaj tuje literature
               in tega, eno je, kaj mora država oziroma prek državnega proračuna zagotavljati
               razvoj, drugo pa je, kaj morajo naša podjetje kot takšna tudi vlagati v razvoj, ne pa
               da vsi čakajo na to skledo iz državnega proračuna, ne samo take in drugačne
               institucije, ampak tudi takšni in drugačni, ki čakajo, da naj vse ta ljuba država
               reši. Kdo pa je država? Država smo vsi državljani. V glavnem pa za proračun odgovorni
               tisti in vso pravico imamo, ne samodolžnost, da pogledamo, kako se davkoplačevalski
               denar tudi koristi.</p>
               <p>O razvoju sem govoril. Sedaj pa zelo pomembno področje: plače. Zakaj so vsi indeksi v
               tem proračunu, pa mi pokažite pomembnejši indeks izpod 13%. Inflacijo predvidevamo
               7,8 ali bo 6, ali bo 9, ni toliko pomembno. Bo ali naj bi bila, če se ne bo kaj
               posebnega zgodilo na svetovnem tržišču ali v svetovni ekonomiji, verjetno izpod 8%.
               Zakaj so se, gospod minister, plače javnemu sektorju že sedaj s 1. januarjem zvišale
               za 3.6% vsem enako kotosnova, potem pa še dodatno raznim, pa pustimo tisto, kar je
               nekdo napredoval iz enega razreda v višji razred po zakonu, ampak tudi ostalo, za tak
               ali drugačen mir. V tem javnem sektorju so se plače zvišale in je tudi iz indeksov
               razvidno, kako se bodo zviševale. Ne poenostavljam, ker se zavedamo, da je v
               določenih službah potrebno tudi številčno ojačati, na drugi strani pa se sprašujemo,
               kje in kako boste stimulirali večjo proizvodnost, večjo kvaliteto dela, za isti
               znesek opraviti več dela ali drugače rečeno, z modernizacijo dati možnost ob istem
               znesku opraviti več dela, poenostavljeno povedano, kar vsi razumejo in razumemo:
               povečati storilnost v javnem sektorju. Ko govorimo o storilnosti v proizvodnji, imamo
               vse podatke. Jaz se vam kolegice in kolegi opravičujem, da vam tu ne navajam vseh
               številk, če pa koga zanima, da mu dokažem svoje trditve, imam zbrane, kot se temu
               reče, materiale in podatke, da lahko vsakemu postrežem in argumentiram s številkami
               to, kar govorim.</p>
               <p>Če v tem javnem sektorju, spoštovani gospod minister, je prejšnji, predhodni
               gospodarski minister, pardon, minister za gospodarstvo, nabavil računalnike, ki še
               danes ležijo tam, v šolah pa bi jih še kako potrebovali in če bi jih dobili, bi jih
               drugi dan dali, kot pravimo, v pogon. Kaj je stistimi radarji, ki že leta ležijo, v
               čigavo korist? Lep projekt je bil to. Ampak o projektih, kako bomo gledali na te
               stvari, sem uvodoma govoril.</p>
               <p>Zato bomo v naši poslanski skupini bdeli nad tem proračunom, tako na dohodkovni kot
               odhodkovni strani. Na drugi strani pa bomo v odboru, pardon, to je komisija za nadzor
               javnih financ brez povečevalnega stekla ali drobnogleda s prostim očesom videli
               stvari, ki gredo malce narobe ali pa ko se bo kaj poskušalo izkoristiti na legalen
               ali pa še bolj nelegalen način.</p>
               <p>Problem inflacije. Inflacija je predvsem odvisna od dveh dejavnikov. Eden je naša
               notranja ureditev in usmeritev, drugi pa je res okolnost svetovnega tržišča. Če se
               nafta toliko podraži, res imamo mi manj vpliva, vendar še kljub temu nekaj. Res je,
               da v eni razvitejši državi z dvakratnim družbenim proizvodom na glavo prebivalca v
               primerjavi z nami vpliva to seveda na inflacijo manj kot pa pri nas. Vendar menimo,
               da drugi agregat inflacije pa so plače. Kot sem prej govoril o plačah, se v naši
               poslanski skupini absolutno ne strinjamo, da so se tudi nam poslancem in vsem tistim,
               ki so vezani s količniki ali kako drugače na naše poslanske plače, enostavno zvišale.
               Zakaj niste to zvišanje enostavno prihranili, da bi urejali plače v javnem sektorju,
               ker so velike anomalije.</p>
               <p>Mi se strinjamo s pobudo in zahtevami, ne samo sindikatov, ampak tudi tistih drugih,
               da je osnovno potrebno v naši državi zvišati tako izhodiščne kot minimalne plače in
               vse druge, ampak do določene mere, do določene stopnje. Lahko bi zadržali, ne da bi
               zamrznili plače od neke določene višine naprej, ampak da bi enostavno zadržali, kar
               je malo bolj simpatična beseda, pojem pa je praktično isti, do nadaljnega, da bi
               uredili s to rezervo, ki bi si jo na ta način ustvarili, popravek pravi tistih
               razmerij, ki so milo ali pa konkretno rečeno anomalije v javnem sektorju. Zviševanje
               plač iz indeksov, ki izhaja iz javnega sektorja, moramo pa vedeti, da iz državnega
               proračuna - govorim okroglo - napaja ali dobiva plače kar preko 33 tisoč zaposlenih.
               To se pravi, da sedaj, ker sledimo vsem dogajanjem na našem političnem in
               gospodarskem področju, vidimo že nove zahteve enih, drugih in tretjih. Vsi se
               primerjajo s tistimi najvišjimi. Zakaj tiste najvišje malo ne ustavimo, pa bi dobili
               možnost, zagon, da popravimo tiste najnižje.</p>
               <p>Za zaključek - ker me čas preganja - pa še naslednje. Vsi ti argumenti, ki sem jih
               predstavil v imenu naše poslanske skupine Demokratične stranke upokojencev Slovenije,
               imajo svojo težo. Ko smo proučevali, kaj se bo zgodilo, če damo vladi popravni izpit,
               da tega proračuna danes ne sprejmemo in bo morala predložiti novega, kaj se bo
               zgodilo, kaj bo večja škoda za to državo, ne za določen segment prebivalstva, za to
               državo, če bomo še naprej financirali po začasnem ali po dvanajstinah, kar bi naj
               bilo. Ali ne bo to večja škoda, kot pa sprejeti ta proračun kljub vsem tem
               pomislekom? Ko damo to na tehtnico, pač proučujemo, in po tem proučevanju se bo naša
               poslanska skupina odločila, kako bomo o tem proračunu glasovali.</p>
               <p>Mi, še enkrat poudarjam, kakorkoli se bomo danes odločili, bomo zahtevali, da za
               prihodnji proračun bodo morale biti določene naše, ne samo zahteve, ne samo tisto,
               kar je zapisano tudi po naši zaslugi v tej pogodbi ali sporazumu koalicijskih
               partnerjev, ampak se bomo osredotočili na to, da pridete na dan z varčevalnimi ukrepi
               iz druge sfere, ne pa samo iz sfere s katero ste začeli ali smo začeli skupaj,
               konkretno, s pokojninskim zakonom, katerega sprememba 150. člena je pač dala tako
               uskladitev pokojnin, kakršno je dala Prav tako socialna sfera, otroški dodatek,
               razlika oziroma višina socialnega prispevka, ki je, sedaj govorim okroglo, s 24 na
               37.000, vse to je pomaknjeno naprej. Varčevanje se je začelo na socialnem sektorju.
               Pokažite nam in povejte, kje so pa drugi varčevalni ukrepi, ne tisti, na katere ste
               bili prisiljeni, ker enostavno ni bilo proračuna o začasnem financiranju, temveč
               ostali. To zahtevamo v imenu poslanske skupine Demokratične stranke upokojencev in to
               pričakujejo državljani. Ko bomo to uredili, bomo tudi svoj image, avtoriteto
               državnega zbora kot zakonodajalca uveljavili in izboljšali. Hvala vsem tistim, ki ste
               pozorno poslušali.</p>
            </sp>
            <sp xml:id="SDZ3-Izredna-06-2001-04-20.sp47">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Kebrič. Besedo ima kolega Sašo Peče, ki bo predstavil stališča
               poslanske skupine Slovenske nacionalne stranke.</p>
            </sp>
            <sp xml:id="SDZ3-Izredna-06-2001-04-20.sp48">

               <speaker>SAŠO PEČE:</speaker>

               <p>Hvala za besedo. Sam se bom govornici izognil zaradi tega, ker je preveč materiala in
               je govorniška miza premajhna. Bi pa v osnovi, v imenu Slovenske nacionalne stranke,
               izrazil začudenje, da ob tako pomembnem aktu, kot je proračun, v tej razpravi
               prisostvujeta le en minister in ministrica. S tem se kaže odnos slovenske vlade do
               tega akta, ki nam ga je še maloprej in pred desetimi dnevi prikazal gospod Drnovšek
               kot najpomembnejši akt. /Nemir v dvorani./</p>
            </sp>
            <sp xml:id="SDZ3-Izredna-06-2001-04-20.sp49">

               <speaker>PREDSEDNIK BORUT PAHOR:</speaker>

               <p>Imate besedo...</p>
            </sp>
            <sp xml:id="SDZ3-Izredna-06-2001-04-20.sp50">

               <speaker>SAŠO PEČE:</speaker>

               <p>Lahko nadaljujem, ali jih boste pozvali?</p>
            </sp>
            <sp xml:id="SDZ3-Izredna-06-2001-04-20.sp51">

               <speaker>PREDSEDNIK BORUT PAHOR:</speaker>

               <p>Izvolite, seveda!</p>
            </sp>
            <sp xml:id="SDZ3-Izredna-06-2001-04-20.sp52">

               <speaker>SAŠO PEČE:</speaker>

               <p>V imenu resnega razgovora moram povedati, da v Slovenski nacionalni stranki ne
               verjamemo, da denar leži na cesti; je malo premočna in prepomembna vrednota, da bi ga
               kar tako pobirali. Vendar naj preidem na vsebinski del mnenja Slovenske nacionalne
               stranke.</p>
               <p>Ni dolgo nazaj, ko je ena izmed predstavnic liberalne demokracije povedala zgodbo o
               obisku gospodinje na tržnici in da lahko kupi le toliko, kolikor ima v denarnici.
               Torej, to osnovno izhodišče, recimo, financiranja osebkov, institucije ali države,
               smo v tem trenutku, ko smo dobili predlog državnega proračuna z deficitom, kršili.
               Prišli smo do tiste stopnje, da bo ta država kot vsa leta poprej enostavno trošila
               več, kot ima. Enostavno trošila več, kot predvideva, da bo imela. In če je to dobra
               popotnica za naslednje generacije in naslednja leta - mislim, da ni. V Slovenski
               nacionalni stranki smo prepričani da je to zelo slaba popotnica. Osnova za pripravo
               proračuna bi moral biti ekvivalent med prihodki in odhodki, da bi prikazali
               stabilnost. Tega ne bi prikazali samo do tujine, kar vlada zadnje čase skuša in ji je
               to prioriteta, temveč da bi prikazali stabilnost v tej državi za te ljudi, ki od tega
               proračuna živijo, za državljane Republike Slovenije.</p>
               <p>S počasnim prehodom na proračunski memorandum, torej na tisti akt, s katerim nas je
               vlada, recimo temu, oborožila in prikazala zgodbo o uspehu, ki v bistvu nadaljuje
               nekako od osamosvojitve naprej in nam vsako leto znova prikazuje, kako bo naslednje
               leto, kako bo čez tri, štiri leta. Tudi predvideni koeficienti v samem proračunskem
               memorandumu kažejo visoko predvidevano stopnjo uspešnosti te države. Toda na račun
               česa? Na račun zadolževanja? Na račun tega, da v Sloveniji ne ustvarjamo proizvodnje,
               da je proizvodni faktor še zmeraj neagativen, in da se viša le število različnih
               neproduktivnih agencij, ki jih ustanavlja ta vlada? Ne! Na ta način Slovenci ne bomo
               ustvarili boljše prihodnosti za to našo državo.</p>
               <p>Kakor je premier slovenske vlade, gospod Drnovšek, 6. 3. 2001. leta povedal, da je
               cilj 1% primanjkljaja, da bo dejansko dosežen s pomočjo izrednih prihodkov iz naslova
               koncesij za mobilno tehnologijo oziroma koncesije za tretjo generacijo. Rad bi se
               opredelil do tega načrtovanega predvidevanega vira prihodkov, za katerega vas že
               danes opozarjamo, da ga ta država ne bo dobila v tem letu. Če se hoče Slovenija resno
               lotiti tega, te vrste prihodka, bi prvo potrebovala zakon o koncesijah. Vse lokalne
               skupnosti oziroma večji del lokalnih skupnosti izraža potrebo po tem, čeprav se
               srečujejo z manjšimi koncesijami. Toda, ko je govor o državi in govor o koncesiji na
               najpomembnejšem področju oziroma področju, ki ga nekako primerjate z evropskim
               področjem, tega ne storite. Predvidevate pa, da bo neka koncesija šla brez pogojev,
               ki so potrebni za koncesijo.</p>
               <p>Nadalje se govori o investicijah. Investicijah v tej državi, za katero prav tako prvi
               človek te države, gospod Drnovšek, govori oziroma je rekel, da bodo ostale na
               približno enaki ravni, kot so bile v lanskem letu. Citiram iz njegovega govora: "In
               na podlagi investicij, ki bodo ostale v ekvivalentu, ta država in njihovi ministri
               načrtujejo rast." Kakšno rast, na podlagi česa? Investicije so osnova za kakršnokoli
               novo rast. Mislite gospodarski razvoj povečati na podlagi socialnih prejemkov? Na
               podlagi česa?</p>
               <p>Že prej sem omenil, da se nam zdi doseganje boljšega standarda na račun zadolževanja
               nesmiselno, kajti vsak dolg, za katerega se zavežemo, bomo nekoč morali poplačati in
               ne poplačati le v meri, v kakršni smo dobili, ampak bo obremenjen še z obrestmi.
               Torej, tudi v ta del, recimo temu, planiranja slovenskega proračuna, žal ne moremo
               verjeti, zaradi izkušenj iz preteklih let, ko so državni proračun sestavljali v
               bistvu praviloma vedno eni in isti ljudje. Vedno se je zgodilo eno in isto. Posledica
               je danes tukaj: od stopnje brezposelnosti, do proizvodnega faktorja, do
               priključevanja Evropski uniji. Skratka, povsod smotam, kjer smo še do nedavnega bili.
               Kot državljana samostojne države me tudi močno moti, da se poskuša statistika
               prikazati skozi drugo dimenzijo in da se poskuša statistika prikazati v koeficientih,
               ki veljajo v tujih državah.</p>
               <p>Stopnjo brezposelnosti je v Sloveniji lahko izračunati. Toda zaradi tega, ker je
               kazatelj večji kot po drugih standardih, ki veljajo v tujini, nam vlada stopnjo
               brezposelnosti prikazuje po ILO standardu. Zakaj? S kom se hoče zamegljevati?
               Poslance? Vnaprej vemo, kako bo kdo glasoval. Še pred današnjimi razpravami. Vsi
               vemo, kaj bo usoda z amandmaji. Ne! Ampak da si opere svojo lastno vest z mislijo,
               saj imamo manjšo brezposelnost, kot nam hočejo nekateri prikazati, nas obdari s
               podatki, ki prihajajo oziroma ki so merljivi v tujini,tako imenovani tuji standardi,
               ILO standardi. O načrtovani gospodarski rasti. Seveda, tudi tu so različna mnenja
               ekonomistov. Tudi tu so različni pogledi. Toda na noben način se v Slovenski
               nacionalni stranki ne moremo strinjati. Žal se tudi ne strinjamo,da je gospodarsko
               rast možno povečati... Hvala. Da je gospodarsko rast možno povečati na ta način, da
               se z instrumenti gospodarstva ta država ne ukvarja.</p>
               <p>In prihajamo do tistega osnovnega vprašanja v tej državi, za katerega je tudi
               poudarek v proračunu. In sicer citiram: "Proračun za leto 2001 vlada vključuje kot
               enega temeljnih ciljev programa obsežne privatizacije državnega premoženja."
               Privatizacija državnega premoženja!</p>
               <p>V Slovenski nacionalni stranki sprašujemo to vlado, v okviru rednih točk, pobud in
               vprašanje finančnega ministra o privatizaciji slovenskega bančništva. O privatizaciji
               mariborske in ljubljanske banke. Od januarja in vse naslednje redne seje nismo dobili
               podatka o izračunu domače absorbcijske moči, ki je osnova za privatizacijo. Kako
               upate govoriti o privatizaciji, o prihodkih iz tega naslova, če osnovnega podatka
               nimate? Ga ne upate dati oziroma ne vem, zakaj ga ne date. Trikrat je bilo
               postavljeno isto poslansko vprašanje. Ni ne govora, ne duha.</p>
               <p>Na 5. redni seji smo v okviru Slovenske nacionalne stranke spregovorili tudi o sedaj
               moderni privatizaciji SRD-a, ki izključuje socialne partnerje. Slovenska vlada iz
               pogajanj o privatizaciji SRD-a izključuje sindikate. Zakaj? Ker se borijo za pravice
               delavcev. Samo zaradi tega. Ker poskušajo privatizacijo SRD-a in tista podjetja, v
               katerih ima država svoj delež, privatizirati oziroma zaščititi, da se bodo določene
               sanacije izpeljale do konca. Samo zaradi tega jih vlada noče imeti za sogovornika.
               Čeprav za posledico bo predlog vlade po izračunuvseh socialnih partnerjev nosil več
               kot 2.000 na novo brezposelnih ljudi. To tu nobenega ne briga. Igramo se z usodo
               9.500 ljudi, ki so trenutno v zaposlitvi SRD-a. Govorimo o privatizacijski vrzeli, ki
               jo poskušate zapolniti. Predstavniki vlade oziroma vlada, ki je sestavljena iz
               Liberalne demokracije Slovenije, je v tem primeru, govorila da bo privatizacijsko
               vrzel rešila s prodajo delnic distributerjev električne energije v šestih mesecih.
               Rok je zunaj, način je napačen. Torej neresnica. Vlado, ki sestavlja dalje združena
               lista, ki je predlagala oziroma dala besedo, da bodo luknjo zapolnili v treh mesecih.
               Nekajkrat smo že prekoračili ta rok. Toda pred volitvami je vsaka obljuba dobra. Z
               bankami in zavarovalnicami, ne s SRD-om. Še ena predvolilna obljuba ki ima danes
               posledice v proračunu. Dalje SLS+SKD, ki je 70 odstotkov zapolnitve obljubljala
               takoj, ko pride na oblast. Tudi tu je laž. In pa DeSUS, ki se okrog tega ni hotel
               konkretno opredeliti in je obljubil zapolnitev le v nekaj mesecih, verjetno zaradi
               pomanjkanja strokovnjakov. Naj vas potolažim. Tudi vam ne bi nič pomagali taki
               strokovnjaki ob takih obljubah, kot so jih dale ostale vladne stranke, ki svojih
               obljub ne držijo. Žal, pa ima vse to posledico za državljane Republike Slovenije, s
               tem z odjemalce tega proračuna, ki se kaže na vseh področjih življenja v naši državi,
               za katero ne smete pozabiti, da je edina ki jo imamo. Ne glede na to, kakšne so vaše
               težnje za vstop v Evropsko unijo.</p>
               <p>Seveda ste poskušali vladni predstavniki, recimo temu, opozicijo pri razpravah o
               proračunu omejiti z novim poslovnikom. Prišli smo do novih pravil. Prišli smo do teh
               pravil, ko ste enostavno onemogočili poslancu oziroma poslanski skupini, da da
               predloge za spremembo določene postavke. Toda navkljub temu, da ste zvišali tisto
               kvoto, ki konkretno meni, gospodu Baroviču, gospe Sonji, onemogoča, da bi sama dala
               amandmaje. Da bi sama izpolnjevala tisto nalogo, za katero se je zavezala svojim
               volilcem v obdobju predvolilne kampanije, dala besedo, da bo poskušala za krajnekaj
               narediti. Za svoj domači kraj. Za vse tiste kraje v Sloveniji, kjer smo se tik pred
               volitvami potekali, hodili naokrog vsi nasmejani in z velikimi obljubami. Toda ne.
               Danes ste to onemogočili oziroma pred nekaj dnevi, ko ste sprejeli poslovnik. In
               vimenu koga? V imenu slovenske vlade, ki hoče, da predlog proračuna, kot nam ga da v
               taki obliki, tudi poslanci sprejmejo. Potem se najdejo tisti pogumni posamezniki, ki
               upajo tu notri govoriti, kako odgovorni moramo biti poslanci. Od nas zahtevajo samo
               glasove. Ne dopuščajo pa nam tega, da bi lahko sooblikovali določene postavke. Ne
               govorim o generalnih spremembah. Toda kot poslanec, ki prihajam iz posamezne regije,
               bom poskušal za to regijo tudi nekaj narediti. Ne zanemarjam lokalnih skupnosti tako
               kot eni izmed govornikov pred mano. Opozarjam vas, Slovenija ni samo Ljubljana.
               Slovenija ima nekaj več kot 20 tisoč kvadratnih kilometrov. Za Slovenijo je potrebno
               skrbeti v celoti. Ta država tega ne dela. V Slovenski nacionalni stranki predloga
               proračuna v taki obliki, kot je, ne bomo podprli. Smiselno bi bilo, da tudi ostali
               razmislite o težnjah in tendencah, kam ta država gre.</p>
               <p>Za zaključek. Ker sem omenil inflacijo, za katero vlada krivi izključno razmere okoli
               Slovenije; zaradi dviga cen tiste surovine; zaradi brezposelnosti, ki nam jo vlada
               skuša prikazati po lažnivih oziroma drugačnih ilo-podatkih; zaradi koeficientov, ki
               nam jih v proračunskem memorandumu vlada prikazuje, da bomo do leta 2006 vsi lepi in
               nasmejani ter zaradi zadolževanja - to so razlogi,zakaj ne bomo podprli
               proračuna.</p>
               <p>Naj zaključim s citatom dr. Drnovška z dne, 6.3.2001, ob predstavitvi proračuna:
               "Vlada je svoje delo opravila hitro in, mislim, tudi odgovorno."</p>
               <p>Res je, na hitro ste to državo pripeljali tja, kjer danes je, z vsemi negativnimi
               koeficienti, z vso brezposelnostjo, ki jo imamo. Hvala.</p>
            </sp>
            <sp xml:id="SDZ3-Izredna-06-2001-04-20.sp53">

               <speaker>PREDSEDNIK BORUT PAHOR:</speaker>

               <p>Hvala lepa, vam, kolega Peče. Besedo dajem kolegu Janezu Podobniku, ki bo predstavil
               stališča poslanske skupine SLS + SKD - Slovenske ljudske stranke. Za njim bo dobil
               besedo mag. Janez Drobnič, ki bo predstavil stališča poslanske skupine Nove
               Slovenije. Prosim!</p>
            </sp>
            <sp xml:id="SDZ3-Izredna-06-2001-04-20.sp54">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovane, kolegice in kolegi, spoštovani,
               predstavniki vlade! Dovolite mi, da na kratko predstavim stališča naše poslanske
               skupine do proračuna za leto 2001 in tudi do proračunskega memoranduma. O nekaterih
               bolj detajlnih vprašanjih, ki so vezana na posamezne vsebinske sklope, se bodo
               kasneje v razpravo vključili moji poslanski kolegi.</p>
               <p>Vlada je v relativno kratkem času - to moramo priznati - pripravila proračun za leto
               2001, še posebej ob dejstvu, da je bilo potrebno v celoti upoštevati novo zakonodajo
               s področja javnih financ. Zato je na tem mestu treba poudariti, da je bila priprava
               proračuna v tako kratkem času kljub vsemu veliko delo.</p>
               <p>Proračun in še posebej proračunski memorandum je vedno v vsaki državi tudi eden
               ključnih razvojnih dokumentov, ki je nekakšna izkaznica države, še posebej za
               obdobje, za katero velja. Zato mi dovolite za uvod v ta nastop nekaj misli, ki jih je
               zapisal prof. Lojze Sočan v svojem strokovnem članku z naslovom "Vzvodi za razvoj
               Slovenije v globalnem gospodarstvu". Tako pravi:</p>
               <p>"Če bomo kot država sposobni izoblikovati, sprejeti in izvajati dolgoročni razvojni
               dogovor ob bistveno večjem razvojnem naporu vseh socialnih partnerjev kot do sedaj,
               bomo med tistimi zmerno razvitimi družbami, ki bodo zmogle pospešeno izgradnjo
               celovite materialne, intelektualne, institucionalne in informacijske infrastrukture
               in vse hitrejšo prenovo podjetniških programov, z opuščanjem tehnološko manj
               zahtevnih ter intenzivnim uvajanjem tehnološko in inovacijsko zahtevnejših programov
               z višjo dodano vrednostjo. Prav skladnost teh procesov vodi v uspešno preobrazbo
               Slovenije v razvito družbo. Nosilno vlogo v tem procesu bodo morale prevzeti predvsem
               prihodnje vlade in" - podčrtam! - "prihodnji parlamenti naše države.</p>
               <p>Dosedanja razvojna prizadevanja samostojne Slovenije se kažejo v pospešenem
               prilagajanju okolja naše države, sistemskim, makroekonomskim in tržnim normam
               Evropske unije in razvitega sveta, ki jih pooseblja teza o vse večji odprtosti in
               deregulacije."</p>
               <p>In sedaj pa citiram še odstavek, ki pa je bolj kritičen: "S sedanjo politiko
               Slovenija izgrajuje preživelo obliko kapitalizma s poudarkom na lastnini materialnih
               dobrin in zanemarjanju obvladovanja lastninsko vse manj obremenjenega globalnega
               znanja, brez vizije razvoja in s prevelikimi nasprotji socialnih partnerjev, kar ji
               onemogoča prehod med moderne in učinkovite družbe konsenza, ki jeznačilen za razvojno
               najbolj prodorne manjše države razvite srednje in severne Evrope. Zato bi morale prav
               te države v pogledu strateškega razvoja čim prej postati naš vzornik sodobnega
               razvoja.", konec citata.</p>
               <p>Tukaj je potrebno omeniti, da, ko se omenja najbolj prodorne manjše države razvite
               srednje in severne Evrope, da se je vlada, še posebej resor za finance, v zadnjih
               letih intenzivno soočala in spoznavala z makrofiskalnimi in drugimi rešitvami, ki jih
               je Švedska sprejela v preteklih letih, ko je reševala nekatere svoje javnofinančne
               težave. Švedska jih je rešila zelo zelo dobro. Upam, da bo ta izkušnja v pomoč tudi
               slovenski vladi in slovenskemu resorju za finance.</p>
               <p>Dovolite mi, da v drugem delu svojega nastopa na kratko izpostavim nekatera področja,
               ki so po mnenju naše poslanske skupine pri proračunu za leto 2000 v povezavi s
               proračunskim memorandumom potrebna posebne pozornosti.</p>
               <p>Najprej program prodaje državnega premoženja. Brez dvoma eden ključnih političnih
               dogodkov v letošnjem letu, mora po našem mnenju potekati z vsemi možnostmi nadzora in
               s čim večjo preglednostjo. Ostaja odprto vprašanje, ali je bila odločitev, da bo
               program prodaje državnega premoženja potekal brez posebnega zakona, dobra
               odločitev.</p>
               <p>Drug poudarek, vprašanje enakomernega, lahko bi rekli uravnoteženega regionalnega in
               siceršnjega razvoja vseh predelov in območij Slovenije. V naši stranki in v naši
               poslanski skupini smo trdno prepričani, da uravnotežen regionalni in sicerjšnji
               razvoj države Slovenije našo državo notranje krepi kot državo in nacijo. Žal trendi
               niso takšni. Dejstvo je, da - to ne govorim seveda slabšalno o glavnem mestu
               Slovenije - ampak kulturni, upravni, gospodarski, politični, univerzitetni in
               sicerjšnji razvojni potenciali osrednje slovenske regije, ki imasvoje srce v glavnem
               mestu, v Ljubljani, so tako močni, da so preprosto posesali vase vse druge številne
               potenciale, ki jih imajo druge regije v Sloveniji. To postaja eno ključnih političnih
               in razvojnih vprašanj sodobne slovenske države.</p>
               <p>O tej temi bo kasneje razpravljal tudi moj poslanski kolega Kangler.</p>
               <p>Tretje vprašanje, ki je vezano na prav vprašanje enakomernega regionalnega razvoja
               Slovenije, je stalna skrb za demografsko ogrožena področja. To naj ne zveni
               populistično. Na tem mestu je potrebno na to vprašanje opozarjati: na vprašanje
               investicij, šolstva, različnih infrastrukturnih sistemov, od cest, telefonije. Gre za
               vprašanje kvalitete življenja v teh predelih. Po ustavi je država Slovenija dolžna,
               da skrbi za ta področja. S tem vprašanjem je povezano vprašanje odnosa do občin, do
               občin in občinskih proračunov. Iz razprav v državnem zboru se je zelo umaknilo to
               področje. Pa ne zato, ker je manj županov poslancev, ampak kot da se zdi, da se je
               počasi doseglo prepričanje, da to ni pomembno razvojnoin siceršnje vprašanje v
               Sloveniji. Pa je pomembno. 192 občinskih proračunov imamo. Imamo 192 razvojnih
               ambicij. Prav sestava občinskih proračunov in vloga državnega proračuna, še posebej
               preko investicij, je zelo zelo pomembna.</p>
               <p>Tretji element, ki je vezan na enakomeren in uravnotežen razvoj Slovenije, je
               infrastrukturni. Vprašanje je, ali je bila res dovolj domišljena, lahko bi rekli,
               tiha odločitev, da se premajhen delež zbranega bencinskega tolarja nameni za
               nadaljevanje izgradnje avtocestnega križa v Sloveniji. Ne samo zato, ker je izgradnja
               avtocestnega križa dodatna stimulacija za enakomerni regionalni razvoj Slovenije,
               ampak tudi zato, ker je ta največji gradbeni projekt v samostojni državi Sloveniji
               tudi največji gospodarski multiplikator. Tukaj nepozabimo omeniti pomena drugih cest.
               Ne samo avtocest. Nekatera področja v Sloveniji so taka, ki ne bodo nikoli dobila
               avtocestnih povezav. Prav tako je vedno večji pomen železnic.</p>
               <p>Tretje področje, na katerega bi rad posebej opozoril, je pomen šolstva. Ne samo na
               vprašanje, ki je bilo že izpostavljeno. Tudi to ni populistično rečeno. Želimo, da se
               dokonča računalniško opismenjevanje osnovnošolcev. Upamo, da so nekateri amandmaji
               nekatere stvari še izboljšali. Opozarjamo na pomen, da se dokončajo investicijski
               projekti prav na področju osnovnega šolstva. Ob tem pa poudarjamo, da so v teh letih
               z vsemi pričakovanji ambicijami in znanji pred nami generacije srednješolcev. Upamo,
               da bo državni proračun tak, da bo vsem ukaželjnim srednješolcem omogočil njihovo
               najboljšo izbiro, njihovo osebno zadovoljstvo in tudi zadovoljstvo naših družin.
               Kajti prav odločitev za srednjo šolo je ena ključnih izbir vsakega mladega človeka.
               Nato sledi visoko šolstvo. Trendi so pozitivni. Kljub vsemu, skrb države tudi preko
               državnega proračuna je tista, ki kaže na usmeritev države pri vprašanju visokega
               šolstva. Upamo tudi, da bo drugačna resorska postavitev, da bo pomenila samo spodbudo
               za boljše delo in da se ne bodo organizacijski in drugi problemi kazali v nekaterih
               nedomišljenih rešitvah.</p>
               <p>Četrtič. Podpiramo usmeritev, ki je razvidna še posebej iz nastopa predsednika vlade,
               ko je predstavljal proračunski memorandum. Namreč, večjo spodbudo države za različne
               oblike varovanja zdravja. Na tem mestu o tem premalo govorimo. Povečanje oziroma
               povišanje povprečne življenjske dobe naših državljank in državljanov naj ostane
               stalna skrb slovenske politike, slovenske vlade in tudi parlamenta. Država ima tiste
               mehanizme, kot jih ima. Imamo eno samo, to življenje. Storimo vse, da se bo
               življenjska doba vseh nas povečala. Tudi zato bomo v naši poslanski skupini z vso
               občutljivostjo razpravljali in se odločali o tistih amandmajih, ki so bili v tem
               kontekstu pripravljeni: pediatrična klinika, onkološki inštitut - če vsaj to dvoje
               omenim. Vlada je pa že v dopolnjenem predlogu proračuna vprašanje onkološkega
               inštituta dobro rešila.</p>
               <p>Petič: kmetijstvo in razvoj podeželja. V naši stranki vedno nekako avtomatično
               pripada skrb za kmetijstvo. Napaka! Vprašanje kmetijstva in razvoja slovenskega
               podeželja je ključna nacionalna razvojna prioriteta te države, te vlade in tega
               državnega zbora.</p>
               <p>Ključno vprašanje ostaja. Kako ustrezno pripraviti slovensko kmetijstvo in
               slovenskega kmeta, da bo preživel trde pogoje Evropske unije? Gre za eminentno
               razvojno vprašanje. Gre za vprašanje tudi prihodnosti slovenskega podeželja. V naši
               stranki smo prepričani, da Slovenija potrebuje dolgoročni razvojni dogovor, ki bo
               vseboval notranji konsenz za reševanje demografskih, energetskih, izobraževalnih,
               okoljskih in drugih problemov. Najsta bo tudi memorandum in proračun korak v to
               smer.</p>
               <p>In tretji del moje razprave pa je tisti, ki je praviloma sestavni del in jedro vsake
               klasične razprave o državnih proračunih. Ko smo sledili, kako se to dogaja po svetu,
               sta bili vedno praviloma dve skupini. Ena pravi, da je treba davke povišati, druga
               pa, da jih je potrebno znižati.</p>
               <p>Torej, v zadnjem delu svoje razprave se bom dotaknil tega pomembnega vprašanja, to je
               vprašanja davkov. Vprašanje davkov so tudi relacije med državo in državljanov kot
               davko-plačevalcev. Na kratko bom ocenil nekatera dogajanja na tem področju. Glede na
               splet dogodkov so bila globalna javno finančna razmerja lanskega leta, leta 2000,
               dobra. Nekateri tudi ocenjujejo, da so bila taka, da jim smemo reči zelo dobra.
               Lansko leto je bilo eno tistih let, kjer je bila realna možnost, da leto 2000 sploh
               ne bi bilo leto proračunskega primanjkljaja.</p>
               <p>Dejstvo je, da je v lanskem letu bruto domači proizvod nominalno zrastel za okrog tri
               odstotne točke več, kot je bilo predvideno. Vzrokov je več; eden je brez dvoma višja
               stopnja rasti; drugi pa, žal, tudi višja inflacija. Vendar višja inflacija ima včasih
               tudi pozitivne rezultate, v navednicah. Odhodki iz proračuna so se glede na bruto
               državni proračun zelo znižali, celo znižali za eno odstotno točko. Toda, kaj se je
               zgodilo? Nepričakovano so se javno finančni prihodki znižali za dve odstotni točki,
               predvsem oziroma skoraj izključno zaradi izpada prihodkov od davka na dodano
               vrednost. Pokazalo se je, da je bila uvedba davka na dodano vrednost predlanskega
               leta sicer uspešna, vendar z napako: pritok prihodkov od davka na dodano vrednost je
               bil znatno manjši od prometnega davka. To pa ni bilo predvideno. Ali bi to moralo
               biti predvideno? To je drugo vprašanje. Ni bilo predvideno Zato postaja vedno bolj
               očitno, da so bile sprejete davčne stopnje davka na dodano vrednost prenizke.</p>
               <p>Prav to odpira nekatere pomembne javno finančne dileme. Omenil bom samo tri.</p>
               <p>Prvič: Ali bo reforma neposrednih davkov vodila do povečanja deleža teh davkov v vseh
               davkih? To ne bi bila prava usmeritev. To bi pomenilo predvsem večjo obremenitev
               gospodarstva.</p>
               <p>Drugič: Na kakšen način davčno razbremeniti delo? Če omenim davek na izplačane plače,
               ki zdaj zelo obilno polni proračun. Kot bi povedali predvsem gospodarstveniki, ga bi
               bilo dobro odpraviti. Toda to se zdi nemogoče ob sedanjih prenizkih stopnjah davka na
               dodano vrednost.</p>
               <p>In tretja dilema: Kaj bo z dohodnino? V dohodnini, kjer je pač prisotna močna
               progresija. Najvišja davčna stopnja, vsi vemo, je visoka. Kakšno vlogo ima še posebej
               pri dohodnini in pri davčni politiki sploh socialen element, kakšno vlogo pa
               suhoparna ekonomska učinkovitost?</p>
               <p>Iz predlaganega proračuna in še posebej iz proračunskega memoranduma je razvidno, da
               letos vlada ni ugriznila v to najbolj občutljivo vprašanje in je javno finančni
               primanjkljaj pokrila z izrednimi prihodki, kot so koncesije. V prihodnjem letu ali pa
               letih pa jo čaka druga, mnogo bolj naporna pot, z dvema možnostima. Prva je reforma
               neposrednih davkov, to pa tudi pomeni znižanje deleža javnih izdatkov, morda celo na
               stopnjo blizu 40 procentov. Druga pot pa je zvišanje davka na dodatno vrednost ob
               tehtnem premisleku za kakšno višino. Za obe poti pa bosta potrebna velik pogum in
               doslednost. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp55">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. Besedo ima mag. Janez Drobnič. Predstavil bo stališča
               poslanske skupine Nove Slovenije, za njim bo dobil besedo Ciril Pucko za predstavitev
               stališč poslanske skupine LDS. Imate besedo, mag. Drobnič.</p>
            </sp>
            <sp xml:id="SDZ3-Izredna-06-2001-04-20.sp56">

               <speaker>MAG. JANEZ DROBNIČ:</speaker>

               <p>Lep pozdrav kolegicam poslankam in kolegom poslancem, predstavnikom vlade in ostalim
               gostom prisotnim v dvorani.</p>
               <p>Dovolite, da povem mnenje v zvezi s predlogom proračuna Republike Slovenije za leto
               2001 s strani poslanske skupine Nove Slovenije. Vlada je torej predložila proračun za
               leto 2001, proračunski memorandum in tudi program prodaje državnega premoženja.
               Poslanska skupina Nove Slovenije se je odločila, da predloženega proračuna v takšnem
               obsegu, kot je in v takšni strukturi kot je, ne bo podprla.</p>
               <p>Ko sem slišal razpravljalce pred menoj, koalicije in deloma tudi opozicije, nisem
               pravzaprav vedel, kdo pravzaprav je pripravil ta proračun za leto 2001. A je to
               program liberalne demokracije ali je to program vlade Republike Slovenije. Torej ni
               se moč znebiti vtisa, kot da je to program ene stranke. Pač takšen vtis sem
               dobil.</p>
               <p>Velikokrat smo slišali od predstavnikov vlade, da je ta proračun naravnan razvojno.
               Če ga podrobno pogledamo, njegovo strukturo, obseg sredstev, ugotovimo, da to ni res,
               da mu manjka razvojna usmerjenost. To, kar imamo pred seboj, je bolj slab poskus
               sanacije javnih financ. To je dejstvo, da imamo javne finance problematične, vendar
               nismo še čisto jasno pogledali to problematiko in se z njo soočili. Zato je potrebno
               imeti tudi korajžo in seveda odkritost, transparentnost.</p>
               <p>Naštel bom nekaj razlogov, zakaj Nova Slovenija ne bo podprla tega proračuna.
               Najprej, naj omenim proračunski primanjkljaj. Ta raste že nekaj let in tudi v
               letošnjem letu se bo povečal. Sam primanjkljaj kot takšen verjetno niti ne bi bil
               problematičen. Gospodu Drnovšku - zadnjič kot sem mu postavil vprašanje - ima deloma
               tudi prav. Problematičen je trend, problematična je vsebina. Naslednje, kar je
               problematično, je da ni jasno koliko je tega primanjkljaja in da je še nekaj skritih
               lukenj. Torej vlada ne prikazuje dejanskega primanjkljaja, pač pa ga s pomočjo
               računskih operacij in skritim zamikom proračunskih obdobij umetno zmanjšuje.</p>
               <p>Naj vam povem eno signifikantno dejstvo. Ko smo v odboru poslušali predstavnico vlade
               glede investicij za državni zbor, nam je le-ta odgovorila, da je ta plan sredstev za
               letošnje leto pač takšen, kot je. Vendar se moramo zavedati, da večina tega denarja
               bo šlo za nekaj, kar je bilo storjeno že v preteklem letu. To je tisto, kar
               pravzaprav mene skrbi, da se vsepovsod pojavljajo take izkaznice, ki so
               problematične. Jaz kolegici močno verjamem, ker je dobra strokovnjakinja na področju
               financ. Iz tabele smo ugotovili, da je teh preobremenitev praktično še za en
               planirani deficit. Naslednje, kar se velja dotakniti, je zadolževanje države. Tudi
               to, kot je gospod Drnovšek povedal, ni problematična višina zadolžitve. Spet vam bom
               povedal, problematičen je trend. Trend je problematičen, hitrost rasti. V letošnjem
               letu se to zadolževanje povečuje za 37%, kar je skoraj 230 milijard tolarjev. Od leta
               1994 je zunanji dolg narastel iz 52 milijard na 508 milijard tolarjev. Trend je.</p>
               <p>Poleg tega je problematično še nekaj: Zakaj se porabljajo ta sredstva, ki se jih
               najemajmo od tujih posojilodajalcev? To so tudi strokovnjaki poudarjali. Če bi šla za
               razvojne spodbude v gospodarstvu za tehnološki razvoj, kar bi povečalo izvoz, bi bil
               tudi jaz manj kritičen in bi to odobraval. Ker tega ni moč zaznati, seveda, se ne
               strinjam. Poglejte posamezne postavke, naj vas indeksi ne zavedejo, nekateri iz
               postavk gospodarskega ministrstva iz preteklega na letošnje leto. Pogledati morate še
               leto prej, ali pa planirana sredstva. Potem dobite pravi prikaz. Mimogrede, urad za
               gospodarsko promocijo Slovenije in tuje investicije. Lahko si pogledate indeks.
               Indeks je edino na plačah uslužbencev, okoli 140%, pa materialne stroški. Za same
               tiste resne spodbude je pa indeks pod 100.</p>
               <p>Na slabo zdravstveno stanje javnih financ kaže tudi naraščanje obveznosti plačil
               tujega dolga. Ta se je letos izredno povečal. Če je verjeti proračunskemu
               memorandumu, jaz verjamem - na strani, mislim da 27 - vlada napoveduje tako imenovana
               sušna leta od leta 2002 naprej, zato ker bo prispela večja količina teh terjatev, teh
               zapitkov. Zapitki, so seveda, vedno jih je treba vprašati, kakšni so, zakaj, kaj od
               tega imamo, kaj smo iz tega naredili?</p>
               <p>Zaradi neustrezne finančne politike se v zadnjem času tudi povečuje privatni sektor.
               Privatni sektor se zadolžuje v tujini. Če bi se zadolževal za razvojne spodbude,
               tehnološki razvoj, spremembe in prestrukturiranje, bi spet pritrdil: v redu. Ker to
               ni, ker je predvsem poraba za plače, to ni ustrezno.</p>
               <p>Zakaj se zadolžujemo predvsem v tujini? To kaže tudi na neprimerno politiko obrestnih
               mer v naši državi, da iščejo sredstva v tujini. Ne vem, zakaj bomo potem imeli še
               slovenske banke. Svoje funkcije očitno ne opravljajo. To je pa v prvi vrsti
               odgovornost tistih, ki so zadolženi za to politiko. Kakor vem, so naše banke v rokah
               države.</p>
               <p>Programi za investicije. Programi za investicije so lahko ravno tako razvojno
               naravnani ali ne. To, kar je, je predvsem krpanje lukenj. Sedaj se ne bom posebej
               spuščal v investicije v javni sektor za zagotavljanje dobrih storitev javnega
               sektorja, bodisi v šolstvu. Vemo,da imamo tam določene težave. To se kaže konec
               koncev tudi s tem, da je vlada predložila zakon o preložitvi roka za uveljavitev
               novega sistema izobraževanja v osnovni šoli zato, ker ni niti kadrovskih niti
               materialnih pogojev. Gre tudi za to, kakšno politiko vodimo do tujih vlaganj. Mi smo
               zaprta država. To je dejstvo. To je neka klavzura. Klavzurna država, bi jaz temu
               rekel. Ker smo tako zaprti, moramo večino sredstev, predvsem za infrastrukturo,
               temeljno infrastrukturo, jemati iz proračuna. To seveda povzroča težave. Ker je
               država velika in obsežnejša lastnica državnega premoženja, tistega, ki naj bi
               nastopal na trgu, torej tržnega sektorja, moramo zaradi prestrukturiranja in
               zdravljena teh financ, ki so, oziroma zdravljenja teh podjetij, ki so tudi politično
               dirigirana, zagotavljati dodatna sredstva. To izčrpava javne finance. Če bi odprli,
               bi imeli več sredstev tudi za infrastrukturo, ne bi se bilo potrebno zadolževati,
               imeli bi več cest, boljše urejene ceste, lahko bi zgradili avtomobilski avtocestni
               križ, itn. Kaj, če se bo zgodilo s prihodki podobno, kot se je v letu poprej? Samo
               trenutek, prosim! Saj še ni čas za opoldandsko kosilo.</p>
            </sp>
            <sp xml:id="SDZ3-Izredna-06-2001-04-20.sp57">

               <speaker>PREDSEDNIK BORUT PAHOR:</speaker>

               <p>Dobro. To ne bom šteli kot poseg v zasebnost. Boste potem na tiho povedali, kaj je
               pisalo. Kolega Drobnič, se opravičujem. Imate besedo.</p>
            </sp>
            <sp xml:id="SDZ3-Izredna-06-2001-04-20.sp58">

               <speaker>MAG. JANEZ DROBNIČ:</speaker>

               <p>Hvala lepa. Torej, da nadaljujem. Lanski "podbacaj" glede finančnih prihodkov je
               znašal približno 38 milijard. Sprašujem se, koliko je tudi res in dostojno in
               verjetno načrtovan letošnji proračun oziroma letošnji prihodki v proračunu. Morda
               boste porekli: "nismo natančno vedeli, kaj je z davkom na dodano vrednost". Vendar to
               se lahko pojavi tudi na nekem drugem segmentu finančnih prihodkov. Kaj, če se to
               zgodi? Ampak potem bomo rekli: "slučaj". Še dodatnih 0,8% dodatnega deficita. To je
               seveda skepsa. Ne bom krivil naprej, ampak, ker ta proračun dela pravzaprav ista
               vlada, se je umestno tudi vprašati.</p>
               <p>Naslednje, kar je: Kaj če se zgodi to, da državno premoženje, recimo, ne bo prodano?
               Dobro, glede na to, da nismo sprejemali posebnega zakona in poslanci verjetno ne bomo
               zavirali tega, da bi vlado obremenjevali in ji metali polena pod kolesja, če nas bo
               že tako karakterizirala. Kaj, tudi če bo vlada pač to premoženje prodala? Kaj, če se
               zgodi, da ne bo vse plačano ali da ne bo plačano v tem letu? Bomo spet z dodatnim
               primanjkljajem. Sicer pa prodaja državnih podjetij kaže tudi na to, da smo slabo
               gospodarili - namreč, ker je nujnost prodaje tega sedaj - da smo razmeroma slabo
               gospodarili do sedaj in da imamo mlinski kamen za vratom. To moramo narediti, to
               moramo početi v letošnjem letu. Sprašujem se, kaj bomo v prihodnjih letih naredili,
               kaj bomo v prihodnjih letih prodajali za zapolnitev te luknje. Jaz upam, da bo
               razvojni impulz tako močan, da tega ne bo potrebno početi: To, kar sem prej našteval.
               Če se bo to zgodilo, bom vesel.</p>
               <p>Zapolnitev privatizacijske luknje je tudi vprašanje, ki se mu velja posvetiti. Enkrat
               je volja, drugič ni pravega dnevnega reda, tretjič ni pravih firm za zapolnitev teh
               lukenj, nekatere so pač predobre in čakajo na privatizacijo po drugih kanalih, in
               tako naprej. Privatizacija pa se nam oddaljuje oziroma nič ne kaže na to, da se bo ta
               luknja zapolnila. To vprašanje bega državljane in spravlja to državo in tudi oblast
               ob verodostojnost. Kakšne obljube so bile vse v časopisih, dane ob volitvah! Posebne
               rubrike so bile! Glejte, že šest mesecev traja, vse se je že prestavilo.</p>
               <p>Na določeno nejasnost in neverodostojnost kaže tudi poraba bencinskega tolarja. To je
               signifikantno. Na tak način se bo verjetno tudi izvajala izvršitev letošnjega
               proračuna: da nekaj damo, neko zavezo, nek zakon, proračunski razrez, potem pa;
               seveda v skladu z našimi potrebami, ki jih včasih obrazložimo z višjo silo; delamo po
               svoje. Tako si je mogoče razlagati tudi področje porabe v prihodnjem letu. Bencinski
               tolar se porablja približno v višini 50% za tiste namene, za kar je bil sprejet. Iz
               poslanskih klopi celo pravijo, da je to malo - no, recimo, da je približno
               toliko.</p>
               <p>Torej, vlada bo imela precej proste roke pri premeščanju stroškov iz ene proračunske
               postavke v drugo, ker si tudi z drugimi zakonskimi dokumenti poskuša zagotoviti večjo
               fleksibilnost. Upam, da bo ta fleksibilnost v korist slovenske države, v korist
               slovenskih državljanov.</p>
               <p>Proračun je večji za 16%, torej prihodki 16 pa še nekaj, odhodki 16 pa še nekaj.
               Napovedana je 7,8% inflacija. Sicer je vladna stranka LDS oziroma podpis koalicijske
               pogodbe je kazal, da bo program inflacije 4,5 oziroma med 4 in 5%. Srčno bi bil
               vesel, da bi bila inflacija tako nizka. Toda glede na to, kaj se je dogajalo v
               zadnjih obdobjih, nisem prepričan, da bo to 7,8%. Ne bi bil pa rad krivec, da zdaj
               napovedujem visoko inflacijo in ne bi rad, da bi me državljani in vlada okrivili, da
               sem kot predstavnik Nove Slovenije spodbujal inflacijo v slovenskem prostoru. Vendar
               kaže na to, da teh načrtov ne bomo dosegli. Tudi povečanje tega proračuna kaže, da so
               vgrajeni neki drugi pričakovani cilji.</p>
               <p>Javno finančni problemi se bodo torej v prihodnjem obdobju samo še poglabljali. To je
               dejstvo. Pritiski bodo še večji. Na to kaže tudi sedanja situacija. Ostalih
               posameznih področij se ne bi posebej dotikal, ker se bomo poslanci Nove Slovenije za
               to posebej angažirali takrat, ko bo o tem razprava.</p>
               <p>Hvala lepa, kolegice in kolegi, pa tudi predstavniki vlade, da ste me poslušali.</p>
            </sp>
            <sp xml:id="SDZ3-Izredna-06-2001-04-20.sp59">

               <speaker>PREDSEDNIK BORUT PAHOR:</speaker>

               <p>Hvala vam, kolega Drobnič, za vaš nastop. Sedaj ima besedo kolega Ciril Pucko.
               Predlagate, da končamo?</p>
               <p>Zaključujem oziroma prekinjam dopoldanski del seje. Nadaljevali jo bomo ob 14.00 uri.
               Še enkrat povem, ob 14.00 uri bo državni zbor nadaljeval sejo. Hvala lepa.</p>
               <p>(Seja je bila prekinjena ob 12.58 uri in se je nadaljevala ob 14.06 uri.)</p>
            </sp>
            <sp xml:id="SDZ3-Izredna-06-2001-04-20.sp60">

               <speaker>PODPRESEDNICA IRMA PAVLINIČ KREBS:</speaker>

               <p>Spoštovane poslanke, spoštovani poslanci! Glede na to, da je že ura šest minut čez
               14., državni zbor pa po pogledu v dvorano še vedno ne izpolnjuje pogojev za
               sklepčnost, vas vljudno prosim, da se nam pridružite, da bomo lahko začeli s
               popoldanskim zasedanjem. Hvala lepa.</p>
               <p>Spoštovane poslanke, spoštovani poslanci, spoštovani predstavniki vlade! Nadaljujemo
               s popoldanskim delom izredne seje državnega zbora. Ugotavljamo navzočnost! Navzočih
               je 59 poslank in poslancev, kar pomeni, da je državni zbor sklepčen in lahko veljavno
               odloča. Obveščam vas, da so dodatno opravičeni za nadaljevanje 6. izredne seje, dne,
               20.4.2001: gospod Jurij Malovrh za popoldanski del seje. Dopoldne smo prekinili
               zasedanje v delu, ko so predstavniki poslanskih skupin predstavili stališča do
               dopolnjenega predloga državnega proračuna.Ostali sta nam še stališči dveh poslanskih
               skupin, in sicer dajem besedo, da predstavi stališče poslanske skupine Liberalne
               demokracije Slovenije gospod Ciril Pucko. Izvolite.</p>
            </sp>
            <sp xml:id="SDZ3-Izredna-06-2001-04-20.sp61">

               <speaker>CIRIL PUCKO:</speaker>

               <p>Hvala lepa, gospa podpredsednica, spoštovane predstavnice, predstavniki vlade,
               kolegice in kolegi.</p>
               <p>Letošnji proračun sprejemamo sorazmerno pozno iz več razlogov: Eden je ta, da ga v
               poslovniškem roku ni predlagala prejšnja vlada. Drugi so volitve ter oblikovanje
               vlade, zaradi česar je predložen proračun, ki je bil pripravljen v dobrih dveh
               mesecih, sorazmerno hitro predložen državnemu zboru. Ta proračun je bil pripravljen v
               pogojih uveljavitve 40. člena zakona o javnih financah, po katerem prihodki proračuna
               na koncu leta 2000 niso zadoščali za pokritje vseh planiranih obveznosti v tem letu.
               Vlada je bila soočena z velikimi likvidnostnimi težavami pri zagotavljanju zakonskih,
               pogodbenih in drugih obveznosti. Posledica tega so zamude pri izplačilu obveznosti iz
               državnega proračuna ter prenos kar 22,8 milijard tolarjev obveznosti iz lanskega v
               letošnje leto. V tem smislu ima ta proračun prehodno sanacijsko naravo, s katero
               deloma popravljamo napake, ki so bile storjene v lanskem letu. Predlog državnega
               proračuna in globalne bilance javnega financiranja za leto 2001 izhajajoiz temeljnih
               ciljev in usmeritev vlade, ki so opredeljeni v proračunskem memorandumu in bistvo
               katerih je naslednje: Določajo, da je v letu 2001 nujno zaustaviti trend naraščanja
               javnofinančnih prihodkov in v naslednjih letih doseči javnofinančno ravnovesje, ki bo
               podprlo doseganje makroekonomske stabilnosti ter hkrati omogočilo oblikovanje večjih
               proračunskih sredstev za izvajanje prednostnih nalog.</p>
               <p>V Liberalni demokraciji Slovenija podpiramo postopno prestrukturiranje javnih financ,
               ki je usmerjeno v ohranjanje ravni javnofinančnih prihodkov na ravni okrog 43% bruto
               domačega proizvoda. Prav tako podpiramo povečanje učinkovitosti in ekonomiziranje
               javno finančnih odhodkov, ki zahteva, da se poenostavijo posamezni sistemi, na primer
               sistem socialnih transferov tako, da bo zagotovljena njihova večja preglednost in še
               večja vezava na dejansko materialno stanje upravičencev. Prav tako podpiramo reformo
               javne uprave, sistemsko ureditev plač v javnem sektorju, povečanje učinkovitosti
               sistema zdravstvenega varstva in zdravstvenega zavarovanja ter postopno
               prestrukturiranje s ponovno proučitvijo predimenzioniranih in neusklajenih zakonskih
               obveznosti in nacionalnih programov ter sočasno povečanje izdatkov, ki bodo
               neposredno krepili konkurenčno sposobnost gospodarstva in krepitev človeških
               virov.</p>
               <p>Za poslance Liberalne demokracije Slovenije je nevzdržno, da bi se v prihodnjih letih
               ponovila situacija, kot se je zgodila v letu 2000 na področju preobremenitev na
               investicijah v posamezne cestne odseke, ko te znašajo več kot 130% in ne tistega
               deleža preobremenitev, ki je bil zagotovljen z ustreznim zakonom za lansko leto. V
               tem smislu so nujni revizija in na tej podlagi sprememba prednostnih investicij in
               predvsem uskladitev s programom posodobitve državnih cest. V Liberalni demokraciji
               Slovenije smo prepričani, da je transparentnost in usklajenost proračunskih izdatkov
               z razvojnimi programi in s finančnimi možnostmi države nujen pogoj za zdrave javne
               finance. Še posebej zato, ker je potrebna zelo tehtna in argumentiranarazprava o
               zakonih in nacionalnih programih, ki izhajajo iz le-teh. Nujni so posegi v vrsto
               zakonov in predpisov, na katerih temelji okrog 85% celotne javne porabe. V tem smislu
               je ta že fiksirana v posameznem letu.</p>
               <p>Pri pripravi večletnega proračunskega načrtovanja, katerega želimo vpeljati, je nujno
               potrebno, da vlada posebno skrb oziroma pozornost nameni zniževanju inflacije, da ne
               bi tudi z višje postavljeno pričakovano inflacijo o samem proračunu psihološko
               spodbujala le-te. Liberalna demokracija Slovenije hkrati pričakuje, da bo proračun za
               naslednja leta potrebno podpreti s socialnim sporazumom, ki mora uskladiti širšo
               paleto problemov in se ne sme omejiti le na elemente dohodkovne politike.</p>
               <p>V poslanski skupini Liberalne demokracije Slovenije vztrajamo pri doslednem
               uresničevanju antibirokratskega programa, pri reviziji tistih zakonskih pravic in
               obveznosti ter pri smiselnem poenostavljanju administrativnih postopkov, zlasti
               tistih za investiranje, kar je velikega pomena za potencialne, tuje in domače,
               naložbe.</p>
               <p>Nujna je racionalizacija zaposlovanja v državni upravi. Kadrovske okrepitve nekaterih
               področij zaradi vstopanja v Evropsko unijo morajo hkrati pomeniti zmanjševanje na
               drugih področjih. Dinamika plač v javnem sektorju se mora prilagajati dinamiki plač v
               gospodarstvu. Prav tako je potrebno pripraviti temeljito analizo tako imenovanih
               paradržavnih skladov in njihovo racionalizacijo.</p>
               <p>Po mnenju Liberalne demokracije Slovenije mora vlada posebno pozornost nameniti
               prodaji državnega premoženja. Potrebno je pripraviti analizo učinkov. Gospodarstvo
               namreč pričakuje, da bo ta prodaja strokovno dobro pretehtana ter da bo upoštevala
               interese slovenske ekonomije in dobre zglede tujih rešitev. Država se mora pri tej
               prodaji obnašati kot dober gospodar. Hkrati je potrebno pripraviti tudi analizo
               učinkov proračunskega zadolževanja na tujem in domačem finančnem trgu.</p>
               <p>Še posebej mora vlada oziroma Ministrstvo za finance nameniti pozornost zadolževanju
               občin, predvsem pri samih izvajalcih investicijskih del. Na način, kot je sedaj, se
               po nepotrebnem povečujejo stroški investicij, hkrati pa se postavlja vprašanje
               izigravanja zakona o financiranju občin in zakona o javnih financah. Poslanska
               skupina Liberalne demokracije Slovenije bo dopolnjen predlog proračuna podprla.
               Podprla bo tudi vse amandmaje odbora za finance in monetarno politiko. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp62">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Peter Levič. Izvolite.</p>
            </sp>
            <sp xml:id="SDZ3-Izredna-06-2001-04-20.sp63">

               <speaker>PETER LEVIČ:</speaker>

               <p>Spoštovani, predstavniki vlade, spoštovani, kolegi in kolegice! Precej pozneje, kot
               bi si želeli, danes, sprejemamo proračun za leto 2001. Razlog je znan: Volitve
               oktobra 2000. Nisem pa prepričan, da je to opravičljiv razlog. V bodoče upamo, da bo
               drugače. Vlada je odgovorna za pripravo proračuna in to vsaka vlada. Če tega ne
               stori, bi bilo pošteno, da odstopi. Ne pa, da smo bili priča restrikcijam začasnega
               financiranja, ki je omejevalo delovanje države in družbe skoraj na vseh položajih.
               Predlagani proračun bomo poslanci Stranke mladih Slovenije vseeno podprli. Predvsem,
               ker je normalno funkcioniranje države nujnost. Torej, da bo dovolj papirja za pisanje
               elektrike na sodiščih, primerno bo za policijo - če naštejem samo najbolj banalne
               stvari, ki jih je povzročilo začasno financiranje.</p>
               <p>Nadalje podpiramo proračun iz razlogov, da je ta vlada z našo pomočjo spremenila
               način usklajevanja pokojnin in plač v javnem sektorju, ki ne vsebuje več
               avtomatičnega prilagajanja inflaciji. Za Stranko mladih Slovenije so proračunske
               postavke na najpomembnejših postavkah povečane. Menimo, da je do tega prišlo tudi po
               naši zaslugi. Izobraževanje ima nominalno rast 17,7%, znanost 21. Ni pa povečanje
               takšno, kakršnega bi si želeli. Vendar ostajamo realni. Realnost danes pomeni nujo po
               visoki gospodarski rasti, ki naj v bodočnosti uravnoteži javne finance.</p>
               <p>Ta proračun temu v grobem sledi. Upamo pa, da se vlada ni uštela pri napovedi
               gospodarskih gibanj. Proračunski primanjkljaj nekaj čez 1% je po našem še
               sprejemljiv, vendar ga bo v bodoče potrebno zmanjšati ali, še bolje, odpraviti, če
               želimo ohraniti raven zadolžitve slovenske države na 35%.</p>
               <p>S svojimi vloženimi amandmaji v prvi obravnavi smo sugerirali, tako mi vidimo potrebo
               financiranja za naše državljanke in državljane izredno pomembnih programov, kot so:
               preventivno preprečevanje zasvojenosti, izgradnja stanovanj za mlade in študentskih
               postelj, spodbujanje programov eko šol in zdravih šol, zagotavljanje na področju
               spodbujanja razvoja. Tudi mi in predvsem v obdobju priprave proračuna za prihodnji
               dve leti, bomo aktivno sodelovali. Pričakujemo, da bomo s strani vladnih strank tudi
               upoštevani.</p>
               <p>V drugi obravnavi smo vso našo energijo skoncentrirali le v en amandma, amandma, ki
               popravlja napako, ki jo je vlada v prejšnjem mandatu storila. Govorim o amandmaju, ki
               zagotavlja osnovna potrebna sredstva za začetek gradnje pediatrične klinike. S tem
               enim in edinim amandmajem vas želimo prepričati, vas vse, da to napako iz preteklosti
               tudi popravite.</p>
               <p>Osnovna nit proračuna 2001, po vaših besedah, so tudi in predvsem mladi. Zato želimo
               le, da vaše besede tudi dejanja postanejo. Opozarjamo vas na to, da bomo nad tem
               bdeli poslanci Stranke mladih Slovenije ves čas in ne tako, kot je bilo v
               preteklosti, ko smo to mladi ocenjevali le vsaka štiri leta na volitvah. Hvala.</p>
            </sp>
            <sp xml:id="SDZ3-Izredna-06-2001-04-20.sp64">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvami poslanskih skupin.</p>
               <p>Prehajamo na razpravo o posameznih delih dopolnjenega predloga državnega
               proračuna.</p>
               <p>Kot posamezni del je šteti splošni del, posebni del in načrt razvojnih programov.</p>
               <p>Prehajamo na obravnavo splošnega dela predloga dopolnjenega proračuna.</p>
               <p>Pismeno se k splošni razpravi ni prijavil nihče, zato... Gospod Barovič, želite
               razpravljati? Gospod Barovič se je pismeno prijavil. Ker nismo vedeli, ali k
               splošnemu delu ali k posebnemu, štejemo torej, da se je prijavil k splošnemu delu.
               Gospod Barovič, izvolite.</p>
            </sp>
            <sp xml:id="SDZ3-Izredna-06-2001-04-20.sp65">

               <speaker>BOGDAN BAROVIČ:</speaker>

               <p>Hvala lepa. Bom zelo kratek. Navezal se bom na svojega poslanskega kolega Saša
               Pečeta, ki je v svoji uvodni predstavitvi stališč naše stranke omenil tudi govor
               predsednika vlade o namenu, koliko sredstev naj bi država namenila za investiranje,
               da naj bi investicije ostale v enakem obsegu, kot so bile v preteklem letu. Kolega je
               tudi poudaril, da je investiranjeagregat, ki zaganja ostali motor, če se smem tako
               izraziti.</p>
               <p>Ko sem v splošnem delu, upam da - trikrat sem preveril - natančno preračunal, sem
               videl, da država Republika Slovenija v svojem proračunu namenja za investicije - to
               je moja opredelitev - le dobrih 5% vseh proračunskih odhodkov. Seveda je ta odstotek
               - pa ne bom ga primerjal z odstotki, ki ga uporabljajo v proračunih druge države -
               zelo nizek za to državo, še posebej, če ga povežemo z drugim delom, kjer bi želeli
               videti in vedeti, od kod in koliko denarja naj bi ta država dobila za normalno
               funkcioniranje in za izpolnjevanje vseh naših želja. Tudi o tem smo danes slišali
               govoriti: da smo glede tega v državnem zboru dvolični, da po eni strani želimo
               uravnotežen proračun, želimo varčevanje; da pa po drugi strani vlagamo amandmaje.
               Mogoče je splošno gledanje temu res tako, ampak v resnici absolutno to ni tako.
               Kajti, vsi tisti, ki vlagamo amandmaje, bi bili tiho in jih ne bi vlagali, če bi bila
               tista sredstva, ki smo jih predvideli, že všteta ali upoštevana v proračunu. Tako, da
               je gledanje na dvoreznost, dvoličnost in tako naprej zelo relativno.</p>
               <p>Moja pripomba v tem splošnem delu se torej nanaša na zelo nizek odstotek proračunskih
               odhodkov za investicije: tako tiste, ki prinašajo nove vrednosti, kot tiste, ki so
               nujno potrebne. Mislim, da kolegi vedo, kako bi vsi ob vstopu v Evropo radi imeli
               moderno in sodobno, novo šolstvo. V zdravstvu bi imeli radi takšno vsebino, kakršno
               opredeljuje nacionalni program Republike Slovenije. Zahtevamo, da v zdravstvu
               dosegamo neke verifikacije. Za vse to so potrebna sredstva, za katere je pač dolžna
               preskrbeti ta država. Z racionalno politiko in ne s hitenjem. Prepričan sem, da se
               bodo ta razmerja morala spremeniti.</p>
               <p>Kajti, ponovno se bom vrnil na razpravo kolega iz naše poslanske skupine. Državni
               proračun je tak kot občinski proračun. Občinski je tak kot družinski proračun.
               Obnašanje pa da ne bi spet kdo rekel, da vlagamo potem amandmaje mora biti pač
               takšno, da se mora cela družina odločiti, katere stvari bodo pri nakupu prioritetne
               in katere stvari bodo morale počakati. Zato je tukaj ta državni zbor, zato je tukaj
               proračun. Zato smo tukaj, da se bomo tudi mi dogovorili, katere stvari naj imajo
               prioriteto in katere stvari lahko počakajo.</p>
               <p>Še enkrat bom poudaril, da je 5% delež zame, glede na to, da se obračam k splošnemu
               delu, premajhen. Naj omenim, da tako kot tukaj, tudi v družini ni dobro, če odloča
               samo eden. Tako tudi ni dobro, da v primeru našega državnega zbora in tega proračuna
               odločajo samo nekateri. Saj vemo, da je bil poslovnik namerno spremenjen zato, da se
               v bistvu sam proračun nikakor ni mogel spremeniti. Ko smo dosegli ali pa upoštevali
               težke pogoje novega poslovnika, se je po tekočem traku zavračalo vse, kar so nekateri
               v tej, bom rekel, ožji družini, mislili, da bi bilo dobro. Hvala.</p>
            </sp>
            <sp xml:id="SDZ3-Izredna-06-2001-04-20.sp66">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo trenutek! Mag. Anton Rop, kar nekaj poslancev se je priglasilo še k
               razpravi. Dovolite, da vam predlagam, da na koncu odgovorite na vprašanja. Najprej
               gospod Mamić.</p>
            </sp>
            <sp xml:id="SDZ3-Izredna-06-2001-04-20.sp67">

               <speaker>IVAN MAMIĆ:</speaker>

               <p>Hvala lepa. Najprej se zahvaljujem gospodu Baroviču, da je že povedal stvari, ki sem
               jih sam mislil povedati. Mene, kot državljana te države, moti to - da podkrepim to,
               kar je rekel, tistih 5% - da naše gospodarstvo šepa. Če gospodarstvo ni zdravo in če
               se gospodarstvo ne razvija, potem tudi nimamo česa deliti. Če je pogača majhna, potem
               udeleženci dobijo majhen kos.</p>
               <p>Mene kot gradbenika najbolj pri vsej tej stvari zanima avtocestni križ. Iz tega
               razloga sem dal poslansko vprašanje že v januarju - vsi že veste, kaj bom povedal,
               ker to ponavljam kar naprej - da nisem dobil odgovora, kaj je s tistim bencinskim
               tolarjem, da je to namerno zavlačevanje, da gre proračun mimo. Potem je karkoli, mi
               odgovorijo, vseeno. Moj govor je sedaj v tem primeru nekoliko osiromašen. Torej, to
               me res moti. In na zadnji seji, ko so bila poslanska vprašanja, mi je gospod minister
               Presečnik obljubil oziroma je rekel, da je že pošta na poti, ta pošta pa še ni
               prispela. Danes pa mi je zasebno rekel, da je še v obdelavi. Hvala, glede tega.</p>
               <p>Bencinski tolar. Omenili so ga že pred menoj, tudi moj kolega Drobnič je danes o tem
               nekaj rekel in kaže, da se to vse skupaj ignorira. Oprostite, drugega izraza nimam.
               Ignorira se tudi zaradi tega: recimo, danes smo to tudi videli, ko je kolega Drobnič
               bil sredi parlamenta - ne vem, ali to po čistem golem naključju ali namenoma, o tem
               ne bom sodil. V glavnem, gospod minister za finance in sekretarka sta šla ven iz te
               dvorane. Ne vem, zakaj... Ali nista hotela slišati? Ali je kaj drugega? Ali je to
               slučajno? Ne vem.</p>
               <p>Od samega začetka pri vsakemu zakonu, ki ga sprejemamo, vidimo, da se povsod vse
               krči. Zato pravzaprav ni čudno, da je avtocestni program tudi skrčen. Okrog 20%,
               glede na lansko leto. Skrčene so tudi pokojnine. Gospod Kebrič v svojem izvajanju je
               omenil, da bi morali tistim, ki imajo visoke ali previsoke pokojnine, le-te znižati
               in dati tistim, ki imajo majhne. Ravno to je bil naš predlog pred novim letom, ko smo
               govorili o pokojninah. Sam je zagovarjal drugače. Ko ga je gospod Peterle vprašal,
               kaj bo rekel svojim volilcem, je rekel, da ga bodo volilci že razumeli. Ne vem, kako
               ga bodo razumeli, ko bodo na koncu letošnjega leta ugotovili, da bodo 10 ali, ne vem,
               koliko procentov manj kupili za pokojnino kot v lanskem letu.</p>
               <p>Moti me tudi, recimo, to. To je samo ilustracija tega, o čemer sem do zdaj govoril.
               Ko smo zadnjič sprejemali o železnicah, ko smo se pogovarjali o dolgu 6 milijard, o
               poroštvu države. 6 milijard bomo dobili zato, da bomo čez 5 let vrnili 10,3
               milijarde. Niti en meter nove proge ne bo narejen iz tistega denarja. Torej, to je za
               vzdrževanje, za plače, ne vem zakaj. Ko sem vprašal, da se mi poda analiza. Ker 6
               milijard je pa le nekaj denarja te analize nisem dobil. Samo enciklopedično, ena
               vrstica napisanega teksta in na koncu številka. Naj bi to mene prepričalo, da delamo
               prav? Oprostite! To sem vprašal tudi direktno sekretarja, pa tudi on ni odgovoril.
               Jaz seveda ne morem nikogar vleči za rokav, da mi mora odgovoriti to.</p>
               <p>S težkim srcem bom rekel, da sem proti temu, s polno odgovornostjo. Tako, da recimo,
               jaz vem, da bo izglasovan ta proračun. Lahko ga izglasujemo kar zdaj, v tem hipu, ker
               rezultat bo popolnoma enak, če bomo kaj govorili ali pa ne bomo govorili. Samo,
               mislim, da naj si tisti, ki bo za, malce izpraša svojo vest, ali tudi on pritiska na
               gumb "za" s polno odgovornostjo. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji ima besedo gospod Franci Rokavec. Izvolite.</p>
            </sp>
            <sp xml:id="SDZ3-Izredna-06-2001-04-20.sp69">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Spoštovane poslanke in poslanci, predstavniki
               vlade! Predvsem bi se v razpravi pri splošnem delu poračuna dotaknil vprašanja
               prodaje državnega premoženja.</p>
               <p>Namreč, dejstvo je, da je na neki način letošnji proračun tudi neke vrste krizni
               proračun, kar se tiče obveznosti, ki jih mora pokrivati še za leto 2000. Seveda,
               država na neki račun rešuje ta izpad prihodkov tudi iz naslova predaje državnega
               premoženja. Do neke mere je na neki način predvideno, da naj bi se izognili možnosti
               oblikovanja tega področja s posebnim zakonom, ki bi urejal privatizacijo državnega
               premoženja. V osnovi je dejansko res, da je država po definiciji slab gospodar
               svojega premoženja. Seveda pa mora pri svoji prodaji tega premoženja na neki način
               dejansko ugotoviti; katero premoženje pri prodaji državnega premoženja je na neki
               način tisto, ki ni ključno iz nacionalnega vidika, in kdaj je tudi pravi čas, pravi
               trenutek.</p>
               <p>Pri tem projektu prodaje državnega premoženja pa bi opozoril še na nekaj. Prodaja
               premoženja mora biti transparentna in pregledna. Jaz se bojim, da na neki način s tem
               by-pass-om, ko na neki način s pokrivanjem proračunskih prihodkov na podlagi prodaje
               državnega premoženja krpamo izpad prihodkov. Na neki način je ta preglednost
               zamegljena. Tudi tukaj vidim, da se na neki način zaobide možnost neposredne kontrole
               nadzora s strani parlamenta. Odbor za gospodarstvo mora tudi spremljati privatizacijo
               državnega premoženja. V nekaterih zakonodajah imamo delno opredeljeno tudi, kako se
               bo privatiziralo dotično premoženje. V globalu pa teh segmentov nimamo in jih urejamo
               z zakonom o izvrševanju proračuna. Menim, da bi tukaj morala biti vloga parlamenta
               bistveno bolj jasna in bolj pomembna. Predvsem zato, da se izognemo možnostim
               eventualnih zlorab in pa tudi oškodovanj pri prodaji državnega premoženja. Pri
               prodaji državnega premoženja mora država skrbeti, da bo izkazala, da je dober
               gospodar iz naslova prodaje. Tukaj se zagotovo na neki način, če je vloga parlamenta
               manjša, lahko v tem procesu pojavijo določena vprašanja. Zato bi verjetno v letošnjem
               letu, ko je ta program povečan kar desetkratno, bil potreben razmislek, kakšna naj bo
               vloga parlamenta in kakšno vlogo naj ima parlament pri nadzoru in spremljanju prodaje
               državnega premoženja. Prepričan sem, da bi tukaj morali: ali bistveno bolje
               konkretizirati nalogo matičnega odbora ali pa za to oblikovati posebno komisijo.
               Namreč, dejstvo je, da ima v sedanjem državnem zboru odbor za gospodarstvo zelo velik
               delokrog. Lahko obstaja bojazen, da bo to tako občutljivo vprašanje premalo
               podrobnoin temeljito tudi obravnavano. O tem bo verjetno še več govora tudi pri
               zakonu o izvrševanju proračuna, ki sledi temu proračunu. Predvsem pa mislim, da je
               najpomembnejša skrb, ki se mi zastavlja pri tem vprašanju, ta: Namreč, če država
               prodaja državno premoženje, mora ta sredstva nameniti za razvoj. Mi se moramo
               vprašati: Kaj bo sledilo čez leta, ko tega premoženja ne bo več in če bomo v teh
               letih se pravi, takoimenovanih letih debelih krav, porabili ta sredstva za razne
               transferje, ne pa za sredstva, ki bi omogočila novo razvojno komponento in tudi nove
               možnosti prihodka v državni proračun?</p>
               <p>Zato mislim, da je dejansko letošnji predlog temeljit razmislek, kako naprej,
               predvsem pa tudi razmislek, da parlament vzpostavi primerno vlogo pri prodaji
               državnega premoženja kot nadzorstveno funkcijo. Toliko zaenkrat. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp70">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Sašo Peče in potem mag. Andrej Vizjak. Gospod Peče,
               izvolite.</p>
            </sp>
            <sp xml:id="SDZ3-Izredna-06-2001-04-20.sp71">

               <speaker>SAŠO PEČE:</speaker>

               <p>Spoštovani, prisotni. V osnovi moram povedati, da me veseli, da je finančni minister
               zopet prisoten na naši seji in da bo lahko s tem slišal stališča in pa po eni strani
               tudi mnenje na njegovo avtorsko delo, torej na proračun Republike Slovenije. V okviru
               splošnega dela oziroma debate, ki se odvija v tem trenutku, bi nadaljeval z mislimi
               kolega Bogdana Baroviča, in sicer v razmerju prihodkov po strukturi med seboj, in
               sicer med davčnimi in nedavčnimi. Kot tudi sami v vladi veste, vseh 192 lokalnih
               skupnosti, po domače povedano, občin, sestavlja svoje občinske proračune. Zanimivo pa
               je, da je v vseh teh občinskih proračunih razmerje med davčnimi prihodki in
               nedavčnimi prihodki v sorazmerju. V naši državi, torej Republiki Sloveniji in pa
               državnem proračunu, vidimo, da nedavčni prihodki ne dosegajo niti 10odstotkov
               davčnih. To pomeni, da se ta država, žal napaja, recimo temu, skoraj izključno iz
               fiskalne politike. Torej ta država ne živi niti deloma od svojega premoženja. V
               povezavi s tem, če ga imamo zdaj 10 procentov od nedavčnih prihodkov, kaj bo tu pa
               navezujem na govor v imenu poslanske skupine ko bomo žal še preostanek državnega
               premoženja v obliki SRD-a privatizirali? Ker prej nisem našel v slovenski vladi
               primernega sogovornika, ko sem spraševal, kaj bo z brezposelnimi nekaj več kot 2
               tisoč jih bo, po mnenju socialnih partnerjev, ki jih ta vlada ignorira, žal in kaj bo
               z nedavčnimi prihodki v trenutku, ko se bo SRD po vaših informacijah oziroma po
               načrtu vlade Republike Slovenije preoblikoval in prenesel svojo lastnino na Pide? Tu
               bi resnično prosil za odgovor. Hvala.</p>
            </sp>
            <sp xml:id="SDZ3-Izredna-06-2001-04-20.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Andrej Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp73">

               <speaker>MAG. ANDREJ VIZJAK:</speaker>

               <p>Hvala lepa za besedo. Deset let po osamosvojitvi ali pa še nekoliko več nekako
               opažamo, da smo pred sanacijskim proračunom. Mislim, da si naša država in Slovenci
               tega ne zaslužijo. Mislim, da bi po 10 letih samostojne države lahko imeli pred seboj
               razvojne večletne proračune, iz katerih bi izhajala optimizem in perspektiva. Žal pa
               imamo pred seboj dokument, iz katerega izhajajo, bi rekel zelo pesimistične zadeve.
               Naj omenim le nekatere.</p>
               <p>Kljub zagotavljanju premierja in seveda tudi številnih drugih predstavnikov vlade naj
               bi v Sloveniji izvajali in bili usmerjeni v protibirokratsko delovanje in v
               protibirokratski program. Hkrati pa je delež sredstev, namenjen novemu zaposlovanju
               in povečanju državne birokracije, nad vsemi mejami. Še več. Tudi obvezna proračunska
               rezervacija je namenjena za plače in za določene birokratske zadeve, kot so tiskovine
               in podobno. Hkrati, ne samo to, kar vidimo iz samega proračuna, tudi vladi je dana
               možnost še povečati ta delež v skladu z zakonom o izvajanju proračuna. Mislim, da je
               osnovna in največja napaka, da povečujemo birokracijo na račun vlaganj v nekatere
               dejavnosti in panoge, ki mislim, da so in bi morale biti prioritetne.</p>
               <p>Povedal bom, kaj je po mojem mnenju prioritetno v naši državi. V naši državi je
               prioritetno vlagati v tisti zdravi del gospodarstva, ki ustvarja najvišjo dodano
               vrednost, kajti le s tem vlaganjem in s tem deležem lahko zagotovimo servisiranje
               številnih obveznih, socialnih transferjev in seveda številnih obveznostih države tudi
               na negospodarskem področju. Mislim, da delamo ključno napako, kajti gremo v obratni
               smeri. Mi krepimo birokracijo, z razno zakonodajo pa stiskamo in pritiskamo
               gospodarstvo. Temu smo bili priča tudi ob sprejetju zakona oziroma sprememb zakona o
               davku na dodano vrednost. Mislim, da to ni prava pot. Mislim, da bo potrebno še
               marsikaj storiti.</p>
               <p>Ministra za finance bi povprašal kajti v svojo uvodni obrazložitvi je povedal, da je
               vlada v dopolnjenem načrtu načrtovala povečanje prihodkov, od tega tudi na račun
               povečanje davka na dobiček pravnih oseb, kar je razvidno seveda tudi iz poročevalca.
               Agencija za plačilni promet objavlja podatke iz zaključnih računov, iz katerih je za
               leto 2000 sporočila, da so le-ti nižji kot leto prej. To se pravi, da je v letu 1999
               znašal čisto dobiček 119,5 milijard, za leto 2000 pa 117,5 milijard. To se pravi: Iz
               tega podatka agencije za plačilni promet sledi, da je podatek usmerjen v napačno
               smer. Ne vidim argumenta, zakaj bi v letošnjem letu oziroma zakaj in od kod podatki
               ministrstvu za finance, da gre za povečanje oziroma za pričakovanje povečanja davka
               na dobiček pravnih oseb.</p>
               <p>Zanima me tudi, ali so kupnine od prodaje tretje generacije mobilne telefonije realno
               predvidene, kajti če se nekako v takih ocenah davka na dobiček zadeve med podatki in
               načrtovanjem razhajajo, kaj je šele tam.</p>
               <p>Moje osebno mnenje je tudi, da gre država v zadolževanju preko vseh meja. Iz 74.
               člena zakona o javnih financah sledi, da bi se morale kupnine od kapitalskih naložb
               porabiti za odprodajo dolga. Mi pa, nasprotno, povečujemo kapitalske deleže v
               nekaterih podjetjih, predvsem neperspektivnih podjetjih, za saniranje nekih nastalih,
               nasedlih zadev. To se pravi: mi zavestno vlagamo denar v neperspektivne zadeve,
               namesto da bi krepili zdravo, vitalno, razvijajoče se gospodarstvo in da bi vlagali v
               znanje, v napredek, v razvoj. Saniramo in samo saniramo.</p>
               <p>Mislim, da so to, kar sem povedal, ključne napake tega proračuna v globalu, v
               splošnem delu. Glede posebnega dela se bom pa oglasil kasneje. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sašo Peče, vi ste se prijavili k repliki, pa vendar dovolite
               -glede na to, da se vaše izvajanje in izvajanje mag. Vizjaka niti v delu ni pokrivalo
               in da je replika pravzaprav pojasnilo nečesa, v čemer se z govornikom nista razumela
               - dovolite mag. Antonu Ropu, da odgovori na vaša vprašanja. Moja ocena je, v kolikor
               ste se javili k repliki, da ni čemu replicirati, ker se vajini izvajanji nista v
               ničemer pokrivali. Ocenjujem, da vam možnosti za repliko ne morem odobriti, ker ni
               čemu replicirati. Replika je pojasnilo, če vi niste bili dobro razumljeni, poslancu,
               ki o isti stvari govori. Kolega Vizjak je govoril popolnoma o drugih stvareh in tu
               nimate kaj soočati svojih mnenj. Tako, da dovolite, da dam besedo mag. Antonu Ropu.
               Ni čemu replicirati, gospod Sašo Peče.</p>
            </sp>
            <sp xml:id="SDZ3-Izredna-06-2001-04-20.sp75">

               <speaker>SAŠO PEČE:</speaker>

               <p>Veseli me, da imate vizionarsko sposobnost in da vnaprej predvidevate dogodke.</p>
               <p>Verjamem, da je to lastnost celotne liberalne demokracije v tej Sloveniji, ki to
               državo vodi s to potrebno večino. Zelo bi bil pa vesel, če mi dovolite repliko in
               šele potem ocenite, kaj je bil namen te replike. Veste, komuniciranje ponavadi poteka
               v dvosmernem postopku: Torej, da najprej slišite mene in šele nato boste lahko
               izvedeli, kaj sem hotel povedati. Seveda, če pa tega ne dopuščate, boste v stilu
               liberalne demokracije in mi boste pač v tem primeru vzeli besedo.</p>
               <p>Vendar, naj vam bo. Ne bom vztrajal, ker nočem prevzeti odgovornosti za današnje
               dolgo zasedanje. Hotel sem le pojasniti - program vlade Republike Slovenije, tako
               imenovani protibirokratski program, ki temelji na svojem osnovnem koraku, ki je
               gradil ustanovitev še ene komisije. Toliko o smiselnosti potez slovenske vlade in
               proračuna.</p>
            </sp>
            <sp xml:id="SDZ3-Izredna-06-2001-04-20.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Potrdili ste mojo oceno, da to pač še zdaleč ni bila replika.</p>
               <p>Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp77">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Poskušal bom odgovoriti na nekatere
               trditve, pa tudi vprašanja, ki so se postavljala.</p>
               <p>Morda bi začel pri gospodu Vizjaku zaradi nekaterih trditev, ki jih je postavil,
               zlasti kar se tiče dobička in poročila agencije za plačilni promet. Če boste
               pogledali to poročilo, boste videli, da se je dobiček slovenskih podjetij povečal za,
               jaz mislim, da je 17%, da se pa je v tem lezu povečala tudi izguba. Zato je neto
               dobiček iz tega naslova, skratka, med dobičkom in pa izgubo, agregatno manjša, kot je
               sicer bila v letu 1999. Vendar davka na dobiček ne plačujejo firme, ki imajo izgubo,
               ampak ga plačujejo firme, ki imajo dobiček. Tiste firme, ki so imele dobiček, so
               imele večji dobiček kot tiste firme, ki so imele dobiček 99. Torej je celotna osnova
               davčna, za izračun davka na dobiček 17% večja. To boste videli tudi iz tega poročila.
               Zato je tudi vir večji. Neto je pa manjši zato, ker je tudi izguba v tem letu nekaj
               večja. To je pojasnilo. Mislim, da se lahko tudi sami prepričate, v kolikor boste to
               pogledali.</p>
               <p>Drugače se z vami strinjam, da je edino tisto področje za katerega lahko rečemo, da
               je opravičeno, da se vlagajo sredstva od kupnine, da se vlagajo dodatna sredstva
               države - da so to tista področja, kjer se ustvarja največja dodana vrednost. Pa ravno
               vi najbolj nasprotujete, da del kupnine od privatizacije namenimo za sklad za
               investiranje v razvoj tehnologij, za dokapitalizacijo tehnološkega razvojnega sklada
               in za dokapitalizacijo slovenske izvozne družbe. Temu oporekate - zato imate pravno
               formalne razloge in verjetno bomo pri zakonu o izvrševanju proračuna potem pojasnili,
               zakaj mi menimo, da lahko tudi v letošnjem letu na takšen način ta del kupnine
               uporabimo. To so edini nameni, pri katerih smo šli v letošnjem letu v dodatno uporabo
               kupnine - razen tistih, ki so določeni sposebnimi zakoni. To so zlasti tisti, ki se
               nanašajo na dokapitalizacijo v javna podjetja na področju energetike iz naslova
               nasedlih investicij, kar posebej določa energetski zakon in je nujno sled odpiranja
               trga in liberalizacije trga prodaje z električno energijo. Naša zaveza je in zaradi
               tega smo morali dati to notri, in samo v tem delu - tukaj govorim seveda tudi o
               tistem, kar je gospod Rokavec govoril - smo šli z delno uporabo kupnine, in to v
               tistem primeru, ko gre za dokapitalizacijo, za kapitalske vložke in za razvojne
               namene. V teh primerih smo menili, da je smiselno del kupnine uporabiti za to, tudi
               zato, ker smo nekatera ministrstva tudi poskušali na ta način motivirati, da hitreje
               izvedejo privatizacijo na nekaterih področjih in pridejo do kupnine in to kupnino
               potem uporabimo za razvojne namene.</p>
               <p>Vi veste, da smo v tej državi zelo velikokrat planirali privatizacijske projekte, da
               je to bilo tudi pri prejšnjem proračunu in da je bilo od tiste privatizacije, ki je
               bila planirana, bilo zelo malo tudi realizirano. Tokrat jaz upam in verjamem, da si
               bom prizadeval za to, da bomo pomemben del tega privatizacijskega programa, ki ste ga
               tudi vi dobili na klop in o katerem je tudi gospod Rokavec govoril, tudi izpeljali.
               Vprašanje je, ali bo to v oktobru ali v novembru ali v decembru ali bo del kupnine
               prišel v januarju. Vendar ključno, tisto, kar se meni zdi ključno in seveda tudi
               odgovor gospodu Rokavcu, je, da peljemo postopke transparentno, da poskušamo pri
               privatizaciji upoštevati dve temeljni načeli.Eno je seveda ekonomsko načelo, načelo
               učinkovitosti posameznih področij in smiselnosti privatizacij. Drugo pa je
               maksimizacija kupnine. Tukaj se popolnoma strinjam s tem, kar je gospod Rokavec
               govoril. Tudi zaradi tega smo eksplicitno zapisali, tudi v zakon o izvrševanju
               proračuna, da se lahko kupnina v primeru bank, na primer, uporabi izključno in samo
               za namene odplačevanja dolga in popolnoma za nič drugega. V tem smislu je seveda zelo
               pomembno, da s kupnino, ko bomo šli v privatizacijo bank, poplačamo tisti del, ki so
               ga davkoplačevalci vložili v ti dve banki in da te obveznice umaknemo ter se umaknemo
               iz teh dveh bank. Kot politiki kot seveda tudi, bi rekel, davkoplačevalci, s svojimi
               sredstvi. Če dovolite, bi na to temo samo še nekaj poskušal odgovoriti, kar je gospod
               Barovič govoril. Ker se mi zdi smiselno in je bilo mogoče včasih premalo jasno
               povedano. Glede investicij bi rad povedal, da je delež javnofinančnih izdatkov za
               investicije v Sloveniji relativno visok. Moram reči, da se z mnogokaterim od vas
               strinjam, tudi z nekaterimi med vami, ki ste večkrat poudarjali, da vse investicije v
               Sloveniji, vse infrastrukturne investicije v Sloveniji, pač ne moremo izpeljati samo
               z denarjem davkoplačevalcev. Da moramo na področju koncesij bistveno več nareditiin
               tudi z angažiranjem privatnega kapitala.</p>
               <p>Če pogledamo podatke o investicijah in deležih javnofinančnih izdatkov v bruto
               domačem proizvodu, vidimo, da bo v Sloveniji, v kolikor bo proračun sprejet in v
               kolikor bomo realizirali tisto, kar seveda piše - in jaz verjamem, da bomo - 3,9%
               bruto domačega proizvoda. Če to primerjam z drugimi državami - imam podatke iz vseh
               držav Evrope in tudi sveta - potem vidimo, da so ti deleži bistveno nižji v drugih
               državah, ker uporabljajo tudi ostale instrumente. Npr. Avstriji 1,7; v Nemčiji 1,8;
               na Švedskem 2,6; v Franciji 3 manj kot pri nas; v Španiji 3,4; v Grčiji na primer
               več, 4,2; na Portugalskem, 4,4. Skratka, večina teh držav - to vam lahko tudi pokažem
               - ima nižje deleže investicij v proračunu in kombinira uporabo privatnih virov
               sredstev z državnimi investicijami. Tako, da s tega vidika bi težko rekli, da je v
               tem delu proračun nerazvojen in da to predstavlja velik manjko tega proračuna in da
               je v tem smislu pri naslednjih proračunih potrebno izjemno povečevati
               investicije.</p>
               <p>Glede strukture javnofinančnih prihodkov lahko kasneje še kaj povem. Strinjam se, da
               je struktura ostalih prejemkov premajhna. Tu pride do problema koncesije na drugem
               področju, pri virih. Glede domačih, posrednih davkov in prispevkov za socialno
               varnost smo relativno na nivoju ostalih držav. (Lahko prej tudi povem, kako je s tem
               v državah). Morda nekaj zaostajamo na področju neposrednih davkov. To je naša naloga
               in program za to leto, tako da v naslednjem letu štartamo s sklopom novih neposrednih
               davkov. Morda toliko za uvod, kot replika na to, kar ste govorili.</p>
            </sp>
            <sp xml:id="SDZ3-Izredna-06-2001-04-20.sp78">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Dodatno pojasnilo ministra bi želela. Z replikami mag. Andrej Vizjak,
               potem gospod Bogdan Barovič. K razpravi se je javil še gospod Jerovšek. Gospod
               Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp79">

               <speaker>MAG. ANDREJ VIZJAK:</speaker>

               <p>Hvala lepa. Dotaknil bi se najprej tiste moje razprave glede čistega dobička. Jaz sem
               "za nalašč" uporabil ta termin, ker vem, kaj pomeni čisti dobiček. Vendar dejstvo, da
               je postregel finančni minister tudi s tem podatkom, da je dejansko izguba večja od
               dobička in s tem čisti dobiček nižji, kaže na to, da je stanje v gospodarstvo
               zaskrbljujoče. Kajti, če imamo izgubo nad dobičkom, s tem čisti dobiček v negativi -
               taki so podatki agencije za plačilni promet - potem je stvar zaskrbljujoča.</p>
               <p>Glede servisiranja oziroma glede porabe kupnin od kapitalskih naložb za razvojne
               projekte, katere je prav tako omenil gospod finančni minister, bi pa povedal, da je
               dejstvo, da namenja iz teh kupnin ekološkemu razvojnemu skladu Republike Slovenije -
               vendar, veste koliko - 800 milijonov tolarjev. Za reševanje nasedlih investicij in
               servisiranje obveznosti slovenskih železarn pa skoraj 30 milijard. To je ta dispoporc
               med razvojno komponento teh, porabo teh kupnin in sanacijsko dimenzijo porabe teh
               kupnin. To se pravi, če se da tu s procenti, je 30 milijard proti 0,8 milijard.
               Hvala.</p>
            </sp>
            <sp xml:id="SDZ3-Izredna-06-2001-04-20.sp80">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Gospod Barovič, dovolite, da replicira minister, da odgovori. Izvolite,
               minister Rop.</p>
            </sp>
            <sp xml:id="SDZ3-Izredna-06-2001-04-20.sp81">

               <speaker>MAG. ANTON ROP:</speaker>

               <p>Ja. Rad bi povedal, da je gospod Vizjak uporabil tiste številke, ki mu ustrezajo.
               Pozabil je na primer sklad za investiranje v razvoj tehnologij, ki je 3 milijarde.
               Omenil je dokapitalizacijo tehnološkega razvojnega sklada, ki pomeni 250 milijonov.
               Tako, da ste izpustili 3 milijarde, tudi nekaterih drugih številk tukaj niste
               omenili. Zanimivo pa je, da primerjate tiste številke, ki so bile že prej
               opredeljene, na primer investicije v javna podjetja na področju energetike. Je nekaj,
               kar seveda ni določeno s tem proračunom in niti ne more biti, ampak je določeno z
               zakonom o energetiki in z zavezo Slovenije pri vstopanju v Evropsko unijo, da poskrbi
               za nasedle investicije. To nima nobene veze z odločitvami o tem proračunu. Mi to
               moramo storiti, ko privatiziramo podjetja na področju energetike. Moramo 10 odstotkov
               te kupnine nameniti za to področje. To nima veze s to politiko v tem momentu, o
               kateri verjetno govorimo. Razen, če govorimo o zakonu o energetiki, potem govorimo
               seveda o drugemu problemu.</p>
               <p>Tudi glede železarn: To je program, ki je bil dan v Bruselj v času vlade dr. Bajuka.
               Tam se je slovenska vlada zavzela, da bo prevzela te obveznosti. Te obveznosti smo mi
               danes dolžni prevzeti. To ni politika tega proračuna, ampak to je naša zaveza pri
               vstopanju v Evropsko unijo in zaradi tega smo dolžni to prevzeti. To smo tudi
               transparentno izkazali v teh bilancah. To je to.</p>
            </sp>
            <sp xml:id="SDZ3-Izredna-06-2001-04-20.sp82">

               <speaker>PODPRESEDNICA IRMA PAVLINIČ KREBS:</speaker>

               <p>Gospod Vizjak, izvolite. Replika. Izzvan je tudi gospod Bajuk, potem.</p>
            </sp>
            <sp xml:id="SDZ3-Izredna-06-2001-04-20.sp83">

               <speaker>MAG. ANDREJ VIZJAK:</speaker>

               <p>Hvala lepa za besedo, predsedujoča. Čisto kratek bi bil. Poglejte, jaz se strinjam s
               finančnim ministrom, da sprejete obveznosti moramo izpolniti. To je edino prav.
               Vendar govorim: vir ni pravi. V zakonu o javnih financah je točno določeno, zakaj se
               kupnine smejo porabiti. To je sistemski zakon na področju javnih financ. Mislim, da
               je nedopustno z določenimi področnimi zakoni posegati in rušiti to sistemsko načelo.
               V kolikor se odločimo, da podremo to sistemsko načelo, spremenimo zakon o javnih
               financah. V sklopu sprejemanja letošnjega proračuna in tudi zakonodaje smo sprejeli
               tudi niz drugih zakonov, s katerimi smo pripravljali podlago za zakonodajo. Hvala.
            </p>
            </sp>
            <sp xml:id="SDZ3-Izredna-06-2001-04-20.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dovolite, gospod Bajuk. Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp85">

               <speaker>MAG. ANTON ROP:</speaker>

               <p>Samo to bi povedal, da zakon o javnih financah v šestem odstavku 2. člena omogoča, da
               letni zakon določi posebne namenske prejemke v določenem letu ne glede na določbo 74.
               člena zakona o javnih financah. To pomeni, da gre za vsebinsko odločitev pri
               sprejemanju zakona o izvrševanju proračuna. Če se mi vsebinsko dogovorimo oziroma
               odločimo, državni zbor in tudi vlada - seveda, ona predlaga - da so to tudi ti
               nameni, potem lahko tako odločimo. Če pa menimo, da to niso pravi nameni, potem pa se
               zato odločitev ne moremo odločiti. To je to.</p>
            </sp>
            <sp xml:id="SDZ3-Izredna-06-2001-04-20.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Se odpovedujete repliki. Gospod Barovič, izvolite.</p>
            </sp>
            <sp xml:id="SDZ3-Izredna-06-2001-04-20.sp87">

               <speaker>BOGDAN BAROVIČ:</speaker>

               <p>Hvala lepa. Gospod minister, hvala za obrazložitev. Maloprej ste rekli, da gospod
               Vizjak - prispodoba - uporabi številke, ki mu pridejo prav. No, priznajmo, da ne samo
               vi, ampak tudi ostali gospodje ministri uporabljate podatke, ki vam pridejo prav.</p>
               <p>Že res, da je v Italiji in Avstriji delež investicij manjši kot pri nas. Obstaja pa
               majhna, zelo pomembna razlika: Italija in Avstrija sta razviti evropski državi,
               Republika Slovenija pa je država v tranziciji. Po logiki vsakdo, ki želi postati neka
               močna korporacija in ko začne na dosti nižjem nivoju, mora vsekakor veliko več
               investirati, da to doseže. Dokaz za to so vsa naša prizadevanja in ogromni vložki, ki
               jih Republika Slovenija daje za to, da bo postala enakopravna članica Evropske unije.
               Ogromne investicije!</p>
               <p>No, pa da bom mogoče še malo bolj jasen. Namreč, če seštejem samo odhodke, plačila
               obresti v tujino in doma, je seštevek večji od seštevka posamično investicijskih
               odhodkov ali pa investicijskih transferjev v splošnem delu. Samo opozoril sem. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jožef Jerovšek, izvolite.</p>
            </sp>
            <sp xml:id="SDZ3-Izredna-06-2001-04-20.sp89">

               <speaker>JOŽEF JEROVŠEK:</speaker>

               <p>Hvala lepa. Želel sem se odzvati na izvajanje ministra, gospoda Ropa, da mi, kot
               stranka - ne vem, na koga je pokazal - nasprotujemo, da bi se kupnina od prodaje
               državnega premoženja vlagala tudi v sklad za razvoj tehnologij in v razvojne
               programe. Trdim, da je ta trditev popolnoma napačna in ne dobronamerna.</p>
               <p>Namreč, ne samo; da je sedanja vlada resor tehnologije ukinila, in to z namenom, da
               se čim bolj porazgubi oziroma da ni možna sledljivost, kako malo je bilo pravzaprav
               že v prejšnjih letih namenjeno za razvoj novih proizvodov; temveč da bo še toliko
               težje ugotoviti, kako malo je namenjeno v tem proračunu za to področje, izjemno
               pomembno področje. Čeprav je gospod minister omenil, da so 3 milijarde za sklad za
               razvoj tehnologij, se bojimpo splošni klimi, ki vlada v podjetjih, ki se ukvarjajo z
               razvojem, da že vedo, da je to zgolj neka maska, profarsa. Namreč, naklonjenost te
               vlade je že tako stestirana, ker je v isti sestavi, da se v podjetjih in v
               raziskovalnih organizacijah, ki se ukvarjajo z razvojem novih tehnologij in novih
               proizvodov, dobro zavedajo, da bo od tega ostalo bore malo.</p>
               <p>Namreč, bojim se, ker je vlada v preteklem obdobju ustanovila kup agencij, skladov in
               vsega tega, da se bo to zavrtelo zgolj na območju Ljubljane. 80% tega denarja ne
               pride do podjetij, ne pride do raziskovalnih organizacij. Pride do tistih
               raziskovalnih organizacij, ki se ukvarjajo s študijami, kako izrabiti denar ne pa z
               aplikativnimi dejavnostmi. Ker so ukinili ta resor za tehnologijo, mi je tudi
               pravzaprav jasno, da bo kupnina od prodaje državnega premoženja bistveno manjša, kot
               bi lahko bila, če bi se to premoženje prodajalo v nekih normalnih okoliščinah.
               Dejstvo je, da vsi potencialni kupci dobro vedo, da država ječi od primanjkljajev, da
               bo pod vsako ceno morala prodati svoje premoženje in da nikakor ne bo iztržila
               tistega, kolikor je to premoženje vredno. Kot vedno do sedaj bodo vladali še privatni
               interesi, ko se bo že pri ocenjevanju tega premoženja gledalo na to, da bo to
               premoženje ocenjeno čimnižje, da bo prišlo v točno predvidene prave roke po zelo
               nizki ceni. Takih primerov je v obdobju te oblasti bilo cel kup. Poznam jih in tu se
               ni dalo narediti nič. To je praksa, to je tehnologija, to je lobiranje od zadaj.
               Zagotavljanju, kako se bo kupnina od prodaje državnega premoženja koristno uporabila
               za spodbujanje novih tehnologij in za zdrave naložbe v gospodarstvu, enostavno ne
               verjamem. Temu bi verjel, če bi to govorila neka druga nova vlada, ki nima teh
               izkušenj in ki s to dediščino ni prišla vparlament. Ta dediščina tega ne zagotavlja.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Izredna-06-2001-04-20.sp91">

               <speaker>BRANKO KELEMINA:</speaker>

               <p>Hvala lepa za besedo. Tudi sam se pridružujem repliki, gospodu ministru, ko je pač
               govoril o prodaji premoženja in o drugih elementih proračuna. V tem sklopu bi povedal
               samo to, da razumem zadrego ministra in ostalih na ministrstvu. Trdno sem prepričan,
               da oni vedo in razpolagajo mogoče tudi z bistveno drugačnimi podatki, kot
               razpolagamo. Izredno težko je, verjetno tudi zaradi svojih pogledov in zaradi svojih
               vrednot, ki jih verjetno v sebi imajo, zagovarjati nekaj, s čimer se mogoče celo sami
               ne strinjajo. Samo če omenim. Ker včasih malo tudi opazujem, vem, kako je trpela
               gospa državna sekretarka na razpravah, na delovnih telesih, ko smo jo trpinčili s
               številnimi vprašanji in ko je morala zagovarjati stvari v drugačni luči, kot jih je,
               kot je realna stvarnost in kot je tudi sama mogoče prepričana, kako to stvarno
               izgleda.</p>
               <p>Glede odprodaje premoženja bi pa povedal tole: V vaši politični opciji ste v veliki
               negotovosti, tudi v nepravem času boste prodajali, tako kot je gospod Jerovšek
               povedal, določeno premoženje. Če samo omenim eno, prav zaradi, ker ste zavrnili zakon
               o odprodaji in tako naprej. Telekom danes ni več vreden tisto, kar je bil mogoče pred
               par meseci. Vemo vsi, da so se ti svetovni trendi spremenili. Če ga danes prodajate
               na svetovnem trgu ali pa kjerkoli, boste dobili bistveno manj. Tako, da ste tudi tu
               pri vaši politiki zamujali. Tudi tu je zdajle vprašanje, recimo, pod kakšno ceno
               boste to premoženje prodajali.</p>
               <p>Glede proračuna na določenih nivojih, kjer bi bilo možno pridobiti določena sredstva,
               pa naj spomnim samo eno - o kateri smo tolikokrat sprožili razpravo tukaj v državnem
               zboru, pa nismo dobili niti enega vprašanja oziroma niti enega odgovora na ta
               številna vprašanja - namreč, na področje energetike. Vsi vemo, da je bilo na področju
               energetike - na osnovi podatkov, ki jih imamo - izgubljenih ogromno milijard denarja,
               ki bi ga lahko šetako pravilno porabili v kakršnekoli namene, razvojne in tako
               naprej, če bi se ekonomično v prejšnjem obdobju in pa tudi dandanes pravilno in
               ekonomično gospodarilo. Zdajle smo seveda to energetiko prenesli iz enega ministrstva
               v drugo zato ker so se pač ministrstva dogovorila s premierjem, da tega področja
               nočejo obravnavati oziroma imeti v svojem resorju in se ga hočejo enostavno rešiti,
               ker pač niso dorasla oziroma se ne morejo enostavno spopadati z lobijem, ki v tej
               stranki na tem območju vlada.</p>
               <p>Zdajle bo ogromno prav s tem prenosom. Namesto, da bi si na področju energetike mi in
               država v prejšnjem obdobju in pa tudi danes zagotovili neko korist, bomo zdajle to
               trgovanje podarili privatnim podjetjem, ki si bodo ustvarjala velike dobičke, država
               pa odtega ne bo imela nič drugega kot tistih 25 procentov dobička, če bo seveda
               uspela, da bodo ti te svoje dobičke pravilno prikazali.</p>
               <p>Glede drugih državnih pomoči. Samo naj omenim en primer. Vem, da sem sprožil
               vprašanje - če bo iz afere Šuštar vrnjenih tistih 27 milijonov ali koliko je že dobil
               tisti iz te podkupninske afere. Ravno včeraj je povedal, da so mu bila na osnovi
               predhodnega dogovora dodeljena ta sredstva, drugače teh sredstev ne bi dobil. Dobil
               sem odgovor od ministrice, da se pač tisto, kar jebilo dodeljeno, ne more več - ker
               je bilo v skladu s programom in tako naprej - in da samo, če bodo ugotovili, da se ta
               denar ni plansko porabil, bo treba vrniti, sicer pa ne. Ja, lepo vas prosim! Če je iz
               podkupovalne afere denar nekam plasiran, je ta denar potrebno nujno vrniti! Če nekdo
               tega denarja ni dobil po normalnem postopku, ga je treba vrniti. Tako se ne dela!
               Ogromno je državnih pomoči, ki se neupravičeno delijo, seveda po strankarskem ključu.
               V razpravah o proračunu sem že velikokrat povedal, saj se mi enostavno neumno zdi, da
               bi še o tem govoril. Veliko stvari bi bilo treba prepustiti občinam. Občine same
               najbolje vedo, kako je treba določena sredstva porabiti na investicijskem področju.
               Če omenim samo eno področje: občine so zadolžene za gospodarski razvoj po zakonu o
               lokalni samoupravi, vendar tega ne morejo izvajati, ker za to nimajo nobenih
               sredstev. Celo vrsto drugih zadolžitev, ki jih občine imajo, ne morejo izvajati, ker
               niso pravilno ovrednoteni programi, ker je delitev nepravilna in kersi hoče
               birokracija ustvariti moč in jo držati v svojih rokah, zato da pač lahko s tem
               manipulira in da lahko nekoga izsiljuje.</p>
               <p>To je nesprejemljivo. Takšen proračun in takšen način dela bosta to državo pripeljala
               samo v propad, nikamor drugam.</p>
            </sp>
            <sp xml:id="SDZ3-Izredna-06-2001-04-20.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, gospod Vizjak.</p>
            </sp>
            <sp xml:id="SDZ3-Izredna-06-2001-04-20.sp93">

               <speaker>MAG. ANDREJ VIZJAK:</speaker>

               <p>Hvala lepa. Poglejte, gospa predsedujoča! Prosil bi, da počakamo na magnetogram
               izjave gospoda ministra za finance v smislu razprave glede porabe kupnin, kajti zdaj
               službe državnega zbora ne morejo tega magnetograma priskrbeti. Vi bi pa zdaj
               zaključili splošno razpravo in se potem ne moremo več vrniti. Ali se lahko vrnemo?
            </p>
            </sp>
            <sp xml:id="SDZ3-Izredna-06-2001-04-20.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Ta trenutek smo pravzaprav v splošnem delu proračuna in to je splošna razprava.
               Pravzaprav razprave spoštovanih kolegov zahajajo že v druge dele, ki jih bomo
               odpirali še v nadaljevanju naše splošne razprave.</p>
            </sp>
            <sp xml:id="SDZ3-Izredna-06-2001-04-20.sp95">

               <speaker>MAG. ANDREJ VIZJAK:</speaker>

               <p>Hvala.</p>
            </sp>
            <sp xml:id="SDZ3-Izredna-06-2001-04-20.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp97">

               <speaker>MAG. ANTON ROP:</speaker>

               <p>Mislim, da je izjemno dobro, da to razčistimo. Ni nobenega problema. Ni potrebno
               čakati na magnetogram, ker bom ponovil tisto, kar sem govoril.</p>
               <p>Prej sem trdil, da je v šestem odstavku 2. člena temelj za to izjemo. Zdaj bom seveda
               bolj natančno povedal, da bo jasno. Tisto, na kar se vi sklicujete, je 74. člen. 74.
               člen jasno pravi: "Kupnina od prodaje kapitalskih naložb in vlog se uporabi samo za
               odplačilo dolgov v računu financiranja."</p>
               <p>To je popolnoma jasno. V 2. členu so pa podane izjeme od pravil v tem zakonu in tu
               piše: "Vsi prejemki služijo za pokrivanje vseh izdatkov, razen če s tem zakonom ali z
               zakonom, ki ureja izvrševanje proračuna za posamezno leto oziroma odlokom, s katerim
               se sprejme občinski proračun, ni določeno drugače."</p>
               <p>Da bi bilo pa popolnoma jasno, kaj sem govoril, je potrebno prebrati še 3. člen. Tega
               prej nisem povedal, tako da, če boste še enkrat magnetogramski zapis delali, bo čisto
               jasno. V desetem odstavku 3. člena pa piše, kaj so to prejemki: "Prejemki so vsi
               prihodki, sredstvaod prejetih vračil danih posojil," in zdaj bom dvakrat prečital:
               "sredstva od prodaje kapitalskih deležev, sredstva od prodaje kapitalskih deležev in
               iz naslova zadolževanja."</p>
               <p>Torej tudi za sredstva od prodaje kapitalskih deležev velja ta izjema, ki je dana v
               šestem odstavku 2. člena. Mislim, da ni nobene potrebe, da se išče magnetogram, ker
               lahko to ponovim, kolikokrat hočete.</p>
            </sp>
            <sp xml:id="SDZ3-Izredna-06-2001-04-20.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, najprej mag. Vizjak.</p>
            </sp>
            <sp xml:id="SDZ3-Izredna-06-2001-04-20.sp99">

               <speaker>MAG. ANDREJ VIZJAK:</speaker>

               <p>Mislim, da je skrajno nedopustno takšno tolmačenje, da so v 2. členu, kjer so
               navedeni cilji proračuna in načela zakona, da so tam določene izjeme. V 74. členu, tu
               so določena pravila, to so glavna pravila, glavna pravila, ampak to so splošne
               narave. Vi govorite celo, če vas prav razumem, da je lahko potem občinski odlok v
               nasprotju z zakonom o javnih financah in se ga upošteva. Poglejte, v 74. členu je
               zapisano, da se kupnine od prodaje kapitalskih deležev lahko uporabijo samo za
               pokrivanje dolga. To je jasna dikcija. Če je to sistemsko krovni zakon, potem je to
               jasno. V nasprotju s tem ne moremo govoriti, da dopuščamo z drugimi zakoni lahko
               čisto drugačno ureditev. Mislim, da to ni prav. Mislim, da ste uvodoma eksplicitno
               citirali 74. člen, da to piše v šestem odstavku. Tega v šestem odstavku 2. člena ne
               piše. Šesti odstavke 2. člena ne omenja nikjer 74. člena. Ni korektno. Govorim pa, da
               so to cilji. Govorim, da so to načela. Ta načela so splošne narave. Glede kupnin
               kapitalskih deležev je pa točno določena izjema. Ekskluzivna raba za to izjemo je
               določena v 74. členu. Hvala.</p>
            </sp>
            <sp xml:id="SDZ3-Izredna-06-2001-04-20.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej gospod Janša in potem dr. Bajuk. Izvolite.</p>
            </sp>
            <sp xml:id="SDZ3-Izredna-06-2001-04-20.sp101">

               <speaker>IVAN (JANEZ) JANŠA:</speaker>

               <p>To, kar je povedal gospod Vizjak, drži. Za vse, ki znamo slovensko in smo to
               prebrali, je stvar jasna. Šesti odstavek 2. člena govori o tem, da se lahko vsi
               prihodki namenijo za vse izdatke. Tukaj ni nobenih omejitev. Omejitev je pa potem
               postavljena v 74. členu, ki pravi, da se pa lahko kupnine od prodaje državnega
               premoženja namenjajosamo za določen namen. Se pravi to, kar je gospod finančni
               minister povedal, je argument za tisto, kar smo mi vedno trdili, in ne obratno.</p>
            </sp>
            <sp xml:id="SDZ3-Izredna-06-2001-04-20.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Dr. Bajuk, izvolite.</p>
            </sp>
            <sp xml:id="SDZ3-Izredna-06-2001-04-20.sp103">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Očitno smo že začeli debato o ZIPRO 2001. Ne glede na
               to, da se bomo na to prav gotovo še vrnili, bi rad k vsemu temu, kar smo že povedali
               s strani koalicije Slovenije, samo še dodal, dejansko tudi k tej interpretaciji, ki
               smo jo mi podali k zakonu o javnih financah, jo pa tudi deli bivši finančni minister
               in sedaj guverner Banke Slovenije. Lahko si tudi to preberete ne v Poročevalcu, ampak
               v zadnji številki tednika Mag, kjer je očitno podal takšno interpretacijo in se tudi
               za takšen princip zavzema.</p>
            </sp>
            <sp xml:id="SDZ3-Izredna-06-2001-04-20.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp105">

               <speaker>MAG. ANTON ROP:</speaker>

               <p>Bom šel po vrsti. Jaz ne vem, če je točno tako izjavil bivši finančni minister,
               vendar, če je to izjavil, potem si poglejte proračune za pretekla leta, kjer se je
               kupnina prav tako uporabila za tovrstne dokapitalizacije in kapitalske vložke. Torej,
               je spremenil mnenje ali pa je narobe zapisan. Ne vem.. Vendar je nedvomno, in to
               izhaja iz vseh prejšnjih proračunov, da se je tudi v preteklih letih točno tako
               uporabljala kupnina za te namene in to lahko preverite. Ni nobenega dvoma.</p>
               <p>V zvezi s tem, kar je gospod Janša rekel, bi rekel samo to. On je povzel samo prvi
               del šestega odstavka. Rekel je, da ta govori o tem, da vsi prijemki služijo za
               pokrivanje vseh izdatkov in je potem končal in šel na 74. člen. Ni res. V šestem
               odstavku piše, da to je tako, razen, in to je splošno načelo, če s tem zakonom ni
               drugače določeno, ali če z zakonom o izvrševanju proračuna ni drugače določeno. In
               potem seveda se v nadaljevanju definira tudi, na katere prejemke se to nanaša. Torej,
               v osnovnih ciljih in načelih zakona se definira, v katerem delu je možna izjema. In
               takšna izjema se je delala. Tudi v preteklih letih. In mi v tem delu ne odstopamo od
               tistega, kar je bilo, ampak tako tolmačimo zakon in tako piše, in zato predlagamo
               tudi takšno rešitev. Nedvomno bo pa o tem, kot je rekel dr. Bajuk, tekla diskusija
               tudi, ko bomo imeli zakon o izvrševanju proračuna.</p>
            </sp>
            <sp xml:id="SDZ3-Izredna-06-2001-04-20.sp106">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej gospod Janša, potem mag. Vizjak in potem dr. Bajuk. Izvolite,
               gospod Janša.</p>
            </sp>
            <sp xml:id="SDZ3-Izredna-06-2001-04-20.sp107">

               <speaker>IVAN (JANEZ) JANŠA:</speaker>

               <p>Se opravičujem, ampak gospod finančni minister je še enkrat potrdil tisto, kar mi
               skoz govorimo. To, kar je prebral, je argument za našo trditev, da je tisti del
               proračuna, ki namenja kupnino od prodaje državnega premoženja v neskladju z zakonom o
               javnih financah. V 6. točki 2. člena piše, da se vsi prejemki lahko namenijo za vse
               izdatke, razen, kadar zakon določa izjemo. Zakon o izvrševanju proračuna. Morda.
               Ampak zakon o javnih financah v členu, kjer posebej govori o prodaji državnega
               premoženja, v bistvu za en del možnih prihodkov zadevo zacementira. Če to ni tako,
               potem je ta zakon popolnoma odveč. Potem je ta zakon popolnoma odveč. Zakaj ste pa
               zapisali 74. člen potem v ta zakon. In to če je bilo doslej tako, da je bilo proti
               zakonu, to še ni argument za to, da je zdaj stvar naenkrat zakonita. To je ravno
               tako, kot če bi nekdo rekel, ker nekdo krade že tri leta, zdaj ni več kriminal.</p>
            </sp>
            <sp xml:id="SDZ3-Izredna-06-2001-04-20.sp108">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Vizjak, izvolite. Gospod Rop, se opravičujem. K replikami so se
               prijavili najprej še mag. Vizjak, potem dr. Bajuk, potem boste lahko vi pojasnili.
               Izvolite.</p>
            </sp>
            <sp xml:id="SDZ3-Izredna-06-2001-04-20.sp109">

               <speaker>MAG. ANDREJ VIZJAK:</speaker>

               <p>Poglejte, saj ta razprava je mogoče čisto taka formalna. Ampak, dejansko se pa tu
               skriva veliko vsebine zadaj. 74. člen zakona o javnih financah pravi, da se kupnine
               od premoženja namenja tam, da odplačujemo dolg. To pomeni, da dolga ne povečujemo,
               ampak da ga s tem servisiramo oziroma zmanjšujemo in da imamo tisti prosti kapital
               proračuna na voljo lahko tudi za razvoj. In tu sem jaz začel in tu tudi končujem
               svojo razpravo, ne bom se več oglasil. Mi pa ne, mi pa namesto tega potrošimo večino
               tega denarja, preko 80 ali pa 70% za servisiranje nasedlih investicij, za
               servisiranje dolgov po nekih posebnih zakonih, za katere sem zelo razočaran, da
               ustrezne službe niso opozorile, da so v koliziji s 74. členom.</p>
               <p>Poudarjam pa, da če bi sledili to načelo, ki ga zagovarja finančni minister, bi bil
               lahko tudi odlok občine v nasprotju z zakonom o javnih financah, pa bi ga lahko
               upoštevali, vendar je s hierarhije predpisa to skrajno nedopustno. Če pa gledamo 6.
               točko 2. člena, iz tega tako sledi.</p>
               <p>Zato mislim in poudarjam, zakon o javnih financah je sistemski zakon, ki je v 74.
               členu določil specifični prihodek, ki se namenja za specifični namen. In mislim, da
               pod tem splošnim načelom tega ni moč dajati v druge namene, ker potem je to načelo
               brezpredmetno. Hvala.</p>
            </sp>
            <sp xml:id="SDZ3-Izredna-06-2001-04-20.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Bajuk, izvolite.</p>
            </sp>
            <sp xml:id="SDZ3-Izredna-06-2001-04-20.sp111">

               <speaker>DR. ANDREJ BAJUK:</speaker>

               <p>Hvala, gospa predsedujoča. Samo eno pojasnilo. S tem, da sem opozoril državni zbor in
               si tudi dovolil opozoriti gospoda finančnega ministra, da je njegov predhodnik pred
               kratkim to izjavil, s tem nisem podal nobene ocene o njegovem prejšnjem delu, in če
               je to, kar je predlagal, dejansko bilo v skladu z njegovim prepričanjem. Hvala lepa.
            </p>
            </sp>
            <sp xml:id="SDZ3-Izredna-06-2001-04-20.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp113">

               <speaker>MAG. ANTON ROP:</speaker>

               <p>Najprej bi v tem delu rad repliciral, kar se tiče vsebine.</p>
               <p>V nobenem primeru, za nobenega teh izdatkov, ki izvirajo iz prejemkov iz naslova
               kupnin, ne namenjamo teh sredstev za tekočo potrošnjo, temveč za preoblikovanje
               premoženja. Toliko o vsebini. To pomeni, da namenjamo ta sredstva za
               dokapitalizacijo. Torej, ne trošimotekoče, ga ne peljemo skozi A bilanco, torej ga ne
               potrošimo, ampak ga samo preoblikujemo, neko obliko premoženja v drugo obliko
               premoženja.</p>
               <p>Kar se tiče energetskega zakona, ta res določa, ne celotne kupnine, ampak 10% te
               kupnine, da se nameni za nasedle investicije. In upravičenost tega, ali je to
               smiselno ali ne, seveda nisem jaz tisti, ki naj to razlaga, verjetno pristojni
               minister. Vendar menim, da so še kako potrebne te investicije v tem primeru, če
               želimo imeti konkurenčno gospodarstvo tudi v tem segmentu.</p>
               <p>Drugače pa bi rekel, da se zdaj vrtimo že v začaranem krogu. Vendar nedvomno ostaja
               tisto, kar je prej tudi gospod Janša rekel - ali tu velja to, kar piše tu notri in se
               nanaša na zakon o javnih financah, in tu piše, ali zakon o izvrševanju proračuna.
               Torej, tu se mi razlikujemo. Vi trdite, da iz tega izhaja, da velja samo tisto, kar
               določa zakon o javnih financah, ne pa tudi to, kar v nadaljevanju pravi ta zakon,
               "ali z zakonom, ki ureja izvrševanje proračuna za posamezno leto". Nisem rekel, da
               jebilo protizakonito v preteklih letih to uporabljeno, rekel sem, da je bilo tudi
               tako tolmačeno, da v tem členu govorimo o tem zakonu o javnih financah ali zakonu o
               izvrševanju proračuna.</p>
            </sp>
            <sp xml:id="SDZ3-Izredna-06-2001-04-20.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej se je k repliki prijavil dr. Bajuk. Izvolite.</p>
            </sp>
            <sp xml:id="SDZ3-Izredna-06-2001-04-20.sp115">

               <speaker>DR. ANDREJ BAJUK:</speaker>

               <p>Hvala lepa. Samo to, mislim, da prav gotovo bo še prišlo do širše debate, ko bomo
               odprli razpravo o zakonu o izvrševanju proračuna.</p>
               <p>Rad bi pa le povedal, da v igri niso samo zakoni, v igri je tudi nek zdrav pristop,
               kaj hočemo v tej državi resnično doseči, na kakšen način, kakšno naj bo razmerje med
               izvršilno oblastjo in državnim zborom. Kdo dejansko ima dokončno avtoriteto v tej
               državi, v našem ustavnem redu, kako se razpolaga z javnimi sredstvi in kdo mora samo
               izvrševati. To so pa še druge dimenzije tega vprašanja, ki bodo prav gotovo tudi
               prišle na dan, ko bomo to debato in to razpravo odprli. Tudi zdrava pamet, o tem bomo
               imeli tudi, bom imel marsikaj povedati. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp116">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Gospod Janša, izvolite.</p>
            </sp>
            <sp xml:id="SDZ3-Izredna-06-2001-04-20.sp117">

               <speaker>IVAN (JANEZ) JANŠA:</speaker>

               <p>Če bi ta razlaga držala, ki jo je dal finančni minister, potem bi se podrl koncept
               javnih financ, tako kot je zastavljen v zakonu o javnih financah. Ta 2. člen zakona,
               ki govori o splošnih načelih, namreč definira splošno načelo. To splošno načelo je,
               da lahko vse prihodke, ki se zberejo v proračun, porabiš za vse izdatke. Da tukaj
               načelo ni omejitev. Nato pravi ta 6. točka drugega odstavka, da pa so omejitve lahko
               postavijo v drugih zakonih. No in v nadaljevanju tega zakona, ta, ... 6. točka
               drugega odstavka pravi, da se omejitve lahko postavijo samo z zakonom, z različnimi
               zakoni. Nekateri so našteti, ena dikcija je zelo splošna. In prav ta zakon že, ki je
               tudi zakon v nadaljevanju v 74. členu, za to kupnino od prodaje državnega premoženja
               že postavi omejitev. Že postavi omejitev, ne rabite še enega posebnega zakona, da bi
               to omejitev dodatno potrdil, prav tako pa ni možno z enim področnim zakonom to
               omejitev spet vrniti v splošno načelo. No, jaz mislim da, tukaj zgubljamo čas, ker
               najbrž gospoda ministra ne bomo prepričali, bi bilo pa zelo dobro, da dobimo uradno
               pravno tolmačenje. In to nikakor po mojem skromnem znanju prava, ne more biti takšno,
               kot ga zagovarja finančni minister, kjer se nam potem podre cel koncept javnih
               financ.</p>
            </sp>
            <sp xml:id="SDZ3-Izredna-06-2001-04-20.sp118">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Ker nihče več ne želi razpravljati, zaključujem razpravo in sicer
               razpravo o splošnem delu predloga dopolnjenega proračuna. In prehajamo na odločanje o
               splošnem delu dopolnjenega predloga proračuna. Dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp119">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Imam proceduralno vprašanje. Dejansko mi ni jasno,
               posebno pa ne še zdaj, ker nismo imeli zadosti časa, da bi se poglobili v novi
               poslovnik. Tukaj se bomo odločali sedaj o tem delu proračuna. Dejansko pa potem
               razprava o izvrševanju proračuna pride pa kasneje. Menim, da je skoraj nemogoče, ker
               to ni predvideno v tistem uskladitvenem amandmaju, vsaj po mojem, rad bi pa, da
               služba za zakonodajo ali pa kdo to raztolmači, kako dejansko se bomo lotili tega
               dela, če pride do spremembe v predlaganem zakonu o izvrševanje proračuna. Bolj jasno,
               če bo ta državni zbor sprejel predlog poslancev, ki je tudi podprt, ki je bil podprt
               na komisiji za nadzor proračuna in javnih financ, da se črta 6. člen, to bo imelo
               posledice ravno na tem delu, ki bi ga sedaj že odobrili ali pa sprejeli. Jaz samo
               opozarjam na to, da ne bomo potem, ko bomo črtali ali pa ne črtali, ko bomo sploh
               razpravljali o zakonu o izvrševanju proračuna, prišli do tega vprašanja, da gospodje,
               to je že sprejeto, se ne da več spreminjati. Oba zakona sta močno povezana in ravno
               ta člen, o katerem smo zdaj nehote že načeli debato, bo imel posledice v tem delu
               proračuna, ki bi ga sedaj sprejeli. Menim, da se mogoče lahko to zmenimo in da pač
               soglašamo s tem, da je razprava preliminarno zaključena. Ne vem pa, če je mogoče
               sedaj odločati, kot je bilo predvideno. Ker novi poslovnik ne vem, kako to vprašanje
               reši. Hvala lepa, gospa.</p>
            </sp>
            <sp xml:id="SDZ3-Izredna-06-2001-04-20.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, dr. Bajuk. Če dovolite, da vam pojasnim nov poslovnik določa pravile igre
               tako, kot je bilo sporočeno na začetku. In sicer smo zdaj odprli razpravo o splošnem
               delu predloga proračuna, razpravljali o splošnem delu, ki se nahaja v "debelem"
               zakonu v Uradnem listu, od strani 2161 do 2167, o tem delu. Razpravo smo zaključili
               in bomo odločali o splošnem delu. Potem gremo na obravnavo posebnega dela
               dopolnjenega predloga proračuna, kjer se po posameznih proračunskih uporabnikih, bomo
               imeli splošno razpravo in tudi o posameznih amandmajih, ki ste jih vložili in bomo
               odločali tudi o amandmajih k podprogramom, potem pa prehajamo še na obravnava načrta
               razvojnih programov, ki je v zadnjem delu Uradnega lista in odločamo tudi o tem delu
               posebej. Izvolite, gospod dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp121">

               <speaker>DR. ANDREJ BAJUK:</speaker>

               <p>Hvala lepa. Oprostite, če morda nisem bil jasen. Ampak ravno to, kar ste zdaj
               omenili, da bomo sprejeli od strani 2161 do 2166, je to, kar me resnično moti. Ker,
               če bo prišlo do spremembe 6. člena zakona o izvrševanju proračuna, potem ima to svojo
               posledico na B računu finančnih terjatev in naložb in seveda tudi na C. Torej, gre za
               to, kaj lahko trenutno odobrimo in kaj ne. Mislim, da ta možnost ni bila predvidena v
               tem sprejetem poslovniku. In če jo nekdo lahko razjasni, bom pa zelo hvaležen.
               Hvala.</p>
            </sp>
            <sp xml:id="SDZ3-Izredna-06-2001-04-20.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še enkrat dovolite, preden vam, gospod Zmago Jelinčič Plemeniti, dam
               besedo, da pojasnim dr. Bajuki. Seveda tudi vi uporabljate besedico če. Poslovnik nam
               narekuje postopanje takšno, kakršno izvajamo zdaj. In v tej fazi, kjer smo, moramo
               delo nadaljevati. Vaše opozorilo pa je zagotovo namestno. In tu smo razpravo že
               zaključili. Se opravičujem. Samo proceduralni predlogi so v tem trenutku še možni.
               Imate proceduralni predlog, gospod Zmago, izvolite.</p>
            </sp>
            <sp xml:id="SDZ3-Izredna-06-2001-04-20.sp123">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Mene zanima, če imam še pravico obrazložitve glasu
               pri tej tragikomedični zadevi, ki se ji reče novi poslovnik? Ali imam? Hvala lepa.
               Ali lahko zdaj obrazložim svoj glas pred glasovanjem, ali je kakšna nova določba, ki
               tudi to prepoveduje?</p>
            </sp>
            <sp xml:id="SDZ3-Izredna-06-2001-04-20.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Dovolite, da tudi vam pojasnim. Preden bomo odločali o splošnem delu proračuna, imate
               pravico obrazložiti svoj glas.</p>
            </sp>
            <sp xml:id="SDZ3-Izredna-06-2001-04-20.sp125">

               <speaker>ZMAGO JELINČIČ PLEMENITI:</speaker>

               <p>Ali je to ta trenutek, ali počakam še nekaj trenutkov.</p>
            </sp>
            <sp xml:id="SDZ3-Izredna-06-2001-04-20.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Lahko je ta trenutek, pa mislim, da je imel gospod Ciril Pucko še proceduralni
               predlog.</p>
            </sp>
            <sp xml:id="SDZ3-Izredna-06-2001-04-20.sp127">

               <speaker>ZMAGO JELINČIČ PLEMENITI:</speaker>

               <p>Torej bom počakal, da bo kolega Pucko imel proceduralni predlog....</p>
            </sp>
            <sp xml:id="SDZ3-Izredna-06-2001-04-20.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>... dovolite bom opozorila spoštovane ...</p>
            </sp>
            <sp xml:id="SDZ3-Izredna-06-2001-04-20.sp129">

               <speaker>ZMAGO JELINČIČ PLEMENITI:</speaker>

               <p>... in potem bom obrazložil glas. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Proceduralni predlog, gospod Pucko.</p>
            </sp>
            <sp xml:id="SDZ3-Izredna-06-2001-04-20.sp131">

               <speaker>CIRIL PUCKO:</speaker>

               <p>Hvala lepa, gospa predsedujoča. V bistvu ni proceduralni predlog, ampak sva s kolegom
               spoštovanim dr. Bajukom to vprašanje že rezrešila, ker ga zelo jasno razrešuje 7.
               člen spremenjenega poslovnika državnega zbora v drugem odstavku, v katerem govori o
               uskladitvenem amandmaju na zakon o izvrševanju proračuna, če je proračun prej sprejet
               in v nadaljevanju govori tudi o tem, če ta uskladitveni amandma ni sprejet, ni
               sprejet tudi državni proračun. Mislim, da tu ni nobene dileme. Hvala. </p>
            </sp>
            <sp xml:id="SDZ3-Izredna-06-2001-04-20.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa za pojasnilo. Obrazložitev glasu pred odločanjem o splošnem delu
               dopolnjenega predloga proračuna ima gospod Zmago Jelinčič Plemeniti, izvolite.</p>
            </sp>
            <sp xml:id="SDZ3-Izredna-06-2001-04-20.sp133">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Pravzaprav ne vem zakaj se opozicija toliko trudi
               in prepričuje tiste, ki so se odločili, da bodo izglasovali proračun v nasprotju z
               željami slovenskih ljudi, ne teh politikov, ki sedijo tu notri, ampak v nasprotju z
               željami tistih ljudi, ki so tem politikom dali svojglas. Vse skupaj spominja na grško
               tragikomedijo, kjer na koncu vsi pomro, gledalci gredo domov s solznimi očmi,
               nekateri na morje, nekateri kam drugam, v bistvu se pa ne dogaja drugega kot
               norčevanje iz tistih, ki morajo nositi posledice.</p>
               <p>Proračun, kot je naravnan, je pravzaprav grozljiv. Ni upošteval niti ene pripombe
               oziroma tudi ne bo upošteval, tudi, če kakšna naknadna pripomba bo, ne bo upošteval
               ničesar. Niti ne gre za proračun koalicije, gre za proračun LDS-a. LDS si je že
               prilastil določene pozicije, kjer si bodo lahko še naprej delili finančna sredstva po
               dolgem in počez. Tiste, ki so si jih delili med tem časom in mimo LDS-a, so že
               odstranili z določenih položajev, tako, da bo več ostalo za čisto specifične ljudi.
               Mislim, da kaj podobnega se nebi smelo dogajati in zaradi tega bom glasoval proti
               temu proračunu. Glasoval ne samo sedaj, ampak ves čas bom glasoval proti proračunu.
               Mislim pa, da je smiselno in pomembno, da Slovenci in Slovenke zvedo, da gre tukaj za
               farsične zadeve, da gre tukaj zamešanje raznega zraka, mlatenje prazne slame in
               podobne zadeve. Tukaj se gremo nek "larpurlatizem", ki nima ne repe ne glave.
               Kakršnegakoli efekta iz tega pač ne bo.</p>
               <p>Ker pa so me kolegi v poslanski skupini prosili, da bi še njim pojasnil oziroma
               poskušal razjasniti vsaj nekaj, kar naj bi bila rdeča nit v tem proračunu, pa v imenu
               poslanske skupine zahtevam eno uro odmora za uskladitev. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Zmago Jelinčič, smo v fazi odločanja o splošnem delu dopolnjenega predloga
               proračuna in ne celotnega proračuna. Čaka nas še zelo veliko dela. Prehajamo
               pravzaprav na obravnavo najbolj zajetnega dela našega proračuna, to je posebni del,
               kjer so posamezni proračunski porabniki predstavljeni s svojimi programi, in
               imamozelo veliko amandmajev. Gospod Jelinčič, obrazložili ste svoj glas v tem delu.
            </p>
            </sp>
            <sp xml:id="SDZ3-Izredna-06-2001-04-20.sp135">

               <speaker>ZMAGO JELINČIČ PLEMENITI:</speaker>

               <p>Gospa predsednica, 72. člen poslovnika državnega zbora Republike Slovenije z
               razlagami, najnovejša izdaja - v drugem odstavku 72. člena piše: "Predsedujoči
               prekine delo državnega zbora, če to zahteva poslanska skupina zaradi posvetovanja v
               skupini." In to smo naredili v skladu s poslovnikom, zaradi posvetovanja v skupini,
               in pred glasovanjem - razen, če nimamo zdaj tu zopet nekega drugačnega tolmačenja
               poslovnika. Mislim, da bi bilo smiselno, da se ta zadeva upošteva in da se poslovnik
               vsaj še v tistih delih, ki ga še niste uspeli spremeniti, da se vsaj v tistih delih
               spoštuje poslovnik. Ali pa recite, veste, kaj, spoštovani gospodje iz opozicije,
               pojdite domov, saj vas tako ali tako ne rabimo. Saj konec koncev nas res ne rabite.
               Hvala.</p>
            </sp>
            <sp xml:id="SDZ3-Izredna-06-2001-04-20.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Zmago Jelinčič Plemeniti, z dolgoletno parlamentarno prakso, dovolite, da vam
               to poslovniško določbo, ki jo sami, mislim, zelo dobro poznate - s tem, ko ste prišli
               v fazo obrazložitve glasu, dobro veste, da smo začeli s postopkom odločanja. In
               preden ste obrazložili svoj glas, bi glede na razlago poslovniškega določila lahko
               zahtevali odmor pred odločanjem. Obrazložitev glasu se šteje za odločanje tega zbora.
            </p>
            </sp>
            <sp xml:id="SDZ3-Izredna-06-2001-04-20.sp137">

               <speaker>ZMAGO JELINČIČ PLEMENITI:</speaker>

               <p>Spoštovana gospa podpredsednica! Seja naj bi se vodila tako, da se reče, "zaključujem
               razpravo in prehajamo na odločanje". Vi tega niste storili. Zaradi tega imam prav jaz
               in ne vi, razen če ni to zdaj naknadna sprememba poslovnika državnega zbora, ki jo
               bomo verjetno čez nekaj časa dobili tudi pisno.</p>
            </sp>
            <sp xml:id="SDZ3-Izredna-06-2001-04-20.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Zmago Jelinčič, zaključujem splošno razpravo - sem jo zaključila.
               Potem ste rekli, "obrazložitev glasu". Proceduralni predlog je imel gospod Pucko, ki
               je obrazložil, kaj sta se dogovorila, in potem ste rekli vi, "obrazložitev glasu". In
               obrazložitev glasu je faza glasovanja. In, gospod Zmago Jelinčič, to je tolmačenje
               predsedujoče, in dovolite, da nadaljujemo delo.</p>
               <p>Smo v fazi odločanja. Želi še kdo obrazložiti svoj glas? Gospod Sašo Peče.</p>
            </sp>
            <sp xml:id="SDZ3-Izredna-06-2001-04-20.sp139">

               <speaker>SAŠO PEČE:</speaker>

               <p>Hvala, da daste vsaj tokrat besedo, v naprej poveste kako se bo kdo odločal, ampak
               naj vas spomnim gospa, pustite nam pravico, da se ob tako pomembni zadevi kot je
               predlog proračuna, mogoče ta zadeva vam ne predstavlja tega pomena kot ga čutimo v
               slovenski nacionalni stranki, da se posvetujemo. Dosti je bilo različnih mnenj, dosti
               je bilo različnih stališč in prosim vas, vsaj tu bodite fer. Včeraj ob razpravi o
               umetnem oplojevanju ste dovolili gospe Oražmovi, da je repliko izrabila za prebiranje
               pisma, lepo vas prosim. Imejte enak odnos do vseh poslancev v tem državnem zboru, ne
               glede to, da vam slovenska nacionalna stranka ni pri srcu. Še enkrat vas prosimo, da
               nam na podlagi določb poslovnika, veljavnega poslovnika, dodelitev zahtevano pavzo.
               Hvala.</p>
            </sp>
            <sp xml:id="SDZ3-Izredna-06-2001-04-20.sp140">

               <speaker>PODPRESEDNICA IRMA PAVLINIČ KREBS:</speaker>

               <p>Hvala lepa. Želi še kdo obrazložiti svoj glas? Ker ne, prehajamo na odločanje. In
               sicer odločamo o splošnem delu dopolnjenega predloga proračuna. Glasujemo. Navzočih
               je 65 poslank in poslancev. Za je glasovalo 41, proti 12.</p>
               <p>(Za je glasovalo 41.) (Proti 12.)</p>
               <p>Ugotavljam, da je splošni del dopolnjenega predloga proračuna sprejet.</p>
               <p>Prehajamo na obravnavo posebnega dela dopolnjenega predloga proračuna. Pisno se je v
               splošni razpravi prijavil gospod Franc Kangler. Izvolite gospod Kangler.</p>
            </sp>
            <sp xml:id="SDZ3-Izredna-06-2001-04-20.sp141">

               <speaker>FRANC KANGLER:</speaker>

               <p>Hvala za besedo. No, sam se odločil, da tudi v tem državnem zboru glede proračuna
               malo spregovorim. In sem se nekoliko vsebinsko poglobil in zraven tudi vključil
               razvojni sektor, raziskovalni sektor tudi v državnem zboru, da me dopolni z
               nekaterimi statističnimi podatki in z nekaterimi statičnimi podatki Zavoda za
               statistiko Republike Slovenije. Moram reči, da sem sam razočaran nad investicijsko
               naravnanim proračunom. Ugotavljam, da ta proračun ne zagotavlja enakomernega
               investicijskega regionalnega razvoja v tej državi. Če bi rekel malo za šalo, malo
               zares, če bi to vzeli v metrih, bi lahko ugotovili, da merska enota meter v Kopru
               meri 50 centimetrov, v Mariboru 20 ali 30 centimetrov, v Celju 30 centimetrov v
               Ljubljani pa meter in pol ali meter 70. Zakaj sem se odločil, da na ta način tu
               spregovorim.</p>
               <p>Prepričan sem, da vlada Republike Slovenije premalo upošteva nekatere statistične
               podatke, ki kažejo vrsto let na nekatere težave v posameznih predelih države. In za
               uvod vam bom tudi jaz postregel z nekaterimi statističnimi podatki, ki kažejo
               drugačno sliko kot bi si jo želeli poslanci, ki danes sedimo v tem državnem zboru in
               ki si želimo, da bi čim prej sprejeli takšen proračun, da bi zagotavljal enakomeren
               regionalni razvoj.</p>
               <p>Pa mi dovolite, da na področju brezposelnosti Zavod za statistiko Republike Slovenije
               ugotavlja, da na oni strani Trojan, proti severnovzhodni Sloveniji, predvsem mislim
               tu Štajersko, Koroško in seveda tudi Prekmurje, je največja brezposelnost. V Mariboru
               je brezposelnost 20%, v Rušah 27,3 in so Ruše na prvem mestu. V Pesnici 26, v Ptuju
               16, v Celju 14, Lendava 20, Gornja Radgona 20%. Ljubljana: brezposelnost 9,1%. In se
               vprašam in tudi vas sprašujem, kje vidite investicijsko naravnan proračun, da se bo
               ta brezposelnost na teh območjih, ki sem jih naštel, zmanjšala. Ti podatki, ki sem
               jih sedaj našel, niso samo podatki tega meseca ali tega leta, vrsto let. In čez noč
               se ti podatki brez aktivnega sodelovanja vlade ne bodo spremenili. In česmo pri
               brezposelnosti, za primerjavo, če povem Ljubljana - ljubljanska regija ima okoli 270
               000 prebivalcev in ima prek javnih del samo 407 delavcev zaposlenih. Maribor s 115
               000 prebivalci pa ima 731 delavcev prek javnih dela zaposlenih. Se pravi dvakrat več
               kot Ljubljana, glede na to, da nas je eno tretjino oziroma polovico manj kot
               Ljubljane.</p>
               <p>Naj mi nihče ne zameri, če pogledam po posameznih področjih. Veliko smo skozi
               ministrstvo za gospodarstvo namenili v razvoj regionalnih programov, predvsem mislim
               tu v zasavski regiji, malo manj kot 4 milijarde. In v posebnem delu, bom tudi
               prečital: "Ministrstvo za gospodarstvo bo na območju Zasavske regije izdalo vse
               razpoložljive ukrepe regionalne politike, kar pomeni: sofinanciranje infrastrukture,
               podjetniškega sektorja, podjetniških con, izvedbenih del regionalnega razvojnega
               programa in drugih ukrepov skladno s programom, sprejetim na vladi." Jaz nimam nič
               proti takšnemu programu in proti takšnemu regionalnemu razvoju v tem predelu naše
               republike. zelo pa me moti, da tam kjer je največja brezposelnost, severovzhodna
               Štajerska, Koroška in Prekmurje, takšnih regionalnih programov nimamo. In ministrstvo
               za gospodarstvo nameni malo manj kot 4 milijarde investicij na tem območju, pri čemer
               za sanacijo mulja v hidroelektrarni Mariborski otok in Posočju namenja samo 44
               milijonov. Ostalih investicij v proračunu nisem razbral, ki bi bile na tem območju
               dravske doline razvidne.</p>
               <p>Na področju zdravstva lahko ugotovimo, predvsem mislim tu investicije, da so
               investicije v Ljubljani vredne 4 milijarde 602 milijona 241.000 tolarjev. V Mariboru
               923.433 milijonov. Gre tu predvsem za investicijo psihiatrije. V Murski Soboti 454. V
               celjski bolnici, ki pokrije regijsko celjsko bolnico, če štejem, da pokrije 250.000
               prebivalcev, paniti tolarja investicije. Niti tolarja. In če gremo gledat
               investicijske programe za nazaj in za naprej, bi lahko srečali podobno sliko, kar bom
               tudi kasneje iz nekaterih dokumentov tudi lahko dokazal.</p>
               <p>Če pogledamo izvajanje kulturnih programov, lahko ugotovimo, da preko 45% denarja na
               področju kulture ostane na območju Ljubljane. Ostalo se razdeli po Sloveniji.
               Izvajanje kulturnih programov imamo v Ljubljani 1 milijardo 434. 0,62 milijonov. V
               Mariboru 664.011, v Murski Soboti 442.461.</p>
               <p>Velikokrat so bile polemike okoli avtocestnih programov, o gradnji cest. Marsikdo je
               marsikaj očital prejšnjemu ministru, sedanjemu je bil indeks krepko zmanjšan. In
               glede na to, tudi sam sem večkrat opozarjal, os vzhod - zahod, sever - jug, se križa
               v Mariboru. Mejni prehod Šentilj je največji mejni prehod v Srednji Evropi. Vsi se
               moramo zavedati, da so se razmere na Balkanu normalizirale, stabilizirale in ta ves
               tranzit se je že pokazal pri teh velikonočnih praznikih, kjer se je rabilo eno uro
               ali pa dve uri potovanja od Maribora do Ptuja, kar zagotovo tudi lahko potrdi župan
               občine Miklavža, ki danes tu sedi med nami, da je to res, se bo odvijal prav na tej
               relaciji proti Balkanu. Če pa bi pogledali, kako je s cestnim programom in kako daleč
               so gradnje cest okoli Maribora,Dravske doline in vse severovzhodne Štajerske, sem
               prepričan, da bomo imeli v turistični sezoni veliko zapletov na področju cest in same
               infrastrukture v tem območju.</p>
               <p>Na tem območju, kljub statističnim podatkom o brezposelnosti, gospodarski rasti,
               čeprav se župan mestne občine Maribor zelo hvali, da se je gospodarska rast
               izboljšala, pri čemer se pa ne izboljšuje brezposelnost, imamo še eno veliko težavo.
               Za nas je zelo pomembno mariborsko letališče. Tu bi se morala vlada aktivno vključiti
               v razreševanjetega problema, ker je to letališče zelo pomembno. Na to sem že tudi sam
               predsednika vlade v razpravi večkrat opozoril, da je pomembno ne samo za
               severovzhodno Štajersko, Prekmurje in Koroško, pomembno je tudi z nacionalnega vidika
               in pogleda, ker si ne znam predstavljati, da bodo naši leaderji, naši predstavniki
               države potovali v tujino in ob zapletih na brniškem letališču pristajali v Zagrebu
               ali v Trstu.</p>
               <p>Če pogledamo investicije v okolje in prostor, kot da je nekdo čez noč pozabil na
               poplave v Dravski dolini in v Celjski dolini. Zelo zanimivo bi bilo vprašati nekatere
               župane, ki nosijo odgovornost in so prvi pri reševanju takšnih problemov na območju
               Dravske doline in Celjske doline, koliko jim je bilo odmerjenih sredstev za sanacijo
               nekaterih potokov, rek in podobnega. Zelo malo. In tu bi moral biti odnos ministrstva
               za okolje in prostor, glede na že dogodeno, malo drugačen, kot pa ga lahko iz tega
               proračuna ugotovimo.</p>
               <p>Če pogledamo ministrstvo za notranje zadeve, in pogledam investicije na upravni enoti
               Maribor, ki je druga največja upravna enota, in če pogledam probleme, s katerimi se
               srečuje glede prostorske stiske, in da ljudje čakajo na osebno izkaznico po dve, tri
               ure zaradi tega, ker vlada nima denarja, da bi lahko sanirali nekatere objekte v
               upravni enoti Maribor, lahko ugotovimo, da vlada ni namenila niti enega tolarja za ta
               problem, kljub temu, da je župan mestne občine Sovič večkrat urgiral - ki je tudi
               lastnik teh prostorov, kjer se nahaja ta upravna enota.</p>
               <p>Šolstvo. Lahko bi rekel, da lahko ugotavljamo, kar se srednjega šolstva tiče, da je
               primerljivo za to Dravsko dolino. Ni pa primerljivo, če pogledamo izgradnjo
               študentskih domov oziroma študentske domove v Mariboru in jih primerjamo z domovi v
               Ljubljani, ker je letos za študentske domove v Mariboru namenjenih 143 milijonov, za
               Ljubljano pa 513 milijonov; v letu 2000 malo manj kot 300, za Ljubljano 400,</p>
               <p>V letu 2004 200 milijonov za Maribor, 715 milijonov za Ljubljano. To pomeni, da
               nekateri statistični podatki kažejo, da se veliko naših študentov odloča, da gre
               študirat v Ljubljano. Malokateri se vrne iz Ljubljane v okolje, kjer živi, predvsem
               zaradi nekaterih argumentov, ki sem jih sedaj naštel, mislim predvsem brezposelnosti,
               ni razvojnih programov, ni investicijskega proračuna na tem območju, ki bi to
               brezposelnost zmanjšal.</p>
               <p>Še enkrat ponavljam. To so podatki Zavoda za statistiko Republike Slovenije. In dobro
               bi bilo, da bi tudi vlada nekatere podatke upoštevala pri pripravi proračuna. Nujno
               bi jih morala upoštevati. In prav gotovo, če sem pri ministrstvu za notranje zadeve
               in pri vladi, moram odkrito povedati, da sem zelo razočaran, kaj se je zgodilo z
               amandmajem, ki je Sovi jemal 100 milijonov in jih je namenil drugam. Tudi pri tem
               amandmaju se moramo ustaviti. Poglejte, v prejšnjem mandatu sem bil tudi sam poslanec
               in član nekaterih preiskovalnih komisij. Ta arogantni odnos Sove do parlamentarcev,
               do nekaterih komisij v tem državnem zboru si ne zasluži, da bi investirali v to
               službo. Z niti enim podatkom Sova ni seznanila niti ene preiskovalne komisije. Z niti
               enim podatkom. Potem se ti kot parlamentarcu postavi vprašanje, zakaj jo sploh
               potrebujemo. Oziroma, komu ta služba služi. Komu ta služba služi. In za kaj porabi
               denar. Pa verjetno bo kolega Moge znal to še bolj povedati kot pa jaz. Ker je
               marsikateri podatek zahteval od te službe, pa ga ni dobil, kljub temu, da vsi vemo,
               da jih ima. In takšno službo imamo, ki si upa javno na teh preiskovalnih komisijah
               ali na komisiji za nadzor nad obveščevalnimi službami zavajati z nekaterimi podatki.
               Nič nimamo. Če pa je že prejšnji direktor želel podati vsaj delček resnice, kaj Sova
               ve, je bil v 14 dnevih razrešen in upokojen. To je podoba naše Sove.</p>
               <p>Če pogledamo področje pravosodja in težave, s katerimi se srečujejo naši sodniki in
               ta veja oblasti, so prevelike, da bi tu razpravljali v tej smeri, ker tisti, kateri
               smo člani odbora za notranjo politiko in pravosodje in ki smo bili tudi v prejšnjem
               mandatu vemo, da so to težave, ki se vlečejo že deset let. Da bi mi morali nositi
               odgovornost do tistih občanov, ko čakajo na sodne postopke po štiri, po pet let, tudi
               v civilnih tožbah, ne samo v kazenskih. In da do teh sodb ne pride zato, ker sodniki
               nimajo sredstev, da bi lahko dodatno delovno silo zaposlili, da bi jim lahko plačali
               nadure in tudi na nek način stimulirali.</p>
               <p>Lahko bi še šel po nekaterih drugih ministrstvih, pa moj namen ni, da bi preveč
               zgubljali časa pri tem. Moj namen je, da končno enkrat, ne glede na stranko,
               spoštovani poslanci, opozorimo vlado, da opozorimo vlado, da Ljubljana ni Slovenija,
               je pa Ljubljana glavno mesto Republike Slovenije. In potrebno bo investicijsko
               proračune tako naravnati, da bodo zagotavljali enakomerne regionalne razvoje vseh
               slovenskih krajev. Tako namreč kažejo statistični podatki. Jaz jim verjamem, ker so
               strokovno in temeljito obdelani in tudi zbrani.</p>
               <p>In da v mariborski ali pa v dravski dolini v desetih letih, pa pri tem proračunu, pri
               čemer smem opozoriti, da gre to za preko 150 do 200 tisoč ljudi. Vsi dobro vemo, da
               je to bilo in je še industrijsko mesto, ki je trpelo veliko gospodarsko škodo po letu
               1990 zaradi Balkana, zaradi osamosvojitve in da je na samem vrhu brezposelnosti vsa
               ta Dravska dolina, je pa ne najdemo nikjer, v nobenem regionalnem programu v takšnem,
               kot je ministrstvo za gospdarstvo namenilo zasavski regiji, ki ima petkrat manj
               prebivalcev kot jo pa ima Dravska dolina. Razumem, da imajo zakonsko podlago, ampak
               zasavska regija ni samo ena regija v Republiki Sloveniji. V zasavski regiji je
               brezposelnost 12-procentna. In tu bi se morali vprašati.</p>
               <p>In moj nastop, želim opozoriti vlado, da proračun za naslednje leto, ki ga bo
               pripravila v drugem mesecu, upošteva tudi nekatere statistične podatke, ki kažejo na
               to, da so nekatere regije, ne samo dravska, prekmurska ali koroška, finančno premalo
               pokrite oziroma vlada ne zagotavlja enakomernega vseslovenskega regionalnega razvoja.
               Če bi mi uspelo pridobiti podatke, koliko ljudi se iz Dravske doline s stalnim
               bivališčem v tej dolini vozi vsakodnevno v službo v Ljubljano ali pa sorazmerne
               podatke obratno, bi bile številke katastrofalne.</p>
               <p>Je pa to žalostna podoba in spoštovani ministri, skupaj s predsednikom vlade, veliko
               nezadovoljstvo je ne glede na koalicijo, opozocijo, na stranko, med poslanci glede
               samega proračuna. Razumem, da je vsak proračun v prvem letu nekatere koalicije, v
               prvem letu koalicije zelo obremenjen s preobremenitvami iz preteklosti. Vendar,
               potrebno bo zagotoviti proračun v takšni meri, da bo zagotavljal, še enkrat
               poudarjam, enakomeren regionalni razvoj, ne samo na enem področju. Ne mislim samo v
               kulturi. Tako kot si v Ljubljani nekdo privošči, da gre rad v gledališče, v kino,
               tako si tudi v Mariboru, v Prekmurju, na Ptuju ali še kje drugje, tudi na Primorskem.
               Tako, kot imajo rudnike, industrijo v Zasavju, jih imajo tudi v Prekmurju, jih imajo
               na Koroškem, jih imajo v Celju, v Mariboru in vlada bo morala začeti razmišljati o
               nekaterih še drugih regionalnih programih. Kar nekaj amandmajev je bilo pripravljeno
               in je pripravljeno, ki bi lahko spremenili podobo tega proračuna. Če nekateri
               amandmaji ne bodo sprejeti, verjetno tudi mojega glasu ne bo, da v tem delu, drugem
               delu proračuna ne bom podprl. V prvem delu sem ga podprl, izključno zato, da pridemo
               do tega drugega dela in da se še poskušamo o nekaterih amandmajih, ki so vloženi,
               dogovoriti in vsaj nekoliko spremeniti podobo samega proračuna. Hvala.</p>
            </sp>
            <sp xml:id="SDZ3-Izredna-06-2001-04-20.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imam prijavljen dva, tri govorce za replike. In sicer, najprej gospod
               Rudolf Moge, potem gospod Barovič in tudi gospod Terčon. Replika.</p>
            </sp>
            <sp xml:id="SDZ3-Izredna-06-2001-04-20.sp143">

               <speaker>RUDOLF MOGE:</speaker>

               <p>Hvala lepa za besedo. V tej grenkobe polni razpravi prvaka Slovenske ljudske stranke
               v Mariboru, poslanskega kolega Kanglerja, bi je dejal, da je stanje takšno, kakršnega
               je opisal, zares resnično in je to tukaj ob tej razpravi proračuna to hkrati ena
               plastična slika mesta, od koder oba kot poslanca prihajava in da ni samo grenkoba v
               tem, da mi kot poslanci nismo dovolj naredili, ampak je grenkoba v tem, da ljudje, ki
               so odgovorni za takšno podjetje, bodisi na rangu državne uprave v Mariboru, bodisi na
               lokalni upravi, bodisi da kot voditelji javnih zavodov in projektov v Mariboru niso
               naredili tistega dela, ki bi ga morali narediti. In tudi vodje vseh političnih strank
               Maribora, bi se morali na tem, kar je kolega Kangler govoril globoko zamisliti in
               nekako svoje delovanje v Mariboru drugače izpeljati.</p>
               <p>Da pa v Mariboru le vse ni tako, kot je kolega opozarjal, bi povedal samo nekaj
               podatkov, zaradi katerih osebno vidim, da se slika izboljšuje. Z ljudmi, ki hočejo
               Mariboru pomagati, se je pač zgodilo to, da so ti, ki vodijo ta razvoj, dosegli, da
               Maribor nima več stagnacije v zaposlovanju, pač pa zaposlovanje narašča, da ima
               Maribor dohodnino na prebivalca 137%, se pravi 37% nad povprečjem Slovenije, in je
               ena izmed redkih občin, ki lahko iz države črpa samo 20% sredstev za investicije, se
               pravi, ta kazalec ni tako črnogled. In če še malo povem, koliko država daje v
               Maribor, poglejte, samo za financiranje zdravstvenih zavodov mestne občine Maribor iz
               sredstev zdravstvene blagajne dobi Maribor 36 milijard 377 milijonov. Temu doda še
               ministrstvo za zdravstvo 150 milijonov tolarjev. V Mariboru bo ministrstvo za
               zdravstvo za investicije v zdravstvene domove primestnih občin vložilo 220 milijonov,
               za investicije v bolnišnico za očesni in otolaringološki oddelek ter psihiatrični
               oddelek 835 milijonov tolarjev; da, če nadaljujem, bo država dala univerzi v Mariboru
               7 milijard denarja, srednjim šolam 5,5 milijarde, osnovnim šolam 3,3 milijarde; da bo
               s področja investicij Maribor deležen milijarde 64 milijonov tolarjev. In če bi tako
               nadaljeval še, recimo, s področja kulture, tu bodo dobili: SNG Maribor milijardo 500,
               lutkovno gledališče 80 milijonov. Investicije bodo tu v znesku 332 milijonov, tako da
               bo samo ministrstvo za kulturo v Maribor dalo 2 milijardi 519milijonov, in še bi
               lahko našteval. Država tako mačehovsko na mesto, iz katerega izhajam, ne gleda.</p>
               <p>Je pa problem nekje drugje, spoštovane kolegice in kolegi, da bi se tudi ljudje, ki
               stojijo z nami vred kot poslanci, ki smo volivcem obljubili, na najbolj odgovornih
               mestih, naj med seboj ne prepirali na takih detajlih, da se vodstvo univerze v
               Mariboru, to je univerzitetnega mesta Maribor, in vodstvo, recimo, lokalnih skupnosti
               ne morejo dogovoriti, kam bi postavili kip prvega rektorja mariborske univerze. Te
               stvari so takšne, da bodo ljudje enkrat, tukaj "urbi et orbi" povem, se morali
               zavedati, da so na takih mestih zato, da služijo ljudem, ne pa da tam poskušajo
               uveljaviti svojo voljo in zmagati s svojimi osebnimi ambicijami in projekti.</p>
               <p>Mislim, da je debata, ki jo je sprožil moj poslanski kolega Kangler, torej tudi
               delček tega, da se bo država morala še bolj vključiti v to problematiko Maribora.
               Hkrati pa tudi pričakujem, da se bodo moje someščanke in someščani iz mesta ob Dravi,
               ki zasedajo najbolj odgovorne položaje, tudi drugače lotili razreševanja te
               problematike.</p>
               <p>Se opravičujem, če sem bil nekoliko dolg, ampak to je samo en del resnice, ki sva jo
               eden in drug povedala. Jaz se Franciju Kanglerju zahvaljujem kot kolegu iz drugega
               mandata, da je vse te stvari enkrat razkril, tukajle javno povedal in mislim, da bo
               ta debata, ki sva jo tukaj odprla imela tudi odblisk in posledice v mestu samem in
               seveda tudi v državi. Jaz bom vsekakor pri teh projektih pomagal.</p>
            </sp>
            <sp xml:id="SDZ3-Izredna-06-2001-04-20.sp144">

               <speaker>PREDSEDNIK BORUT PAHOR:</speaker>

               <p>Hvala lepa, kolega Moge. Po vrsti imajo replike kolega Barovič, Kopušar, Terčon in
               Peče. Najprej kolega ... prosim, tako so mi sporočili vrstni red. Kolega Barovič.
            </p>
            </sp>
            <sp xml:id="SDZ3-Izredna-06-2001-04-20.sp145">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kot sem že v razpravi v splošnem delu uporabil
               metaforično inštitut družine in želje, se v tem posebnem delu seveda to kaže. Gospod
               spoštovani kolega Kangler, moram vam replicirati. Zakaj? Prvič, moj poslanski kolega
               Sašo Peče je vložil kar nekaj amandmajev, ki so govorili v dobro in v prid razvoju
               mariborske občine, infrastrukture in marsičesa. Vi, v koaliciji, ste amandmaje po
               tekočem traku zavračali. Vi, koalicija, tiste, ki jih je gospod Peče vložil v dobro
               Maribora. Tudi danes bo priložnost in možnost, da boste podprli amandmaje, ki
               govorijo v prid razvoju občine Maribor.</p>
               <p>Drugič. Če je kdo, verjemite mi, da so ljudje v Zasavju tisti, ki so hoteli delati.
               Dokazi so, rudnik Trbovlje-Hrastnik ima najmanj za 25 let neto zalog premoga.
               Ponujena je bila gradnja TET3 z vsemi sodobnimi napravami. Ta država je ukazala
               zapreti rudnik Trbovlje-Hrastnik, ne zgraditi TET3. Rudnik Trbovlje-Hrastnik je
               državno podjetje in država kot lastnik bo seveda morala in je dolžna moralno in
               drugače poskrbeti za svoje ljudi.</p>
               <p>In tretjič, če bi se enako zgodilo, če bi se s Tamom kot se je z rudnikom
               Trbovlje-Hrastnik in z razvojem Zasavske regije, tako kot zadnjič, ko sem vas, kolega
               iz opozicije pozval, bom tudi sam podprl, če boste seveda uspeli izglasovati in
               vpeljati v ta institut zakon o poroštvu države za, ne vem, razvoj nekega državnega
               podjetja v Mariboru, ki ga je država načrtno hotela zapreti. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp146">

               <speaker>PREDSEDNIK BORUT PAHOR:</speaker>

               <p>Hvala lepa, kolega Barovič. Kolega Gračner ima besedo, za njim kolega Terčon.</p>
            </sp>
            <sp xml:id="SDZ3-Izredna-06-2001-04-20.sp147">

               <speaker>MAG. ZORAN GRAČNER:</speaker>

               <p>Hvala lepa, gospod predsednik. V bistvu bi se navezal in nadaljeval govor kolega
               poslanca Baroviča. Razumem gospoda Kanglerja, da se zavzema za svoje mesto, da mu ni
               vseeno, vendar menim, da je zelo nefer, da pri tem s prstom kaže pač na druge, še
               bolj problematične regije in še bolj problematična mesta, kajti vsi tisti problemi,
               ki jih je sam naštel, lahko zatrdim, da so pri nas v Zasavju še mnogo hujši in
               pereči. Plus tega pa smo prav v Trbovljah in v Hrastniku še v posebnem položaju,
               kajti v prihodnje se nam obeta oziroma tako je vlada tudi že sklenila, da se nam pač
               obeta zapiranje največjega generatorja zaposlenosti v Zasavju in seveda tudi vseh
               povezanih dejavnosti. Ne smemo pozabiti, da je rudnik Trbovlje Hrastnik preko 200 let
               v bistvu z energijo oskrboval tako Slovenijo kot tudi Jugoslavijo in tudi prispeval k
               razvoju, kakršnega smo deležni vsi danes. Razumeti morate, da je zapiranje rudnikov
               poseben proces, tako posvetu kot tudi pri nas. Slovenija ni pač takšna država in tudi
               Evropa ni, da bi se lahko rudniki zapirali tako kot se mogoče v Avstraliji in v
               Združenih državah Amerike, ko jih pač ne zapirajo in ko za to niso potrebni stroški.
               Situacija je takšna, da bi se morali potem vsi, ki živimo v Trbovljah in v Hrastniku,
               iz tega mesta preseliti, kajti preko 200 let se je pod našimi tlemi kopalo in
               iznašalo ven energent in ni prav, da bi sedaj zaprli, mislim da bi se iz tega kraja
               sedaj morali izseliti. Pač za zapiranje tega, rudnikov in vseh drugih, kar se dela po
               zemljo, so potrebni stroški in največ teh sredstev bo šlo sigurno za zapiranje
               rudnikov, za zapiranje teh opuščenih jam, kar v bodoče pomeni, da se tla tam ne bodo
               posedala. Tako se ne morem, nikakor se nemorem sprijazniti s tem, da je s prstom
               kazal na Zasavje kot na neko privilegirano regijo, kajti mi tam se soočamo s
               popolnoma istimi problemi kot se soočajo ne samo v Mariboru, ampak tudi v vseh drugih
               pokrajinah in regijah kot se mi zdi tudi v celi Sloveniji.</p>
               <p>Moja replika se je nanašala na ta del izvajanja in s tem zaključujem tudi svojo
               repliko. Hvala.</p>
            </sp>
            <sp xml:id="SDZ3-Izredna-06-2001-04-20.sp148">

               <speaker>PREDSEDNIK BORUT PAHOR:</speaker>

               <p>Hvala lepa kolega Gračner. Kolega Terčon ima besedo, za njim kolega Peče.</p>
            </sp>
            <sp xml:id="SDZ3-Izredna-06-2001-04-20.sp149">

               <speaker>DAVORIN TERČON:</speaker>

               <p>Hvala, gospod predsednik. Sem poslanec v drugem mandatu. Moram povedati, da sem pri
               razpravah o proračunu največkrat naletel na razprave, ki so povezane z Mariborom, z
               neko vrsto konkurenco med Ljubljano in Mariborom. Jaz bi rad rekel, da imamo eno
               glavno mesto, to je Ljubljana in da med večino prebivalstva je verjetno razpoloženje
               tako, da nam je že to glavno mesto dovolj in da ne rabimo dveh glavnih mest. Ker se v
               teh razpravah večkrat vzbuja vtis, da rabimo nekako dve glavni mesti. Temu je
               podlegla tudi oblast marsikaterikrat. Tako smo celo ministrstvo za turizem umestili v
               najbolj industrijsko mesto v Sloveniji. Okoli tega se je dogajalo, so se dogajale
               razno razne neumnosti.</p>
               <p>Ne bi hotel, da se ta razprava prevesi v licitiranje, vidim dva poslanca iz Maribora,
               ki lecitirata, kaj je država storila in kaj ne za mesto Maribor. Proračun je proračun
               cele Slovenije. Mislim pa, da problem leži nekje drugje. Leži v samem sistemu države
               Slovenije, ki je očitno preveč centralizirana. In to je problem oblasti. Ni torej
               problem samo v razmerju Ljubljana - Maribor in prosim, ne mi hoditi s podatki, koliko
               bo dobila Ljubljana in koliko Maribor. Obe mesti imata univerzo, ki sta po moje
               predimenzionirani in nista primerljivi, konkurirata za ministrstvo, za razne državne
               institucije, vendar Slovenija nisamo Ljubljana in Maribor, konec koncev ne
               predstavljata oba skupaj niti četrtine celotne slovenske populacije. Torej, problem
               leži v sistemu oziroma, v preveč centraliziranem sistemu. In to ni problem
               sprejemanja tega proračuna. Dejstvo pa je, da imamo sistem, ki je preveč
               centraliziran. To se kaže tudi v proračunu. In dejstvo je, da je Slovenija na
               globalni ravni od osamosvojitve naprej naredila velik korak naprej, če gledamo po
               kriterijih bruto družbenega produkta, standarda, stopnje brezposelnosti sicer ne,
               ampak da je v stopnji razvitosti med določenimi regijami storila velik korak nazaj.
               Svoje stopnje razvitosti v Ljubljani ali nekaterih razvitih regijah nasproti
               nerazvitim, se je razkorak se je ogromno povečal. To je debata, za katero upam, da jo
               bomo opravili v nadaljevanju tega mandata in da bomo to državo bolj regionalizirali
               in da bodo tudi proračuni bolj regionalni oziroma, da bodo proračuni razporejeni na
               institucije, ki bodo bolj regionalne in se bo denar kanaliziral skozi regionalno
               institucijo. Takrat bodo te debate odpadle in se bomo vprašali nekaj, kar bi se
               morali deloma že danes vprašati, tudi kaj smo sami storili za razvoj svojega kraja in
               ne samo kar mora država storiti za razvoj našega kraja. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp150">

               <speaker>PREDSEDNIK BORUT PAHOR:</speaker>

               <p>Hvala lepa, kolega Terčon. Kolega Peče, za njim kolega Kangler in Jerovšek.</p>
            </sp>
            <sp xml:id="SDZ3-Izredna-06-2001-04-20.sp151">

               <speaker>SAŠO PEČE:</speaker>

               <p>Replika na kar nekaj razpravljavcev pred mano, na začetku na gospoda Terčona. Veste,
               gospod Terčon, najlažje je govoriti. Najlažje je na napake opozarjati. Težje pa je
               skušati napake popraviti. Vi samo govorite. In ko že govorite o razmerju Ljubljana -
               Maribor, se enostavno tu moram oglasiti. Prihajam iz mesta Maribor, in če lahko, vas
               ne vprašam za dovoljenje, vzamem vaš citat, kandidirata za ministrstvi Ljubljana in
               Maribor, zakaj se mariborčani pritožujemo. Ker konstantno na razpisu dobiva
               Ljubljana. Ali ni to zadosten razlog, gospod Terčon, pomislite.</p>
               <p>In druga zadeva. Moj kolega Bogdan Barovič ima zelo rad navado citirati različne
               književnike. Ampak za vse tiste govornike pred mano, ko se v Mariboru tako na široko
               hvalijo, kako so oni za tisto našo lokalno samoupravo iz Maribora, recimo gospod
               Moge. Poglejte, kdo je končal v 9. krogu pri Danteju.</p>
               <p>Vsi tisti pa, ki bi resnično skušali pomagati mestu, podprite amandmaje, ki jih vlaga
               slovenska nacionalna stranka in ki so, žal, edini v tem državnem zboru, ki govorijo o
               finančnih sredstvih, ki so bila zagotovljena pred letom v pogodbenih obveznostih, a
               jih žal vlada v letošnji proračun ni vključila. Hvala.</p>
            </sp>
            <sp xml:id="SDZ3-Izredna-06-2001-04-20.sp152">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče. Kolega Kangler, za njim kolega Jerovšek in kolega Moge se
               tudi javlja.</p>
            </sp>
            <sp xml:id="SDZ3-Izredna-06-2001-04-20.sp153">

               <speaker>FRANC KANGLER:</speaker>

               <p>Repliciram trem kolegom, gospodu Mogetu, Terčonu in Baroviču.</p>
               <p>Gospod Barovič in kolega iz Zasavja, preberite moj magnetogram, pa boste lahko
               ugotovili, da ne nasprotujem temu regionalnemu programu v Zasavju. Preberite! Niste
               me dobro poslušali. Poudaril sem, da si takšen program zasluži še kdo v te državi, ne
               samo Zasavje. To sem poudaril.</p>
               <p>Kolega Moge, strinjam se z vami, da sem sam vzel malo bolj plastično sliko, vi malo
               bolj finančno, ampak sami veste in dobro veste, da je ta slika bolj ali manj jasna
               samo na področju šolstva, pa mogoče zdravstva. Na področju gospodarstva in na
               nekaterih drugih postavkah je pa zelo slaba. Tudi sam sem poudaril, da so na šolstvu
               nekoliko boljše spremembe nasproti prejšnjim letom.</p>
               <p>Kar se pa tiče vas, kolega Terčon, ki ste prvi začeli potencirati, katero je glavno
               mesto, in Maribor, vam pa odkrito povem. Prvo kot prvo ste dejali, da je bilo
               ministrstvo za malo gospodarstvo neumnost. Ali ste to dejali ali niste dejali? Potem
               morate to reči tudi vašemu predsedniku stranke in predsedniku vlade, da je on tisti,
               ki je to neumnost dopustil v prejšnjem mandatu. Tudi to mu povejte! Če je to bila za
               vas neumnost,potem vaš predsednik stranke dela neumnosti. In takrat je Maribor dobil
               cvet, ki je čez tri leta in pol tudi ugasnil. Gospod Terčon, verjetno ste tudi
               poslušali enega izmed vaših poslancev, ki se je v prejšnjem mandatu boril za
               direkcijo za železniški promet v Mariboru, ki je tudi dejal, da je liberalna
               demokracija imela v Mariboru kongres in da je v kongresni deklaraciji zapisala, naj
               Maribor zacveti. Maribor z enim samim cvetom ne bo nikoli zacvetel, še ta je uvenel.
               In prav k temu je pomagal tudi vaš predsednik vlade, ko je ukinil ministrstvo za malo
               gospodarstvo. Te vaše navedbe so točne, ko govorimo o centralizaciji. Če želimo vladi
               to centralizacijo dokazati in pokazati, rabimo konkretne podatke. Ti konkretni
               podatki so pa statistični podatki. Zakaj potem imamo Zavod za statistiko? Zato, da so
               nekateri plačani, da samo zbirajo podatke, ali zato, da bomo te statistične podatke
               uporabljali vsi, ki se ukvarjamo kakorkoli s proračunom, vlada, državni zbor in še
               kdo drug? Je potrebno tudi uporabljati statistične podatke, in to so indikatorji, ki
               kažejo na take ali drugačne težave.</p>
            </sp>
            <sp xml:id="SDZ3-Izredna-06-2001-04-20.sp154">

               <speaker>PREDSEDNIK BORUT PAHOR:</speaker>

               <p>Hvala lepa. Nihče verjetno ne želi, niti ne sme omejevati te diskusije. Vendar se
               bomo strinjali, da dolgoletne izkušnje nas to učijo, velja slediti temi razprave.
               Vedno, ko jo brez potrebe personaliziramo, odpiramo polje novih replik. Jaz bi pozval
               vse kolege in kolegice, da poskušamo ostati, kolikor je mogoče, znotraj proračunske
               teme, čeprav se vsi zavedamo, da je to najbolj splošna razprava v parlamentu ob
               imenovanju vlade. Tako, da kolikor je mogoče, pozivam vse razpravljavce. Zdaj je
               tukaj kar dolga lista prijavljenih za replike, ki skušajo čimbolj slediti temu.
               Kolega Jerovšek ima besedo, za njim kolega Moge.</p>
            </sp>
            <sp xml:id="SDZ3-Izredna-06-2001-04-20.sp155">

               <speaker>JOŽEF JEROVŠEK:</speaker>

               <p>Hvala lepa. Repliciram večim, ampak predvsem gospodu Mogetu in gospodu Kanglerju,
               kajti v njunih nastopih smo opazili, da se jima je zgodilo razodetje. Kljub temu pa,
               da se jima je zgodilo razodetje, se jima pa očitno ni zgodilo vnebovzetje. Ali kakor
               se ni zgodilo vnebovzetje za celotno Štajersko. In še za druge regije, ki zaostajajo
               v svojem razvoju. O trenutnem statusu bi rekel, da je Štajerska in z njim vred gospod
               Kangler pristal v peklu. Gospod Moge pa je po svoji nadaljnji razpravi očitno v
               vicah. In to je bil gospod Moge očitno v vicah celotni prejšnji mandat. Namreč,
               spominjam se, da je pred štirimi leti, ko smo postavljali Drnovškovo vlado, bil poln
               hvale, kaj je predhodna Drnovškova vlada naredila za Maribor. Tako impozantno, veliko
               je naredila po takratnih, da sem potem pogosto slišal, da se mariborčani sploh niso
               zavedali, kaj je vse takratna vlada za Maribor naredila. Kljub temu, da je bila
               stopnja brezposelnosti okoli 25%. In tudi nadaljnje izvajanje gospoda Mogeta, čeprav
               je na začetku rekel, da grenkoba, ki izhaja iz nastopa gospoda Kanglerja v celoti
               drži, nadaljnje izvajanje pa se je pokazalo, da tisti tretma, ki je v vicah običajen,
               še ni bil uspešen. Pa še se stalno cvre. Potem je bil pa v drugem delu spet poln
               hvale, kaj vse so v Mariboru dobili.</p>
               <p>Imam dober test, da bomo lahko ugotovili, kje sta omenjena kolega danes. Mimogrede
               moram pohvaliti načelnost gospoda Kanglerja, tako kot je nasprotoval prejšnji svoji
               vladi, Bajukovi vladi, tako nasprotuje tudi sedanji. In glejte, imam pa dober test.
               Prav gotovo je eno od najbolj zapostavljenih področij, zaradi katerega se sam borim
               že štiri leta, medtem mi je minister Ganter ušel na drugi resor, čeprav je nič
               kolikokrat obljubil, kako bo zagotovil sredstva za obubožano, poplavljeno, prizadeto
               Dravinjsko dolino. Pred petimi leti je bil, v času volilne kampanje tam na licu mesta
               in je zagotavljal, da že v proračunu za leto 1996, to ne vem ali 100 milijonov ali
               200 milijonov. Ostajam pri teh skromnih sredstvih in jih vsako leto, tudi letos 200
               milijonov. Vendar ministra Gantarja ni več na tem resorju, minister Kopač je v
               ilegali kot sem omenil pred dnevni, ga tudi danes ni tukaj, vendar ni drobtinice,
               niti drobtinice, ampak kljub temu, da je tam 800 hektarjev vsako leto ne vem
               kolikokrat poplavljenih, da se tam ne da živeti, da se tam ljudje odseljujejo, da je
               to tako področje na robu Haloz, pa del Haloz, za katerega je ob nastopih ministrov in
               te vlade, polno razumevanja. Sprejeti so zakoni, v katerih je bilo rečeno, da bo
               ravno tako področje deležno razvojnih spodbud, se pravi skozi zakon o spodbujanju
               regionalnega razvoja. In prosim, da na tem testu, eno najbolj zapostavljenih
               področij, vključno s celotnimi Halozami, to sem že večkrat predlagal, da bi tudi za
               Haloze dali tak zakon, kot smo za Zasavje ker si bolj zasluži,da omenjene kolege, ki
               so tako zaskrbljeni za neko pravičnost, za regionalni razvoj, enakomeren, da podprejo
               ta amandma za borih 200 milijonov, ki se nanaša na Dravinjsko dolino, to je
               ministrstvo za okolje in prostor, urejanje voda. Mislim, da bi bila toza omenjene
               poslance najboljša kura, da pridejo iz vic v nebesa in da zaživijo v polnem
               svetniškem siju. Hvala.</p>
            </sp>
            <sp xml:id="SDZ3-Izredna-06-2001-04-20.sp156">

               <speaker>PREDSEDNIK BORUT PAHOR:</speaker>

               <p>Gospod Jerovšek se zanaša na to, da mu Dante ne more replicirati, zato bodo to
               storili kolegi Moge, Barovič, Terčon in Kangler. Še enkrat prosim, da bi poskušali
               čim bolj omejiti diskusije, ki niso najbolj neposredno vezane na proračun. Kolega
               Moge.</p>
            </sp>
            <sp xml:id="SDZ3-Izredna-06-2001-04-20.sp157">

               <speaker>RUDOLF MOGE:</speaker>

               <p>Predsednik, hvala lepa. Doktorska dizertacija regiliozne obdelave nastopov, najinih s
               kolegom Kanglerjem, me je prepričala, da ste izredno moder mož in jaz se repliki
               odpovedujem.</p>
            </sp>
            <sp xml:id="SDZ3-Izredna-06-2001-04-20.sp158">

               <speaker>PREDSEDNIK BORUT PAHOR:</speaker>

               <p>Hvala lepa. Cenimo to. Kolega Barovič.</p>
            </sp>
            <sp xml:id="SDZ3-Izredna-06-2001-04-20.sp159">

               <speaker>BOGDAN BAROVIČ:</speaker>

               <p>30 sekund, če dovolite. Kolega Kangler, jaz sem vas razumel popolnoma. Jaz sem vam
               hotel samo obrazložiti. Pa bom res uporabil Dostojevskega Zločin in kazen. Rekli ste,
               da je bilo Zasavje, da je zaslužilo, da si drugi tudi zaslužijo. Jaz bi pa mogoče
               razmišljal, da je bilo kaznovano. Hvala.</p>
            </sp>
            <sp xml:id="SDZ3-Izredna-06-2001-04-20.sp160">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Terčon, za njim kolega Kangler in nimam več prijavljenih za
               replike.</p>
            </sp>
            <sp xml:id="SDZ3-Izredna-06-2001-04-20.sp161">

               <speaker>DAVORIN TERČON:</speaker>

               <p>Hvala, gospod predsednik. Repliciram najprej gospodu Pečetu. On je spet omenjal in
               primerjal Ljubljano in Maribor. Jaz sem samo opozarjal, da je prek tri četrtine
               Slovenije izven Ljubljane in Maribora. Toliko samo na kratko.</p>
               <p>Kar se tiče gospoda Kanglerja, želim, gospod Kangler, da gremo skupaj pogledati, da
               greva jaz in vi skupaj pogledati magnetogram, kar se tiče neumnosti in ministrstva za
               turizem, sem se jaz izrazil, ne za malo gospodarstvo. Jaz sem rekel, da smo umestili
               ministrstvo za turizem v najbolj industrijsko slovensko mesto, rekel pa sem, da se je
               zgodilo pa v zvezi z decentralizacijo tudi mnogo neumnosti.</p>
               <p>Glede umestitve ministrstva za turizem, če to ni bila neumnost, me boste moral pa še
               prepričati, gospod Kangler. Me pa veseli razprava gospoda Jerovška, ki je opozoril,
               da Slovenija ni samo Ljubjana in Maribor in da obstaja tudi med Mariborom in drugimi
               predeli Štajerske vsaj v proračunu neka razlika. Moje glavno opozoriloje šlo samo v
               dve smeri, da se neha lecitirati pri tem proračunu med Ljubljano in Mariborom in
               opozorilo oblasti, torej oblasti, katero podpiramo, gospod Kangler, vsaj tako bi se
               spodobilo, torej glede centralizacije države, da je ta država preveč centralizirana,
               kar je atribut v resnici neravzitih in nerazvitih držav.</p>
            </sp>
            <sp xml:id="SDZ3-Izredna-06-2001-04-20.sp162">

               <speaker>PREDSEDNIK BORUT PAHOR:</speaker>

               <p>Hvala lepa, kolega Terčon. Kolega Kangler.</p>
            </sp>
            <sp xml:id="SDZ3-Izredna-06-2001-04-20.sp163">

               <speaker>FRANC KANGLER:</speaker>

               <p>Hvala za besedu. Kolegu Terčonu ne bom repliciral, se odpovedujem. Nikakor pa ne
               morem mimo poslanskega kolega gospoda Jerovška. Če je s svojim nastopom pravkar
               dokazal, da pri njem velja samo strankarska disciplina, ko je omenil, da sem
               nasprotoval Bajukovi vladi in da tudi tej.</p>
               <p>Kolega Jerovšek, da sem nasprotoval Bajukovi vladi drži, priznam. Pa vam bom povedal
               zakaj. Največ zaslug ima vaš predsednik stranke. Kolega Bajuk, takrat ko smo vlado
               izvolili, je pred 28 poslanci, pred slepim dr. Možganom, obljubil, da ne bo zamenjal
               niti enega ministra slovenske ljudskestranke. Če lažem jaz, tu so vsi poslanci, ki so
               bili takrat na poslanski skupini prisotni.</p>
            </sp>
            <sp xml:id="SDZ3-Izredna-06-2001-04-20.sp164">

               <speaker>PREDSEDNIK BORUT PAHOR:</speaker>

               <p>Kolega Kangler to ni predmet te razprave.</p>
            </sp>
            <sp xml:id="SDZ3-Izredna-06-2001-04-20.sp165">

               <speaker>FRANC KANGLRER:</speaker>

               <p>Zakaj ne podpiram, bom povedal...</p>
            </sp>
            <sp xml:id="SDZ3-Izredna-06-2001-04-20.sp166">

               <speaker>PREDSEDNIK BORUT PAHOR:</speaker>

               <p>... to zagotovo ni predmet proračunske razprave ....</p>
            </sp>
            <sp xml:id="SDZ3-Izredna-06-2001-04-20.sp167">

               <speaker>FRANC KANGLER:</speaker>

               <p>... dovolite, da končam.</p>
            </sp>
            <sp xml:id="SDZ3-Izredna-06-2001-04-20.sp168">

               <speaker>PREDSEDNIK BORUT PAHOR:</speaker>

               <p>... prosim.</p>
            </sp>
            <sp xml:id="SDZ3-Izredna-06-2001-04-20.sp169">

               <speaker>FRANC KANGLER:</speaker>

               <p>Takrat pa je kolega Bajuk s pomočjo vašega predsednika zamenjal 5 naših ministrov za
               obdobje treh mesecev. In to je bil eden izmed razlogov, da se nekdo ni držal svoje
               besede. Če pa jaz v tem parlamentu, ne glede na to, iz katere stranke kdo prihaja in
               v kakšni poziciji je moja stranka, opozorim na probleme in težave s katerimi se
               srečujem v tistem okolju v katerem živim in od koder prihajam, pa še to ne pomeni, da
               ne podpiram te vlade. Če pa bi moral tako misliti kot misli en človek, kot misli
               predsednik stranke, če vi imate takšen stil del v vaši poslanski skupini, kolega
               Jerovšek, pri nas je podoba demokracije v poslanski skupini malo drugačna in si jo na
               drug način razlagamo, kot ste jo malo prej vi povedali.</p>
            </sp>
            <sp xml:id="SDZ3-Izredna-06-2001-04-20.sp170">

               <speaker>PREDSEDNIK BORUT PAHOR:</speaker>

               <p>Vidim, da ni želje po repliki, kar je dobro. Ker sicer ne bi dovoljeval te razprave
               naprej. Kolega Sok je dolgo časa čakal in zdaj mu dajem besedo.</p>
            </sp>
            <sp xml:id="SDZ3-Izredna-06-2001-04-20.sp171">

               <speaker>ALOJZ SOK:</speaker>

               <p>Hvala za besedo, gospod predsednik. Najprej vam moram povedati, da me skrbi početje
               podpredsednice tega državnega zbora, ki je prej nekako v nasprotju s poslovnikom
               določila in ni upoštevala predloga nacionalne stranke oziroma gospoda Jelinčiča.
               Upam, da to ne bo prišlo v navado in da se bo poslovnik kljub večini, ki jo koalicija
               v tem parlamentu ima, spoštoval. Sicer je res brez vsake vrednosti razprava, nas
               opozicijskih poslancev in opozarjanje na določene zadeve, tudi na nepravilnosti.
               Toliko o tem, ker mi prej tudi besedo ni hotela dati, ko sem hotel reagirati na to
               njeno odločitev.</p>
               <p>Kar se mi zdi bistveno o tem posebnem delu proračuna bi želel povedati. Poskušal bom
               biti kratek. Poglejte, spoštovane kolegice poslanke in poslanci, predstavniki vlade,
               nas Slovencev in Slovenk je v bistvu iz leta v leto manj. Tudi včeraj sprejeti zakon
               o umetnem oplojevanju nam bistveno k temu ne bo pripomogel in živimo pač v nekem
               začaranem krogu, prebivalstvo se stara, število prebivalstva se manjša,s tem pa tisto
               gospodarstvo, ki je, prevzema na sebe vedno večje in večje breme. To, kar se mi zdi
               in kar bi morala biti prioriteta v našem proračunu in mislim, da je del te razprave
               pred mojo tudi potekal v tem smislu je, da bi v Sloveniji obdržali predvsem ohranitev
               in poseljenost prostora, da bi ohranili kulturno krajino in pa, da bi v skladu s tem,
               na podeželju pridelali dovolj zdrave in kvalitetne hrane. Nič nam namreč v bodoče ne
               bo pomagal še kakšen gospodarski razvoj, če bomo zapravili te možnosti, ki jih v
               Sloveniji v tem trenutku nasproti Evropski uniji še vedno imamo.</p>
               <p>Ob tem dejstvu, ob ohranitvi prostora in ohranjanju tega, kar imamo, pa bi rad
               poudaril tri področja iz tega proračuna, ki se mi zdijo zlasti pomembna in nekako v
               meni vzbujajo zaskrbljenost. Prvo je področje prometa. Poglejte, za področje prometa
               se letos nominalno namenja le 1,3% več sredstev kot lani, kar pomeni, da se proračun
               realno za področje tega ministrstva zmanjšuje za 5,4%. Če ob tem upoštevamo še vse
               tisto, kar ste govorili prej o predobremenitvah, pomeni, da se temu področju slabo
               piše, prav ceste pa so tisti razvojni moment te države, ki bi morale biti zgrajene,
               da bi podeželje lahko vzdrževalo stik z mestom in da bi se naše gospodarstvo v
               Sloveniji enakomerno in hitro razvijalo. To se seveda s takšnim proračunom, kot ga
               imamo pred sabo, ne bo moglo izvršiti.</p>
               <p>Drugo področje, ki me skrbi, je področje lokalne samouprave. Za področje lokalne
               samouprave namenjamo letos v proračunu 4,1% več kot lani, medtem ko se celoten
               proračun povečuje za 17,8%, kar pomeni, da drugi stroški za 13,7% hitreje naraščajo
               kot pa tista sredstva, ki jih želimo potrošiti v lokalni samoupravi na področju
               občin. Zdi se mi, da vse to vodi k neki obliki centralizacije, ki za razvoj našega
               podeželjani dobra, in da se tudi zaradi tega mladi ljudje s podeželja, ker pač tam ne
               najdejo dovolj razvojnih možnosti, izseljujejo in se na tak način podeželje
               demografsko siromaši in socialno slabi.</p>
               <p>Tretje področje, ki se mi zdi ključnega pomena in eno izmed najpomembnejših področij
               v približevanju Slovenije Evropski uniji, pa je področje kmetijstva. Na področju
               kmetijstva se nam že vrsto let dogaja, da se cenovna politika kmetijskih proizvodov
               nenehno slabša, cene kmetijskih proizvodov padajo, medtem ko cene repromaterialov,
               potrebnih v kmetijstvu, nenehno naraščajo. Te cenovne škarje se na nek način vedno
               bolj in bolj razpirajo in tisto, kar naj bi to nadoknadilo, naj bi bil sistem
               neposrednih plačil na področju kmetijstva. To je tudi edina zahteva, ki jo od nas
               Evropska unija zahteva. Ker pa na tem področju ne sledimo dovolj tem zahtevam in so,
               se mi zdi, finančna sredstva za ta neposredna plačila daleč premajhna, se nam bo
               zgodilo, da bomo vstop v Evropsko unijo na področju kmetijstva pričakali
               nepripravljeniin vprašanje je, če se bo Slovenija lahko na tak način vključila v
               Evropsko unijo.</p>
               <p>Bom takoj zaključil, samo še en stavek, če dovolite. V razpravi je bilo s strani
               gospoda Horvata rečeno, da se nekako obnašamo dvolično in da z amandmaji povečujemo
               proračun. Rekel bi, da ne, vsaj kar se opozicije tiče, kajti opozicija ni sodelovala
               pri nastanku proračuna, z amandmaji pa ne povečujemo proračuna, ampak samo predlagamo
               nekatere notranje razporeditve med različnimi postavkami.</p>
               <p>Kar se pa tiče dolge razprave gospoda Kanglerja, ga vabim, da se priključi opoziciji
               in bo potem lahko razpravljal tudi na takšen način, kot je danes tukaj. Hvala lepa.
            </p>
            </sp>
            <sp xml:id="SDZ3-Izredna-06-2001-04-20.sp172">

               <speaker>PREDSEDNIK BORUT PAHOR:</speaker>

               <p>Ponavljam, to ni predmet te razprave. Kolega Kebrič se je prijazno odpovedal repliki.
               Želi kolega Kramberger razpravljati? Zatem bomo prešli na odločanje.</p>
            </sp>
            <sp xml:id="SDZ3-Izredna-06-2001-04-20.sp173">

               <speaker>MAG. JANEZ KRAMBERGER:</speaker>

               <p>Hvala, gospod predsednik. Kolegice in kolegi! Čisto na kratko. K razpravi sem se
               prijavil zato, ker v bistvu kmetijstvo sploh ni bilo omenjeno do tega trenutka, ko je
               kolega Sok razpravljal o kmetijstvu.</p>
               <p>Na našem odboru smo o tej problematiki v okviru proračunske razprave imeli razpravo
               in moram reči, da je, kar se tiče proračunske podpore kmetijstvu, naše kmetijstvo,
               milo rečeno, zelo podhranjeno. Najmanj 10 milijard sredstev bi morali imeti več, da
               bi lahko izpeljali tisto, kar moramo izpeljati, če hočemo, da bomo leta 2003 ali 2004
               vstopili v Evropsko zvezo; da bomo pripravljeni tako, da bomo lahko pripravili naše
               kmetije v skladu z našim programom, ekosocialne kmetije. Te kmetije moramo pripraviti
               na primarni ravni, da bo primarna kmetijska proizvodnja lahko "preživela" to Evropo,
               in tudi na institucionalni ravni moramo kmetijstvo pripraviti. Upam si trditi, da, če
               tega ne bomo storili, se bo zgodovina ponovila, tako kot je bilo pred 2. svetovno
               vojno, ko je vsaj na obmejnih področjih, ko so to našo zemljo imeli v rokah drugi,
               katerih si seveda mi vsi skupaj želimo, da se ne bo zgodovina v takem smislu
               ponovila. Torej, vsaj 10 milijard več bi moralo biti v tem trenutku, da bi lahko
               prišli do tega. Moram poudariti, da kmetijstvo ni samo odgovornost samo kmetijskega
               ministrstva. To je odgovornost celotne vlade. In žalosti me predvsem to, ko sem bral
               proračunski memorandum, niti z besedo ni omenjeno kmetijstvo. Iz tega je tudi nek
               odnos do samega kmetijstva. In kolegice in kolegi, morali se bomo zamisliti, zdaj je
               proračun takšen kot je, v bistvu ga ne moremo spremeniti. Za naslednje obdobje, torej
               za dvoletno, tako kot je rečeno, da bomo pripravljali drugi proračun, pa bomo morali
               spoznati to, da bomo to seveda spremenili. Toliko, hvala lepa, gospod predsednik.</p>
            </sp>
            <sp xml:id="SDZ3-Izredna-06-2001-04-20.sp174">

               <speaker>PREDSEDNIK BORUT PAHOR:</speaker>

               <p>Hvala vam. Tako je izčrpana lista govornikov. Želite še besedo? Da prosim, gospod
               Božič.</p>
            </sp>
            <sp xml:id="SDZ3-Izredna-06-2001-04-20.sp175">

               <speaker>IVAN BOŽIČ:</speaker>

               <p>Hvala lepa, gospod predsednik. Spoštovani člani vlade, kolegice in kolegi! Ne bi bilo
               prav, da se vsaj malo ne bi oglasil, ker prihajam s tistega dela, ki mu pravimo
               potresno območje. Na začetku 5. seje državnega zbora prejšnji teden sem vprašal, kdaj
               bo prišel potresni zakon v razpravo. In današnjo razpravo, če jo primerjam s
               potresnim zakonom, potem moram reči tako, v preteklih treh letih je za razvoj v
               Posočju, po zakonu o popotresni obnovi objektov in razvoju v Posočju, bilo letno 500
               milijonov tolarjev. In za bodoče je v sedanjem predlogu zakona, ki ga je vložila
               vlada, samo 400 milijonov tolarjev letno, kar je 0,33 stotink procenta državnega
               proračuna. Ali se vam ne zdi, da ko bo prišel ta zakon v obravnavo, da ga bomo morali
               podvojiti, glede na današnjo razpravo? Kajti, 400 milijonov je res malo proti
               milijardam, o katerih danes govorimo.</p>
               <p>Poleg tega bi rad nekaj rekel tudi o tistem delu moje, naše države, ki je tam na
               drugi strani nekdanje rapalske meje. Avtoceste se nikakor ne morejo približati
               državni meji in Kopru. Najbrž, da smo tu v tej dvorani krivci, da se to uredi. Bil
               sem kritiziran, ker pravim, da sem mi krivi. Samo, plane avtoceste in današnji plan,
               torej proračuna Republike Slovenije mi sprejemamo. Pogledal sem malo tudi objekte
               direkcije za državne ceste. 745 objektov je v tem pregledu in na tisti strani, ki sem
               jo imenoval na drugi strani rapalske meje, jih je samo 39 ali 5 procentov. Na 32
               procentih površine Republike Slovenije. Zelo malo. Mislim, da se bomo o teh stvareh,
               ko bomo govorili o pripravi plana za proračun zaleto 2002, tri in štiri, morali malo
               bolj zamisliti. Pomislimo tudi na to, da preden bo končan naš mandat, državne meje z
               Italijo ne bo več in da bomo povezani z Italijo mogoče samo z dvema cestama, kot smo
               do sedaj, najbrž za Evropo ne bo neka dobra izkaznica. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp176">

               <speaker>PREDSEDNIK BORUT PAHOR:</speaker>

               <p>Hvala lepa. Vabim vse kolegice in kolege, da pridejo v dvorano, kmalu bomo prešli na
               odločanje o amandmajih. Kolega Pucko želi besedo.</p>
            </sp>
            <sp xml:id="SDZ3-Izredna-06-2001-04-20.sp177">

               <speaker>CIRIL PUCKO:</speaker>

               <p>Hvala lepa, gospod predsednik. Ker v dosedanjem postopku sprejemanja proračuna ni
               dobilo besedo matično delovno telo, bi vas, preden preidemo na odločanje, ker
               domnevam, da smo v taki fazi, o posameznih amandmajih v imenu odbora za finance in
               monetarno politiko obvestil, da odbor na svoji seji pri obravnavi vloženihamandmajev
               s strani 23 poslancev ni podprl le enega amandmaja in sicer amandma pod številko 1 iz
               pregleda amandmajev in da je hkrati v skladu s poslovnikom najmanj pet dni pred
               začetkom te seje vložil šest svojih dopolnil. Zato vas v imenu odbora naprošam da
               podprete teh šest amandmajev odbora in se vam že vnaprej zahvaljujem. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujemo splošno razpravo in prehajamo na razpravo in odločanje o
               amandmajih k posebnemu delu dopolnjenega predloga proračuna. Zapisani so v pregledu
               amandmajev z dne 20.4.2001. Razpravo bomo v skladu z drugim odstavkom 221. člena
               poslovnika zbora vodili po posameznih podprogramih v okviru posameznega proračunskega
               uporabnika, h kateremu so vloženi amandmaji. Najprej bomo glasovali o amandmajih
               skupin poslancev in nato o amandmajih matičnega delovnega telesa.</p>
               <p>V skladu s pojasnilom dajem v razpravo in odločanje amandma skupine poslancev s
               prvopodpisamo Zalokar Oražem Cvetko, ki ga vlada ne podpira, matično delovno telo ga
               podpira. In sicer, amandma k podprogramu, priprava strokovnih podlag s področja
               lokalne samouprave ter strokovna pomoč lokalnim organom in službam pri proračunskem
               uporabniku služba Vlade Republike Slovenije za lokalno samoupravo. Želi kdo
               razpravljati? Gospod Rokavec, izvolite.</p>
            </sp>
            <sp xml:id="SDZ3-Izredna-06-2001-04-20.sp179">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Preden bi se odločal in lahko opredelil do tega
               amandmaja, bi zelo rad dobil pojasnilo predlagateljice oziroma prvopodpisane tega
               amandmaja ali pa pristojnega ministra. Po eni strani je dobrodošel ta amandma, ki na
               neki način daje možnost, da bodo tako imenovane institucije, ki oblikujejo tako
               imenovana združenja občin, dobile prvič do sedaj možnost sofinanciranja svoje
               dejavnosti. V Sloveniji deluje že dolgo časa tako imenovana stalna konferenca občin
               in na drugi strani združenja občin. Nobena od teh institucij še ni pridobila statusa
               nacionalnega združenja. Zato bi želel pojasnilo, ali bosta obe instituciji deležni
               teh sredstev, ki so v amandmajski obliki predlagane. Problemje v tem, da je to
               predlog skupine poslancev. Če bi bil to predlog vlade, bi bila v tem smislu tudi
               jasna obrazložitev. Tudi iz obrazložitve ni to čisto tako. Zato mislim, da bi bilo
               potrebno pred odločanjem o tem amandmaju dobiti jasen odgovor. Če se bodo ta sredstva
               delila sorazmerno po ključu obem institucijam, mislim, da bo potrebno amandma obvezno
               podpreti. V nasprotnem pa, ker Slovenija še nima podeljenega statusa nacionalnega
               združenja na področju interesnega povezovanja občin, če bi bila pa ta sredstva
               namenjena samo eni od organizacij, bi bilo to zelo slabo in ne bi smeli sprejeti
               takega amandmaja. Zato bi ali od pristojnega ministrstva, mislim da to področje
               pokriva ministrstvo za notranje zadeve, ali pa od predlagateljice, gospe Oražmove
               dobil jasno obrazložitev, ali bodo ta sredstva namenjena obema do sedaj delujočima
               združenjima, ali samo enemu od teh. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi predlagateljica, Cveta Zalokar Oražem pojasniti? Izvolite.</p>
            </sp>
            <sp xml:id="SDZ3-Izredna-06-2001-04-20.sp181">

               <speaker>CVETA ZALOKAR ORAŽEM:</speaker>

               <p>Hvala lepa. Obrazložitev je takšna, kot je, glede na stanje, ki vlada na tem
               področju. V bistvu je stanje v tem trenutku anarhično, to vemo, četudi je skupnost
               občin Slovenije v lanskem letu izpolnila zakonske obveznosti za to, da bi lahko
               dobila status nacionalnega združenja. Pridobila je tako zadostno število občin članic
               kot tudi zadostno število vključenega prebivalstva, ki sestavlja te občine, kar je
               tudi zakonski pogoj. Vendar je bil kasneje sprožen ustavni spor s strani drugega
               združenja, bistveno manjšega združenja, ki tudi samo trdi, da pokriva manjše
               občine.</p>
               <p>Na predsedstvu skupnosti občin Slovenije smo se dogovorili, da bi, v kolikor bo to
               združenje dobilo nacionalni status in glede na zadnje pogovore, ki so potekali ob
               obisku evropske komisije, v delegacijo, ki bo zastopala Slovenijo pred evropskimi
               združenji, vključili sorazmerno število tudi članov zveze občin Slovenije. Skratka,
               če hodi v Strassbourg ali v kakšen drug organ šest delegatov, potem bosta eden ali
               dva delegata tudi iz drugega, manjšega združenja.</p>
               <p>Na vsak način pa ponovno poudarjam, da v tem trenutku skupnost občin Slovenije
               izjemno korektno skrbi za to, da se ne glede na to, da nima nacionalnega statusa,
               udeležuje vseh posvetov in vseh kongresov na ravni Evrope, in mislim, da Evropa teh
               naših notranjih sporov ne bo razumela. Letos pa, opozarjam, v maju, na kongresu, je
               Slovenija tudi osrednja točka (mislim, da je 29. maja v Strassbourgu in na dnevne
               redu je Slovenija). Če, seveda, mi te notranje spore prenašamo ven, koristi ni.
               Dogovori med vodstvi obeh združenj pa so v vsem času potekali in so bili korektni, in
               mislim, da tudi v prihodnje ne bi bilo težav, da bi pravzaprav takšne delegacije
               lahko sestavljali tudi skupaj.</p>
            </sp>
            <sp xml:id="SDZ3-Izredna-06-2001-04-20.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Izredna-06-2001-04-20.sp183">

               <speaker>FRANCI ROKAVEC:</speaker>

               <p>Hvala za besedo. Iz odgovora gospe Oražmove nisem dobil jasnega odgovora na
               vprašanje, ali bodo ta sredstva namenjena obema združenjema ali samo enemu. Kot sem
               razumel, samo enemu. V tem primeru bi bil to nevaren precedens tega državnega zbora
               in tudi države. Namreč, ni še podeljen status nacionalnega združenja. Obe združenji
               delujeta za interese občin, in tudi v Evropski uniji je na nek način zagotovljena
               pluralnost teh institucij. Zato mislim, da bi, če bi sprejeliamandma v tej obliki,
               kakor sem zdaj zasledil z vašega odgovora, bi bil to nevaren precedens in na neki
               način tudi ukinitev možnosti, da združenje občin lahko enakopravno, kot tudi del
               pluralnosti pri delovanju in organiziranosti občin, sodeluje v slovenskem prostoru.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zalokar Oražem, izvolite.</p>
            </sp>
            <sp xml:id="SDZ3-Izredna-06-2001-04-20.sp185">

               <speaker>CVETA ZALOKAR ORAŽEM:</speaker>

               <p>Jaz se gospodu Rokavcu opravičujem, ampak očitno me je narobe razumel. Dokler status
               nacionalnega združenja ne bo urejen, torej dokler ne bo odločbe Ustavnega sodišča, je
               po našem mnenju smotrno, da sredstva koristita obe združenji oziroma še kakšno, če bo
               slučajno nastalo. Izjemno spoštujemo to, da je pluralno in se mi zdi to edino
               pravilno. In tudi po Evropi, v kolikor smo imeli možnost spremljati stvari, obstaja v
               večini držav več združenj. Res pa je, da ima v večini držav tudi neko združenje,
               tisto ki je največje in ki izpolnjuje njihove kriterije, nacionalni status. V kolikor
               tega nacionalnega statusa ne bo in je potrebno zastopati državo navzven na tem
               nivoju, potem bodo sredstva namenjena za mednarodno sodelovanje obeh združenj. Ko pa
               bo nacionalni status podeljen, bo s tem tudi določeno, katero je tisto nacionalno
               združenje, ki potem zastopa navzven. Vendar sem potem povedala še več, da smo se v
               predsedstvu skupnosti občin dogovorili, da smo tudi v tem stanju pripravljeni tudi
               vključiti zvezo slovenskih občin, da bi tudi oni sodelovali pri mednarodnem delu.
               Torej, v vsakem primeru so ta sredstva namenjena za obe združenji</p>
            </sp>
            <sp xml:id="SDZ3-Izredna-06-2001-04-20.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Izredna-06-2001-04-20.sp187">

               <speaker>JANEZ PODOBNIK:</speaker>

               <p>Hvala. Ne bi se spuščal v vsebino amandmaja, ampak, če sem pravilno razumel, matično
               delovno telo ta amandma podpira. Vlada ga ne podpira. Gre za neko nelogičnost v tem
               smislu, da... Prej nas je kolega Pucko pozval, da naj sledimo odločitvam odbora. Naša
               poslanska skupina bi želela slediti predlogu vlade, ne pa odbora v tem primeru.</p>
            </sp>
            <sp xml:id="SDZ3-Izredna-06-2001-04-20.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pucko, izvolite.</p>
            </sp>
            <sp xml:id="SDZ3-Izredna-06-2001-04-20.sp189">

               <speaker>CIRIL PUCKO:</speaker>

               <p>Hvala lepa. Se opravičujem, gospod Podobnik. Očitno me niste prav razumeli. Jaz sem
               zelo jasno povedal, da predlagam, da podprete amandmaje odbora. To pa ni amandma
               odbora.</p>
            </sp>
            <sp xml:id="SDZ3-Izredna-06-2001-04-20.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge, izvolite.</p>
            </sp>
            <sp xml:id="SDZ3-Izredna-06-2001-04-20.sp191">

               <speaker>RUDOLF MOGE:</speaker>

               <p>Gospa predsednica, hvala lepa za besedo. Jaz se zahvaljujem v imenu skupine poslancev
               odboru za finance, da je dva amandmaja, ki smo jih dali, sprejel kot svoja amandmaja.
               Ta dva amandmaja se nanašata na ministrstvo za finance in na ministrstvo za šolstvo.
               Eden od ministrstva za finance prinaša določena sredstva na investicije na
               ministrstvu za šolstvo, kamor sodi, drugi pa povečuje sredstva na ministrstvu za
               finance za investicije v osnovnošolski prostor.</p>
               <p>Glede na to, da smo dobili tudi nekateri poslanci prek šefov poslanskih skupin, kamor
               je poslal obupno pismo direktor varnostno-obveščevalne službe, da mu ta denar pomeni
               pač nenadomestljiv vir za normalno funkcioniranje, se mi zdi pametno, da sprejmemo
               potem amandma za finance pod številko 3, seveda, s popravkomkjer je vir nekje drugje,
               ne več pa pri ministrstvu za obveščevalne dejavnosti.</p>
            </sp>
            <sp xml:id="SDZ3-Izredna-06-2001-04-20.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vendarle gospod Moge, mi smo na prvi strani pregleda in ko bomo prišli na
               podprogram, o katerem ste sedaj govorili, kjer so trije amandmaji bi prosila, da je
               to pojasnilo pri tem podprogramu. Želi o amandmaju še kdo razpravljati? Dr. Bajuk,
               izvolite.</p>
            </sp>
            <sp xml:id="SDZ3-Izredna-06-2001-04-20.sp193">

               <speaker>DR. ANDREJ BAJUK:</speaker>

               <p>Hvala lepa. V imenu poslanske skupine in na podlagi te razlage, ki smo jo sedaj
               slišali in sicer, da bodo ta sredstva razdeljena, dokler se ne bo odločilo, kdo ima
               nacionalni status v Sloveniji, če ga sploh kot takšnega potrebujemo, ker smo imeli to
               zagotovilo, da se bodo ta sredstva razdelila med obe organizaciji, ki sedaj
               obstajajta, bomo ta amandma tudi podprli, ampak samo zato, ker smo to zagotovilo
               dobili. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Božič.</p>
            </sp>
            <sp xml:id="SDZ3-Izredna-06-2001-04-20.sp195">

               <speaker>IVAN BOŽIČ:</speaker>

               <p>Hvala lepa. Na odboru za finance takšnega amandmaja odbor ni hotel sprejeti. Mi smo
               ga zavrnili z 8 glasovi proti 2. Ko pa smo obravnavali amandmaje, ki so bili vloženi
               v imenu poslanskih skupin, je bil ta amandma prvi in ker se vlada zelo hitro ni
               opredelila, smo prezrli, da smo prav ta amandma zavrnili. In zato je prišlo do
               podpore v komisiji za finance in monetarno politiko, če ne bi že takrat glasovali
               proti.</p>
            </sp>
            <sp xml:id="SDZ3-Izredna-06-2001-04-20.sp196">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, gospod Pucko.</p>
            </sp>
            <sp xml:id="SDZ3-Izredna-06-2001-04-20.sp197">

               <speaker>CIRIL PUCKO:</speaker>

               <p>Hvala lepa, gospa predsedujoča. Za magnetogram bi želel poudariti predvsem naslednje.
               Na petkovi seji 13. tega meseca, je bil odboru za finance in monetarno politiko podan
               predlog, da bi ta amandma postal amandma odbora. Vendar amandma ni dobil zadostne
               podpore in tako to ni postal amandma odbora in tega amandmaja sploh ni, ampak je pred
               nami oziroma v pregledu le amandma, ki ga je potem v skladu s poslovnikom, ponavljam
               v skladu s poslovnikom o katerem je odbor odločal in ga podprl. In to je tisto, kar
               je potrebno povedati za magnetogram. Mi odločamo izključno o amandmaju pod številko
               ena, ki je bil vložen v skladu s poslovnikom 23 podpisniki, prvopodpisano kolegico
               Zalokar Cveto Oražem, da ne bo nesporazuma. Hvala.</p>
            </sp>
            <sp xml:id="SDZ3-Izredna-06-2001-04-20.sp198">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zalokar Oražem, izvolite.</p>
            </sp>
            <sp xml:id="SDZ3-Izredna-06-2001-04-20.sp199">

               <speaker>CVETA ZALOKAR ORAŽEM:</speaker>

               <p>Še enkrat, preden se odločamo pozivam, da razmislimo o tem. Problematiko mislim, da
               izjemno dobro poznam, ker sem več let sodelovala pri tem združenju. To združenje je
               pomembna institucija znotraj našega sistema. Eno in drugo. In ne protežiram nobeno od
               teh dveh združenj. Res pa je, da je v številu vključenih članov med njima bistvena
               razlika. Eno od združenj je v lanskem maju izpolnilo vse pogoje, da postane
               nacionalno združenje, ker ima 120 včlanjenih slovenskih občin, vendar je drugo
               združenje sprožilo ustavni spor. Kdor pozna zakon o lokalni samoupravi dobro ve, da
               je nacionalno združenje v zakonu in da je v zakonu pač tudi dikcija kakšni so pogoji.
               Morda so nekateri menili, da tega nikoli ne bo nikomur uspelo, vendar skupnosti občin
               je uspelo, da je v svoje vrste pridobila 12o slovenskih občin. In če si ta država
               lahko privošči, da jo na mednarodnem prizorišču, na kongresih in na drugih zadevah s
               te ravni oblasti, lokalne ravni, ne zastopa nihče, potem ta amandma zavrnite. Občine
               ne moremo in nimamo finančnih sredstev, da bi lahko zagotavljali redno zastopanje
               naših delegatov. Med drugim letos tudi kongres Yule v Rio de Janeiru in nihče ne bo
               šel in ne more iti, zato, ker teh sredstev ni. Iz občinskih proračunov pa je to
               nezakonita poraba. Lahko blokiramo to vejo slovenske oblasti, vendar jaz mislim, da v
               Evropi nas tu že vlečejo za ušesa, da nismo dovolj korektni, nismo dovolj naredili.
               Nimamo niti druge stopnje oblasti, še to tretjo, ki se pa naj bi združevala in ki ima
               v številnih evropskih državah bistveno večji pomen kot pri nas, pa želimo seveda
               predvsem zato oslabiti,da ne bi imeli enega od partnerjev. Potem najbrž ne bi bilo
               treba, da v državnem zboru sedi toliko županov, kjer bi se lahko interesi občin
               uveljavljali tudi čez to asociacijo.</p>
            </sp>
            <sp xml:id="SDZ3-Izredna-06-2001-04-20.sp200">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Brenčič, izvolite.</p>
            </sp>
            <sp xml:id="SDZ3-Izredna-06-2001-04-20.sp201">

               <speaker>STANISLAV BRENČIČ:</speaker>

               <p>Hvala lepa. Kar se mene tiče, bi bilo bolje, da v tem državnem zboru ni županov in
               potem bi bil ta državni zbor nacionalni državni zbor pa manjkrat lokalni. Če
               nekateri, vem kako ta zadeva izgleda, želijo potovati v Rio de Janeiro, naj iz svojih
               občinskih proračunov poberejo članarino in iz tega se naj financirajo, dokler si
               kakorkoli skupnost ne pridobi statusa, ki bo delovala tudi v javnem interesu. Dokler
               tega ni, sploh ta amandma ne bi smel biti tukaj na dnevnem redu. Hvala.</p>
            </sp>
            <sp xml:id="SDZ3-Izredna-06-2001-04-20.sp202">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kremžar, izvolite.</p>
            </sp>
            <sp xml:id="SDZ3-Izredna-06-2001-04-20.sp203">

               <speaker>LEOPOLD (LEO) KREMŽAR:</speaker>

               <p>Hvala lepa. Gospod Brenčič, prej smo imeli eno dosti lokalno obarvano razpravo, pa
               jaz ne nasprotujem takšnim razpravam in v tej razpravi ni sodeloval niti en župan,
               kolikor vem. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp204">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Tanko, izvolite.</p>
            </sp>
            <sp xml:id="SDZ3-Izredna-06-2001-04-20.sp205">

               <speaker>JOŽE TANKO:</speaker>

               <p>Hvala lepa. Mislim, da je ta ponudba, ki jo posreduje gospa Zalokar, bi rekel na nek
               način nekorektna, kajti v tem primeru bi tam, to manjše združenje bilo pravzaprav
               podpartija večjega združenja in bi enostavno na nek način pomenilo, da se kar
               priklopi in se iz dveh združenj zlije v eno. Zato takemu predlogu nasprotujemo,
               čeprav nisem član niti enega niti drugega združenja. Ta zadeva na nek način ni
               korektna - ali podpremo dva ali ne podpremo nobenega. Mislim, da tak način
               funkcioniranja teh dveh združenj, ki sta dve pravni osebi, ne vzdrži. Hvala.</p>
            </sp>
            <sp xml:id="SDZ3-Izredna-06-2001-04-20.sp206">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo... Dr. Bajuk, izvolite.</p>
            </sp>
            <sp xml:id="SDZ3-Izredna-06-2001-04-20.sp207">

               <speaker>DR. ANDREJ BAJUK:</speaker>

               <p>Hvala lepa. Samo še dodatno pojasnilo tudi vsem kolegicam in kolegom.</p>
               <p>Dejstvo je, da zveza občin ne more dobiti statusa pravne osebe, ker statistični urad
               vlade tega ne da, ker smatra, da še ni pravne podlage za to. Zagotovilo, ki smo ga
               danes slišali, da bo to dejansko razdeljeno za obe ustanovi, ni tako jasno, kot je
               zvenelo. In rad bi, če je mogoče še kakšno dodatno pojasnilo, kar se tega tiče.</p>
               <p>Drugače bi pa spremenil svoje stališče in ne bi mogel tega podpreti, ker nimamo
               zadostnega zagotovila samo na podlagi teh besed, ker dejanja vlade, kar se tega tiče,
               pa še zdaleč niso jasna. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp208">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje.</p>
               <p>Glasovali bomo o amandmaju, o katerem je zdaj tekla razprava. Glasujemo. Navzočih je
               68 poslank in poslancev. Za je glasovalo 25, proti 27.</p>
               <p>(Za je glasovalo 25.) (Proti 27.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o treh amandmajih k podprogramu "investicije in
               razvojni programi občin" pri proračunskem uporabniku ministrstvo za finance. In
               sicer, pod številko 1 je amandma skupine poslancev s prvopodpisanim mag. Andrejem
               Vizjakom, vlada amandmaja ne podpira, ravno tako ne matično delovnotelo; pod številko
               2 je amandma, ki ga predlaga skupina poslancev s prvopodpisanim Rudolfom Mogetom,
               vlada amandmaja ne podpira, matično delovno telo se ni opredelilo, ker je ta amandma
               povzet v amandmaju odbora, ki se nahaja pod zaporedno številko 3 in ga vlada
               Republike Slovenije podpira. S tem, da vas želim obvestiti, da je iz dodatnega
               poročila odbora za finance z dne 20.4.2001 razvidno, da je bil amandma odbora pod
               številko 3 spremenjen, in sicer v drugem odstavku (to spremembo lahko vidite iz
               dodatnega poročila k dopolnjenemu predlogu proračuna, in sicer poročila odbora).</p>
               <p>V razpravo dajem vse tri navedene amandmaje k podprogramu "investicije in razvojni
               programi občinam". Želi kdo razpravljati? Gospod Podobnik, izvolite.</p>
            </sp>
            <sp xml:id="SDZ3-Izredna-06-2001-04-20.sp209">

               <speaker>JANEZ PODOBNIK:</speaker>

               <p>Hvala lepa. Na kratko bi želel razpravljati o tretjem amandmaju. To je amandma odbora
               za finance in monetarno politiko, ki je očitno ob dejstvu, da je najprej predlagal,
               da bi se povečana postavka podprograma investicije in razvojni programi občinam za
               100 milijonov tolarjev, najprej je bil predlog, da bi se ta denar našel v postavki
               Obveščevalna varnostna dejavnost. In ker se je očitno Slovenska varnostna
               obveščevalna agencija v osebi, predvsem direktorja mag. Tomaža Lavrenčiča oglasila in
               utemeljeno opozorila, da jena ta način jemati tej instituciji preprosto neresno, je
               seveda prišla sedaj še bolj modra odločitev in se 100 milijonov, reci in piši, vzame
               področju pravosodja, glavni program, 0905 poprava preteklih pravic. Jaz bi vendarle
               vprašal spoštovane predstavnike vlade, ali je bil s to rešitvijo seznanjen resor za
               pravosodje in kako utemeljujejo, da lahko s tega, s te postavke preprosto v zadnjem
               dnevu pred sprejemom proračuna vzame 100 milijonov tolarjev. Če bo to tako, jaz
               absolutno tega amandmaja ne morem podpreti, ker je v principu tudi nekorekten in je
               drzen. Slišim pa tudi to, da vlada tega amandmaja ni dobila. Ja kako ga ni dobila, če
               ga predlaga?</p>
            </sp>
            <sp xml:id="SDZ3-Izredna-06-2001-04-20.sp210">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko, izvolite.</p>
            </sp>
            <sp xml:id="SDZ3-Izredna-06-2001-04-20.sp211">

               <speaker>JOŽE TANKO:</speaker>

               <p>Hvala lepa. Prej smo v razpravi slišali, da je področje lokalne samouprave glede
               povečanja, bi rekel izjemno podhranjeno, da indeks ne sledi niti inflaciji, da so
               mnoge regije in mnoga področja čisto izpuščena iz proračuna in v tem delu se tudi na
               neki način občinam v zadnjih dveh letih nalagajo številne obveznosti skozi spremembe
               zakonodaje in raznih pravilnikov. In zato predlagam, da se vsem tistim občinam, ki
               niso mestne in ki prejemajo finančno izravnavo, dodelijo dodatna sredstva za razvojne
               programe. Mimogrede, te občine so tiste občine, ki nimajo popolnoma nobenih možnosti,
               da predpišejo kakršnekoli druge dajatve, da uvedejo parkirnine in podobne stvari. In
               zato v tem delu imajo izrazito težave pri izvajanju svojih investicij. Mimogrede,
               tudi povprečna poseljenost področja na katerega se ta program oziroma ta predlog
               nanaša, je izrazito podpovprečna, kar pomeni, da so poti, da so komunalne naprave na
               prebivalca izjemno drage. In praviloma te občine skozi obstoječi vir v bistvu ne
               morejo zagotoviti niti tistega dela, ki bi bil lahko partnerski del sofinancerskim
               sredstvom države. Glede na diskusijo, ki traja že celo popoldne in se je precej
               nanašala na področje lokalne samouprave in razvojne probleme, pričakujem, da boste ta
               amandma tudi podprli. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp212">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-06-2001-04-20.sp213">

               <speaker>ANTON ANDERLIČ:</speaker>

               <p>Mislim, da je v tem delu najbolj tipično, ko se govori o tem, kaj bi kdo rad naredil
               za tisto, čemur se reče lokalna samouprava, svoje okolje in podobno. Denarja na tem
               področju je absolutno premalo in šele dolgoletni programi bodo najbrž zagotovili vsaj
               delno sredstva za investicije predvsem na področju osnovnega šolstva in tistega, kar
               je pač potrebno storiti.</p>
               <p>Mislim, da bi bilo nekorektno, če bi podprli amandma skupine poslancev z gospodom
               Rudijem Mogetom, kajti to bi bil edini amandma, ki jemlje z enega področja in daje na
               drugo področje. Vse drugo se dogaja znotraj posameznih področij in eventualnih
               rezerv, s katerimi bo lahko vlada tistim porabnikom, ki bi bili med letom bili v
               situaciji, da ne bi mogli izpeljati svojih aktivnosti, lahko prerazporedila na te
               postavke.</p>
               <p>Zato je po mojem prepričanju prav, da varnostno obveščevalni službi "vrnemo" - v
               narekovajih, seveda, saj ni ničesar imela - tistih predvidenih 100 milijonov, kot jih
               je bilo odvzetih, po enem amandmaju pa 200 milijonov, in da se za ta naslov, za
               katerega tako ali tako vem, da je to še premalo denarja, zagotovi 100 milijonov
               znotraj postavk, kot so navedene v popravljenem amandmaju odbora.</p>
               <p>Sam bom glasoval, in predlagam seveda tudi drugim, da ostanemo konsistentni in
               principialni naprej in da ne spreminjamo na tak način posameznih postavk, kajti s tem
               lahko povzročimo težave drugim porabnikom. In verjamem, da je varnostno-obveščevalna
               služba planirala pač v okviru tistega, kar je bilo predvideno glede na njihov
               program. Zavedam pa se, seveda, da bo v prihodnjih letih najbrž postavko lokalna
               samouprava in tako naprej, kot se reče, transfer občinam in tako naprej, treba
               povečati že v sami osnovi, ne pa skozi amandmaje, kjer bi drugim porabnikom "jemali",
               v narekovajih. Hvala lepa</p>
            </sp>
            <sp xml:id="SDZ3-Izredna-06-2001-04-20.sp214">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp215">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Rad bi poudaril, da vlada podpira ta
               dopolnjeni amandma, ki ga predlaga matični odbor. Mi menimo, da je ta bistveno bolj
               smiseln. Namenjamo dodatna sredstva za tisto področje, ki ga seveda potrebuje
               nedvomno, o tem je tudi danes tekla diskusija kar nekaj časa. Rad bi pa povedal, da
               smo na matičnem odboru dosegli kompromis in to so sredstva ministrstva za finance. Mi
               naprej natančno ne vemo koliko bo s tega naslova koliko potrebnih izplačil. To seveda
               pomeni, da smo nase prevzeli tveganje zato, da bi dosegli kompromis in bomo mi morali
               prerazporejati sredstva. So pa to pogodbene obveznosti, poprava krivic, to pomeni, da
               v vsakem primeru bomo izplačali vse, kar bo iz tega naslova prišlo. Skratka, sredstva
               za ta namen bomo zagotovili in jih na ta način zagotavljamo znotraj ministrstva za
               finance. Tako, da predlagam, da podprete ta amandma, ki ga je matično delovno tele
               predlagalo</p>
            </sp>
            <sp xml:id="SDZ3-Izredna-06-2001-04-20.sp216">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Tanko izvolite.</p>
            </sp>
            <sp xml:id="SDZ3-Izredna-06-2001-04-20.sp217">

               <speaker>JOŽE TANKO:</speaker>

               <p>Hvala za besedo. Jaz sem, bi rekel, nad razlago gospoda ministra na nek način zelo
               razočaran. Predlog, ki ga je dalo matično delovno telo, je kaplja proti temu, kar sem
               predlagal. Tisto 100 milijonov na 192 občin v bistvu ne pomeni popolnoma nič. Pomeni
               nekaj 100.000 v povprečju na posamezno občino. Predlog, ki sem ga predlagal, je
               vreden približno 4 milijarde 400 in se nanaša na tistih 160, 170 najbolj
               problematičnihoziroma občin, ki so podkapitalizirane, ki so in ki se ukvarjajo z
               velikimi razvojnimi težavami in problemi. In mislim, da na tak način, z obljubami, z
               golobom na strehi teh problemov, ki nastajajo v lokalni samoupravi ni mogoče
               reševati. In sem na nek način zelo razočaran nad komentarjem gospoda ministra. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp218">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo ... se opravičujem. Gospod
               Podobnik, izvolite.</p>
            </sp>
            <sp xml:id="SDZ3-Izredna-06-2001-04-20.sp219">

               <speaker>JANEZ PODOBNIK:</speaker>

               <p>Hvala lepa. Stvari je treba razčistiti. Jaz sem bil zelo pozoren do nastopa gospoda
               ministra. To je delno druga tema, o kateri je govoril kolega Tanko, to je ta nesrečni
               tretji amandma. Res je, postavka piše še pravosodje, to je področje poprava preteklih
               krivic, formalno pa je to žepod jurisdikcijo resorja za finance. In tukaj je posebna
               postavka odhodnine po sodnih sklepih in je že v dopolnjenem predlogu proračuna že
               zmanjkalo 100 milijonov. Prostodušno minister pravi, da jih lahko zmanjka še 100.
               Torej bi jih lahko zmanjkalo še 300 ali pa še 200. To je tista postavka, kjer se
               lahko nateguje in se jo lahko veča ali manjša. In zanimivo, ravno postavka "poprava
               preteklih krivic" je tista, na podlagi katere se išče te zlate rezerve. Za mene je to
               neokusno.</p>
            </sp>
            <sp xml:id="SDZ3-Izredna-06-2001-04-20.sp220">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-06-2001-04-20.sp221">

               <speaker>ANTON ANDERLIČ:</speaker>

               <p>Nisem se spuščal v postavke, ki so namenjene za prerazporejanje tudi na tem področju.
               Verjamem pa, da ministrstvo za finance, kamor ta postavka sodi, v okviru svojih
               rezerv in možnosti po zakonu o izvrševanju proračuna, da prerazporeja znotraj postavk
               tudi te stvari, je to najbolj korektno. Kar je iz sodb naloženo vladi, da plača, bo
               vlada morala plačati, ker je seveda to iztožljivo in se pač sodišče usede na
               proračun, da zelo enostavno povem. Tako, da je to najbolj, najbolj zasigurana
               postavka za tiste, ki bojo odškodnine po sodbah dobili, je nesporno, da je ta država
               toliko in še bolj pravna, da tisti, ki tožbe na sodiščih proti državi dobijo, da tudi
               dobijo to plačano. In se mi zdi, da jezares, zares, če hočemo dobiti zagotovilo od
               vlade, da bo kaj uresničila, to priložnost, da se obesimo na tiste postavke, katere
               tako ali tako mora plačati, če ne, jo bo pa prisililo v to sodišče. Tako, da ni
               govora o tem, da bi samo postavko, popravo krivic, ki pa se nanaša seveda na
               individualne pravice, ki izhajajo iz odločb in tožb in ne vem kaj še vse in to seveda
               država mora plačati, če ne ji vzamejo iz proračuna, vsaj tako bi moralo biti. In
               verjamem, da v tej državi tako je.</p>
            </sp>
            <sp xml:id="SDZ3-Izredna-06-2001-04-20.sp222">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite.</p>
            </sp>
            <sp xml:id="SDZ3-Izredna-06-2001-04-20.sp223">

               <speaker>JANEZ PODOBNIK:</speaker>

               <p>Samo na kratko. Kratka replika kolegu Anderliču. Tako je drži. Drži, kar ste
               povedali. Torej kaj, ali naredimo konsekventni sklep iz tega: skupinam, poslancem
               predlagam tisti, ki ste vložili amandmaje, dajte spremeniti vir, pa pojdite v ta vir.
               Ker po tej logiki, lahko tudi 500 milijonov dodatno tukaj vzamemo, ker bo država tako
               morala sodne sklepe izplačati. To je ta sprevržena, ta princip, jaz ga ne sprejemam.
               Odlično, našli ste vir.To je poprava preteklih krivic. Že na simbolni ravni je to
               nekorektno. To je neokusno. Imate pa prav. Tu lahko vzamemo 600 milijonov. Če bo kje
               kaj narobe, če bo neusklajeno, predlagam, da na koncu sprejmemo dodatni amandma, da
               bomo tu vzeli še milijardo,saj bo morala vlada plačati sodne sklepe. To je neokusno.
            </p>
            </sp>
            <sp xml:id="SDZ3-Izredna-06-2001-04-20.sp224">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-06-2001-04-20.sp225">

               <speaker>ANTON ANDERLIČ:</speaker>

               <p>Res ni nobene potrebe, da na dolgo in široko polimiziramo okoli tega. To je rezerva,
               to je rezerva in v tem trenutku zares niso razporejena sredstva, šele ko bodo in če
               bodo do konca leta porabljena ali pa bodo ti stroški nastali do te višine, se bo to
               izkoristilo. Sicer bo pa ta rezerva za druge stvari porabljena tako kot je tudi na
               drugih postavkah, ki se jim rečejo rezerve. S tega vidika res ni nobene potrebe, da
               polimizirava naprej.</p>
            </sp>
            <sp xml:id="SDZ3-Izredna-06-2001-04-20.sp226">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp227">

               <speaker>MAG. ANTON ROP:</speaker>

               <p>Morda je del tega nesporazuma tudi problem klasifikacije in na kaj se vse nanaša. Če
               pogledate na to stran 2194, vidite da imate popravo preteklih krivic, konto 0905 in
               potem imate v okviru tega odškodnine po sodnih sklepih. In znotraj tega so postavke,
               odškodnine po sodnih sklepih.</p>
               <p>Namreč, to niso samo tisti izdatki, ki izhajajo, kot bi nekdo mislil iz krivic, ki so
               se dogajale posameznikom, ampak gre tudi za tožbe pravnih oseb. Mi seveda vnaprej ne
               moremo točno vedeti, koliko tožb bo dobljenih in kolikšen bo ta izdatek. In če
               pogledate, kolikšna je ta vsota, ki je rezervirana na osnovi preteklih številk,
               vidite, da je to okoli 2 milijardi. Mislim, da je v tem primeru rezerva, ki se bo
               seveda uporabljala med letom in mi moramo seveda zagotavljati, da se bodo sodne
               odločbe izvrševale in da v tem primeru gremo s 5 oziroma 10% v to postavko.</p>
            </sp>
            <sp xml:id="SDZ3-Izredna-06-2001-04-20.sp228">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker nihče več ne želi razpravljati, prehajamo na odločanje. In sicer,
               najprej bomo glasovali o amandmaju pod zaporedno številko 1. Glasujemo. Navzočih je
               67 poslank in poslancev. Za je glasovalo 13, proti 41.</p>
               <p>(Za je glasovalo 13.) (Proti 41.)</p>
               <p>Ugotavljam, da amandma pod 1 ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Navzočih je
               66 poslank in poslancev. Za je glasovalo 10, proti 42.</p>
               <p>(Za je glasovalo 10.) (Proti 42.)</p>
               <p>Ugotavljam, da amandma pod 2 ni bil sprejet.</p>
               <p>Prehajamo na glasovanje o amandmaju pod zaporedno številko 3. Glasujemo. Navzočih je
               67 poslank in poslancev. Za je glasovalo 38 proti 14.</p>
               <p>(Za je glasovalo 38.) (Proti 14.)</p>
               <p>Ugotavljam, da je amandma pod zaporedno številko 3 sprejet.</p>
               <p>Prehajamo na razpravo in odločanje o dveh amandmajih k podprogramu "podpora Slovencev
               v zamejstvu in tujini" pri proračunskem uporabniku urad Republike Slovenije za
               Slovence v zamejstvu in po svetu. Pod 1 je amandma, katerega predlagatelj je skupina
               poslancev s prvopodpisanim mag. Andrejem Vizjakom. Vlada amandmaja ne podpira, ravno
               tako ne matično delovno telo. Pod 2 pa je amandma, katerega predlagatelj je odbor za
               finance in monetarno politiko, ki ga vlada podpira. Želi kdo razpravljati? Gospod
               Školč, izvolite.</p>
            </sp>
            <sp xml:id="SDZ3-Izredna-06-2001-04-20.sp229">

               <speaker>JOŽEF ŠKOLČ:</speaker>

               <p>Hvala lepa. Jaz bi rad ob tem amandmaju pod številko 2, ki ga vlada podpira povedal,
               da je to povečanje teh sredstev, ki se sicer nanašajo na celo to postavko mišljeno,
               da ne bi bilo kasneje nesporazuma, kot povečanje sredstev za dvojezično šolo v
               Špetru. Če stvari prav razumemo, potem ni potrebno niti nekega soglasja. Če je
               mišljeno še kaj drugega, potem bi prosil, da se te stvari razčistijo. Sicer pa menim,
               da ta denar omogoči to, da šola razširisvojo dejavnost, glede na to, da se je prvič v
               njeni zgodovini zgodilo, da je število vpisanih otrok tako, da rabijo dodatne
               prostore in da je ta šola tudi pripravljena za nov status, ki ji ga bo, upam prinesel
               zakon, ki je bil v obeh zbornicah pred kratkim sprejet. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp230">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. In sicer,
               najprej glasujemo o amandmaju pod zaporedno številko 1. Glasujemo. Navzočih je 67
               poslank in poslancev. Za je glasovalo 12, proti 40.</p>
               <p>(Za je glasovalo 12.) (Proti 40.)</p>
               <p>Ugotavljam, da amandma pod zaporedno številko 1 ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Navzočih je
               67 poslank in poslancev. Za je glasovalo 52, proti nihče.</p>
               <p>(Za je glasovalo 52.) (Proti nihče.)</p>
               <p>Ugotavljam, da je amandma pod zaporedno številko 2 sprejet.</p>
               <p>Prehajamo na razpravo in odločanje o amandmaju odbora za finance in monetarno
               politiko, ki ga vlada podpira k podprogramu "usposabljanje in delovanje sistema za
               posredovanje ob izrednih dogodkih" pri proračunskem uporabniku Uprava Republike
               Slovenije za zaščito in reševanje. Pri proračunskem uporabniku je pri podprogramu
               "protipožarna varnost" še en amandma in sicer amandma, katerega predlagatelj je
               skupina poslancev s prvopodpisanim mag. Andrejem Vizjakom, ki ga vlada ne podpira,
               ravno tako ne matično delovno telo. Najprej o teh dveh amandmajih k tema dvema
               podprograma v okviru proračunskega uporabnika Uprave Republike Slovenije za zaščito
               in reševanje odpiram razpravo. Želi kdo razpravljati? Gospod Maršič, izvolite.</p>
            </sp>
            <sp xml:id="SDZ3-Izredna-06-2001-04-20.sp231">

               <speaker>DORIJAN MARŠIČ:</speaker>

               <p>Hvala, gospa podpredsednica. Spoštovane kolegice in kolegi! Podpiram amandma pod
               točko 1 k podprogramu "usposabljanje in delovanje sistema za posredovanje ob izrednih
               dogodkih". Celotna postavka Uprave za zaščito in reševanje je podhranjena. V bistvu
               je razlog še iz časa, moram žal reči, iz Bajukove vlade, ker so v času, ko so
               izvajali varčevalne postopke v proračunu, tej postavki vzeli skoraj 1 milijardo
               tolarjev, če boste pogledali v plan, pa do realizacije za leto 2000. To se je potem
               nadaljevalo v programu za leto 2001, ker se je pač indeksiralo realizacijo za 2000. S
               tem se je zgodilo, da se praktično Uprava za zaščito in reševanje sooča z izjemno
               težko situacijo, predvsem tudi zaradi obveznosti, ki jih ima iz preteklih let.
               Konkretno je ta postavka namenjena izobraževanju in usposabljanju pripadnikov civilne
               zaščite in gasilcev. Brez tega dodatnega denarja bo center za izobraževanje na Igu v
               bistvu v krepkih škripcih, ker preprosto ne bo mogel pokrivati stroškov za
               izobraževanje te strukture na področju zaščite in reševanja.</p>
               <p>Hkrati pa ne podpiram drugega amandmaja, predvsem iz razloga, ker v bistvu umestitev
               95 milijonov tolarjev v postavko protipožarna varnost v Upravi za zaščito in
               reševanje ne bo reševala gasilstva na področju lokalnih skupnosti, zaradi tega, ker
               ne boste mogli definirati in locirati teh sredstev v posameznih gasilskih
               organizacijah in gasilskih enotah. Te zadeve bi morali drugače, in sicer direktno
               prerazporediti v občine. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp232">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp233">

               <speaker>MAG. ANDREJ VIZJAK:</speaker>

               <p>Hvala lepa za besedo. Nikakor se ne morem strinjati s predhodnikom v drugem delu
               glede podpore drugemu amandmaju.</p>
               <p>Poglejte, ob razpravi o davku na dodano vrednost in o nekih poskusih znižanja ali
               celo oprostitve davčne stopnje za gasilsko opremo oziroma za sredstva za reševanje in
               motorna vozila, namenjena prostovoljnemu gasilstvu, nam je bilo jasno s strani
               ministrstva za finance oziroma s strani pristojnega državnega sekretarja povedano,
               naj iščemo druge sistemske zadeve financiranja prostovoljnega gasilstva. Moramo
               vedeti, da je prostovoljno gasilstvo in gasilstvo na sploh javna služba, obvezna, ki
               ji država vseskozi nalaga določene naloge, hkrati pa ne zagotavlja potrebnih
               sredstev. Na to opozarjajo številne gasilske zveze, in da je način financiranja slab
               in nedorečen ter neustrezen, je jasno.</p>
               <p>Ta amandma dela poskus na podlagi nekega mnenja in stališča tudi ministrstva za
               finance, da se direktno v proračunu zagotovijo višja sredstva v te namene. Verjamem,
               da si bodo gasilske zveze in posamezna društva na lokalni ravni znala sistematično
               razdeliti ta sredstva, zato je ta amandma usmerjen predvsem v to, da se tem ljudem ki
               skrbijo za reševanje tako življenj kot tudi premoženja, omogoči normalno in sodobno
               delo, kar bo gotovo vplivalo tudi na njihovo učinkovitost. Hvala.</p>
            </sp>
            <sp xml:id="SDZ3-Izredna-06-2001-04-20.sp234">

               <speaker>PODPREDSEDNICA IRMA PAVLINIČ KREBS:</speaker>

               <p>Replika, gospod Maršič, izvolite.</p>
            </sp>
            <sp xml:id="SDZ3-Izredna-06-2001-04-20.sp235">

               <speaker>DORIJAN MARŠIČ:</speaker>

               <p>Seveda imam repliko, kajti to ne drži. Če boste vi dali teh 95 milijonov tolarjev v
               ta sklop, lokalne gasilske organizacije od tega ne bodo imele nič. Financiranje
               gasilskih organizacij je v izključni pristojnosti lokalnih skupnosti. Na državnem
               nivoju se zbira tako imenovana požarna taksa, katere namen je z zakonom določen in
               tudi delitev je določena. S tem tukaj, ko boste dali teh 95 milijonov tolarjev, ne
               boste dosegli tistega namena, za katerega želite. Verjemite mi, da ta sistem zelo
               dobro poznam, dolgo časa sem bil, nekaj časa sem bil direktor gasilske brigade in
               celoten sistem poznam in tudi vem kako se do takih sredstev da priti. Če boste te
               stvari, ta del zneska dali v Upravo za zaščito in reševanje, preprosto v vaših
               gasilskih organizacijah, tisto kar vi dejansko želite, do tega denarja te gasilske
               organizacije ne bodo prišle. Ta denar bo namenjen nekam drugam, v splošno raziskavo,
               v nabavo sredstev na državni ravni, prav gotovo pa ne na tisto, kar vi hočete doseči,
               večjo požarno varnost v lokalnih organizacijah.</p>
            </sp>
            <sp xml:id="SDZ3-Izredna-06-2001-04-20.sp236">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. In sicer
               najprej odločamo o amandmaju k podprogramu usposabljanje in delovanje sistema za
               posredovanje ob izrednih dogodkih, katerega predlagatelj je odbor in se nahaja na
               listni številki 4 pregleda. Glasujemo. Navzočih je 67 poslank in poslancev. Za je
               glasovalo 48, proti 1.</p>
               <p>(Za je glasovalo 48.) (Proti 1.)</p>
               <p>Ugotavljam, da je amandma sprejet.</p>
               <p>In zdaj glasujemo o amandmaju na listni številki 5, katerega predlagatelj je skupina
               poslancev. Glasujemo Navzočih je 67 poslank in poslancev. Za je glasovalo 12, proti
               37.</p>
               <p>(Za je glasovalo 12.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmajih pri proračunskem uporabniku
               ministrstvo za gospodarstvo. Pri tem proračunskem uporabniku so bili vloženi
               amandmaji k šestim podprogramom. In sicer jih imate navedene od listne številke 5 do
               10 pregleda amandmajev. K podprogramu "razvojni regionalni programi, neposredne
               regionalne spodbude" je bil vložen amandma odbora za finance in monetarno politiko,
               ki ga vlada podpira. K podprogramu "spodbujanja rabe obnovljivih virov energije" na
               listni številki 6, sta bila vložena dva amandmaja. In sicer pod 1 amandma skupine
               poslancev s prvo podpisanim dr. Andrejem Bajukom. Vlada amandmaja ne podpira, matično
               delovno telo prav tako ne. In pod 2 amandma skupine poslancev s prvopodpisanim mag.
               Andrejem Vizjakom, ki ga vlada ne podpira, ravno tako ne matično delovno telo. K
               podprogramu "prestrukturiranje podjetij" je bil vložen amandma skupine poslancev s
               prvopodpisanim dr. Andrejem Bajukom, ki ga vlada ne podpira, ravno tako ne matično
               delovno telo. K podprogramu "vzpodbujanje razvoja gospodarstva" sta bila vložena dva
               amandmaja. In sicer pod 1 amandma, katerega predlagatelj je skupina poslancev s
               prvopodpisanim Zmagom Jelinčičem, ki ga vlada ne podpira, ravno tako ne matično
               delovno telo. Pod 2 je amandma, katerega predlagatelj je skupina poslancev s
               prvopodpisanim mag. Andrejem Vizjakom, ki ga vlada ne podpira, ravno tako ne matično
               delovno telo. Podprogram "spodbujanje razvoja turizma in gostinstva", k temu
               podprogramu je bil vložen amandma, katerega predlagatelj je skupina poslancev s
               prvopodpisanim mag. Andrejem Vizjakom, ki ga vlada ne podpira, ravno tako ne matično
               delovno telo. K podprogramu "socialno varstvo in odškodnine zaradi prestrukturiranje
               proizvodnje" sta bila vložena dva amandmaja, in sicer pod 1 je amandma, katerega
               predlagatelj je skupina poslancev s prvopodpisanim mag. Andrejem Vizjakom, ki ga
               vlada ne podpira, ravno tako ne matično delovno telo. In pod 2 amandma skupine
               poslancev s prvopodpisanim dr. Andrejem Bajukom, ki ga vlada ne podpira, ravno tako
               ne matično delovno telo. O amandmajih k tem šestim podprogramom v okviru
               proračunskega uporabnika ministrstvo za gospodarstvo odpiram razpravo. Kdo želi
               razpravljati? Dr. Bernik, izvolite.</p>
            </sp>
            <sp xml:id="SDZ3-Izredna-06-2001-04-20.sp237">

               <speaker>DR. JOŽEF BERNIK:</speaker>

               <p>Gospa predsedujoča, hvala lepa za besedo. Gospodje iz vlade in dame in gospodje
               poslanke in poslanci! Oglašam se na amandma številka 1. In sicer, tukaj gre za
               premestitev sredstev v uporabo pridobivanja in distribucije energetskih surovin.
               Predlagam razporeditev teh sredstev v višini 48 milijonov tolarjev v korist postavke
               "Intervencije obnovljive vire energije. Slovenija je v precejšnji meri odvisna
               energetsko od tujine." Zaloge naših fosilnih goriv se bodo prej ali slej izčrpale,
               zato bomo priča konstantni rasti energentov. V razvitih družbah zelo veliko vlagajo v
               spodbujanje uporabe obnovljivih virov energije. V Sloveniji je glede uporabe
               obnovljivih virov energije ogromno možnosti. Tudi ekološka zavest nam nalaga, da
               skrbimo za znižanje emisij v okolje. Uporaba...</p>
            </sp>
            <sp xml:id="SDZ3-Izredna-06-2001-04-20.sp238">

               <speaker>PODPREDSEDNICA IRMA PAVLINIČ KREBS:</speaker>

               <p>Dr. Bernik dovolite, spoštovane kolegice in kolegi, vljudno prosim, da se malo
               umirite, da lahko dr. Bernik normalno razpravlja. Dr. Bernik, izvolite.</p>
            </sp>
            <sp xml:id="SDZ3-Izredna-06-2001-04-20.sp239">

               <speaker>DR. JOŽEF BERNIK:</speaker>

               <p>... obnovljivih virov energije deluje pozitivno na ravnovesja v ekološkem sistemu,
               zaradi česar je potrebno pospeševati njihovo uporabo. Predlagam, da se ta sredstva
               prerazporedijo iz urada predsednika države, ker ta ima razmeroma majhen pravni
               delotok. Zato morajo biti proračunska sredstva v sorazmerju z nalogami, ki jih
               upravlja ta državni organ.</p>
               <p>Če pa dovolite, gospa predsedujoča, bi rekel tole. Da se mi zdi vse to sprejemanje
               teh amandmajev po tem načinu, to sem že videl v odboru za finance, da je šlo po
               tekočem traku ne, ne, ne. Vse kar smo predložili, zato bi tudi predlagal tukaj
               poslancem, da morda, ko se poslovnik spreminja, se pravi, to, da, če ima vlada večino
               oziroma takšno večino kot jo ima sedaj, da odpravimo vse te formalnosti pa v začetku
               rečemo, vlada tako ničesar ne podpira, pa gremo domov. Hvala.</p>
            </sp>
            <sp xml:id="SDZ3-Izredna-06-2001-04-20.sp240">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sašo Peče, izvolite.</p>
            </sp>
            <sp xml:id="SDZ3-Izredna-06-2001-04-20.sp241">

               <speaker>SAŠO PEČE:</speaker>

               <p>Spoštovani prisotni. Obrazložitev k amandmaju slovenske nacionalne stranke s
               prvopodpisanim Zmagom Jelinčičem, ki se na seznamu pregleda amandmajev nahaja na 8.
               strani. Verjamem, da je kdo izmed vas tu tak, ki le ima pravico se sam odločiti po
               svoji vesti. In ravno iz tega razloga bom naredil obrazložitev, da boste sploh vedeli
               kaj se s tem amandmajem skuša doseči. Enostavno, prepričani smo, da vključevanje v
               evropske integracije nima samo pozitivnih posledic, temveč je v določeni meri za to
               potrebno zaščititi tudi domače gospodarstvo. Pričakovanje tudi vnaprej, hitenja,
               prilagajanje slovenske zakonodaje evropski zakonodaji. Naprej vemo, da bodo storjene
               kar nekatere napake, da bo v marsikaterem področju, na področju gospodarstva v naši
               državi povzročili škodo in vsaj v minimalni zaščiti do tega področja predlagam, da s
               svojim glasom podprete ta amandma in s tem zaščitite domače gospodarstvo. Hvala.</p>
            </sp>
            <sp xml:id="SDZ3-Izredna-06-2001-04-20.sp242">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje, in sicer po
               vrsti.</p>
               <p>Najprej bomo odločali o amandmaju odbora k podprogramu "razvojni regionalni programi,
               neposredne regionalne spodbude". Glasujemo. Navzočih je 66 poslank in poslancev. Za
               je glasovalo 49, proti nihče.</p>
               <p>(Za je glasovalo 49.) (Proti nihče.)</p>
               <p>Ugotavljam, da je amandma sprejet.</p>
               <p>Prehajamo na glasovanje o dveh amandmajih k podprogramu "spodbujanje rabe obnovljivih
               virov energije".</p>
               <p>Najprej bomo odločali o amandmaju pod številko 1, katerega predlagatelj je skupina
               poslancev s prvopodpisanim dr. Andrejem Bajukom. Glasujemo. Navzočih je 66 poslank in
               poslancev. Za je glasovalo 12, proti 33.</p>
               <p>(Za je glasovalo 12.) (Proti 33.)</p>
               <p>Ugotavljam, da amandma pod številko 1 ni bil sprejet.</p>
               <p>Prehajamo še na glasovanje o amandmaju pod številko 2. Glasujemo. Navzočih je 66
               poslank in poslancev. Za je glasovalo 12, proti 33.</p>
               <p>(Za je glasovalo 12.) (Proti 33.)</p>
               <p>Ugotavljam, da amandma pod številko 2 ni bil sprejet.</p>
               <p>Prehajamo na glasovanje o amandmaju k podprogramu "prestrukturiranje podjetij",
               katerega predlagatelj je skupina poslancev s prvopodpisanim dr. Andrejem Bajukom.
               Glasujemo. Navzočih je 66 poslank in poslancev. Za je glasovalo 11, proti 36.</p>
               <p>(Za je glasovalo 11.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o dveh amandmajih k podprogramu "spodbujanje razvoja
               gospodarstva".</p>
               <p>Najprej glasujemo o amandmaju pod številko 1, katerega predlagatelj je skupina
               poslancev s prvopodpisanim Zmagom Jelinčičem. Glasujemo. Navzočih je 66 poslank in
               poslancev. Za je glasovalo 10, proti 41.</p>
               <p>(Za je glasovalo 10.) (Proti 41.)</p>
               <p>Ugotavljam, da amandma pod številko 1 ni bil sprejet.</p>
               <p>Prehajamo na glasovanje o amandmaju pod številko 2, katerega predlagatelj je skupina
               poslancev s prvopodpisanim mag. Andrejem Vizjakom. Glasujemo. Navzočih je 66 poslank
               in poslancev. Za je glasovalo 10, proti 39.</p>
               <p>(Za je glasovalo 10.) (Proti 39.)</p>
               <p>Ugotavljam, da amandma pod številko 2 ni bil sprejet.</p>
               <p>Prehajamo na glasovanje o amandmaju k podprogramu "spodbujanje razvoja turizma in
               gostinstva", katerega predlagatelj je skupina poslancev s prvopodpisanim mag.
               Andrejem Vizjakom. Glasujemo. Navzočih je 66 poslank in poslancev. Za je glasovalo 9,
               proti 40.</p>
               <p>(Za je glasovalo 9.) (Proti 40.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o dveh amandmajih k podprogramu "socialno varstvo in
               odškodnine zaradi prestrukturiranja prizvonje". In sicer najprej glasujemo o
               amandmaju pod 1, katerega predlagatelj je skupina poslancev s prvo podpisanim mag.
               Andrejem Vizjakom. Glasujemo. Navzočih je 66 poslank in poslancev. Za je glasovalo 9,
               proti 40.</p>
               <p>(Za je glasovalo 9.) (Proti 40.)</p>
               <p>Ugotavljam, da amandma pod 1 ni bil sprejet.</p>
               <p>Glasujemo še o amandmaju pod 2, katerega predlagatelj je skupina poslancev s prvo
               podpisanim dr. Andrejem Bajukom. Obrazložitev glasu, dr. Bernik, izvolite.</p>
            </sp>
            <sp xml:id="SDZ3-Izredna-06-2001-04-20.sp243">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. To je amandma, poseže v, tako rekoč v telo našega
               naroda. Gre namreč za tole, da hočemo dati sredstva ljudem, ki so trpeli dolga leta
               zaradi azbesta, tisti, ki so delali in tisti, ki so tam živeli. Mislim, da bi ta
               amandma moral, .../nerazumljivo/ ... priklicati v spomin kaj se je dogajalo v
               preteklih časih. Ker imam srečo, da sem dobil ženo s tistega konca, sem zelo dobro
               seznanjen s to problematiko. In sicer že v davnih letih je tovarna Salonit dobila od
               Mednarodnega denarnega sklada sredstva, da je vložilav filtre. Toda teh filtrov ni
               uporabljala ponoči. Ko je človek vstal, je lahko videl, da je skoraj snežilo tam,
               tako so bila tla, avtomobili in tako naprej pokrita s tem prahom. Lahko si mislite,
               kaj je to naredilo za ljudi, ki so delali tam. Noben od tehzdravnikov, ki so
               prakticirali v tisti okolici, in seveda to so bili vsi državni zdravniki, si niso
               upali povedati ljudem kaj imajo in so jim pač rekli ali imaš prehlad ali imaš
               pljučnico ali kaj podobnega. En zdravnik je celo rekel, kar ste verjetno že slišali,
               ko se je bolnik pritoževal nad tem, da ima pljučnico in tako dalje, pa da kašlja, ga
               je pa peljal do okna, ki je gledalo na pokopališče. Je pa rekel, poglej, koliko bi
               teh ljudi še rado kašljalo, pa ne morejo. Dobro, to je zelo tragična stvar. Ne samo
               to, da ljudje trpijo, ampak celotno okolje je izredno onesnaženo, ljudje so
               preplašeni in si ne morejo pomagati.</p>
               <p>Zato predlagam, da se postavka 77 milijonov prenese na to, da si ti ljudje lahko
               kupijo dodatno zavarovalnino. To je nujno potrebno in vas prosim, da ta amandma
               podprete. Hvala.</p>
            </sp>
            <sp xml:id="SDZ3-Izredna-06-2001-04-20.sp244">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Glasujemo torej o amandmaju k podprogramu "Socialno varstvo in odškodnine
               zaradi prestrukturiranja proizvodnje" pod zaporedno številko 2. Glasujemo. Navzočih
               je 66 poslank in poslancev. Za je glasovalo 13, proti 32.</p>
               <p>(Za je glasovalo 13.) (Proti 32.)</p>
               <p>Ugotavljam, da amandma ni bil sprejet.</p>
               <p>Tako smo opravili glasovanje o vseh amandmajih pri proračunskem uporabniku
               ministrstvo za gospodarstvo.</p>
               <p>Prehajamo na razpravo in odločanje o amandmajih pri proračunskem uporabniku Agencija
               za regionalni razvoj. In sicer je bil pri podprogramu "Vzpostavitev in delovanje
               sistema regionalne strukturne politike" vložen en amandma, katerega predlagatelj je
               skupina poslancev s prvopodpisanim mag. Andrejem Vizjakom. Vlada amandmaja ne
               podpira, ravno tako ne matično delovno telo. Želi kdo razpravljati? Ker ne, prehajamo
               na odločanje. Glasujemo o amandmaju. Navzočih je 66 poslank in poslancev. Za je
               glasovalo 5, proti 36.</p>
               <p>(Za je glasovalo 5.) (Proti 36.)</p>
               <p>Ugotavljam, da amandma ni bil sprejet.</p>
               <p>Pri proračunskem uporabniku ministrstvo za kmetijstvo, gozdarstvo in prehrano, so
               bili amandmirani trije podprogrami. In sicer, podprogram "prestrukturiranje
               kmetijstva in živilstva". K temu podprogramu so bili vloženi trije amandmaji. Pod 1
               je amandma, katerega predlagatelj je skupina poslancev s prvopodpisanim mag. Andrejem
               Vizjakom. Vlada amandmaja ne podpira, ravno tako ne matično delovno telo. Pod 2 je
               amandma istega predlagatelja. Pod 3 pa je amandma skupine poslancev s prvopodpisanim
               Francijem Rokavcem. Vlada amandmaja ravno tako ne podpira, matično delovno telo prav
               tako ne. Potem, k podprogramu "razvoj podeželja" je bil vložen en amandma, katerega
               predlagatelj je skupina poslancev s prvopodpisanim mag. Andrejem Vizjakom. Vlada
               amandmaja ne podpira, ravno tako ne matično delovno telo. K podprogramu "delovanje
               služb in javnih zavodov" sta bila vložena dva amandmaja. Predlagatelj amandmaja pod
               ena je skupina poslancev s prvopodpisanim Sašom Pečetom. Vlada amandmaja ne podpira,
               ravno tako ne matično delovno telo. Pod dva je amandma skupine poslancev s
               prvopodpisanim mag. Andrejem Vizjakom. Vlada amandmaja ne podpira. Matično delovno
               telo ravno tako ne. O prebranih amandmajih k proračunskemu porabniku ministrstvo za
               kmetijstvo, gozdarstvo in prehrano odpiram razpravo. Želi kdo razpravljati. Gospod
               Peče, izvolite.</p>
            </sp>
            <sp xml:id="SDZ3-Izredna-06-2001-04-20.sp245">

               <speaker>SAŠO PEČE:</speaker>

               <p>Obrazložitev amandmaja na 13. strani pregleda. Z amandmajem smo v slovenski
               nacionalni stranki in skupini poslancev skušali v mestnih občinah, torej v tistih 11
               lokalnih samoupravah, lokalnih skupnostih zagotoviti denarna sredstva za delovanje
               azilov za živali. K obstoječi oziroma k predlagani tendenci teži tudi predlog o
               zaščiti živali, ki v svojih določbah jasno določa, da se iz proračuna v Republiki
               Sloveniji financira 5% sredstev za vzpostavitev zavetišč, kakor tudi za delovanje
               zavetišč. Predlagam, da člani državnega zbora amandma podpro. Hvala.</p>
            </sp>
            <sp xml:id="SDZ3-Izredna-06-2001-04-20.sp246">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. Če mi
               spoštovani zbor dovoli glede na to, da preberem vse predlagatelje, bi v nadaljevanju
               predlagateljev ne prebirala, pa bi povedala na kateri strani pregleda se nahajamo.
               Prebrala bom podprogram.</p>
               <p>Prehajamo na odločanje, in sicer o dveh amandmajih k "podprogramu prestrukturiranja
               kmetijstva in živilstva" na listni številki 11 pregleda. Najprej glasujemo o
               amandmaju pod zaporedno številko 1. Glasujemo. Navzočih je 63 poslank in poslancev.
               Za je glasovalo 11, proti 37.</p>
               <p>(Za je glasovalo 11.) (Proti 37.)</p>
               <p>Ugotavljam, da amandma pod ena ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Prekinjam
               glasovanje. Sem spregledala, gospod Rupar izvolite, obrazložitev glasu.</p>
            </sp>
            <sp xml:id="SDZ3-Izredna-06-2001-04-20.sp247">

               <speaker>PAVEL RUPAR:</speaker>

               <p>Hvala lepa. Se opravičujem tudi vam. Glasoval bom za ta amandma. Ker seveda ne
               vidite, zakaj bi bil ta denar namenjen, naj opozorim, da želimo sicer s skromnimi
               sredstvi vendarle spodbuditi pristojne za pričetek izgradnje azila za živali. V
               Sloveniji je en sam azil, če se mu lahko tako sploh reče in to je v Mariboru. Medtem
               ko ga niti Ljubljana niti katerakoli druga mesta nimajo. Obstaja še ena različica v
               Primorju, v Kopru. Vendar pa, recimo temu različica tistega, kar bi azil pravzaprav
               moral biti. Državni zbor je v prejšnjem mandatu sprejel zakon o azilu za živali.
               Vendar pa se tega zakona ne izvaja in bi bilo pošteno do vseh tistih lastnikov
               oziroma v tem primeru že ne več lastnikov, pač pa do živali, da jim vendarle
               zagotovimo primerno bivanje tudi takrat, ko so brez skrbništva. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp248">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>Glasujemo torej o amandmaju pod zaporedno številko 2 pregleda na listni številki 11.
               Glasujemo. Navzočih je 63 poslank in poslancev. Za je glasovalo 10, proti 36.</p>
               <p>(Za je glasovalo 10.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 3 na listni številki 12.
               Glasujemo. Prekinjam glasovanje, ker ima obrazložitev glasu gospod Rokavec.
               Izvolite!</p>
            </sp>
            <sp xml:id="SDZ3-Izredna-06-2001-04-20.sp249">

               <speaker>FRANCI ROKAVEC:</speaker>

               <p>Hvala za besedo. Sam bom podprl ta amandma in predlagam, da ga podprete tudi ostale
               poslanke in poslanci.</p>
               <p>Gre za amandma, ki zagotavlja, da se bo tudi v letošnjem letu zagotovila možnost, da
               bi se sofinanciralo delovanje združenja za medsosedsko pomoč in strojnih krožkov,
               kakor tudi ostale društvene dejavnosti na področju kmetijstva. V tem trenutku moram
               povedati, da je v situaciji, v kateri je kmetijstvo, še kako pomembno, da ohranjamo
               tudi tako imenovano društveno dejavnost, izobraževanje, predvsem pa,da ohranjamo
               možnost izobraževanja na področju varnega dela na področju kmetijstva, na katerem
               svoje delovanje še kako ponazarja društvo za medsosedsko pomoč in strojni krožki.
               Moram povedati, da z letošnjim letom ni neposredne podpore občinam na
               področjukmetijstva, kjer bi lahko na nek način pomagale društvenim dejavnostim tudi
               na področju kmetijstva.</p>
               <p>Zato bom ta amandma podprl, da se na nek način še vedno tudi v približevanju
               Slovenije Evropski uniji zagotavlja vsaj minimum samozavesti in gojenja pripadnosti
               kmetijstvu kot ohranitelju razvoja in poseljenosti slovenskega podeželja. Hvala lepa.
            </p>
            </sp>
            <sp xml:id="SDZ3-Izredna-06-2001-04-20.sp250">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>Odločamo torej o amandmaju pod številko 3 na listni številki 12 pregleda amandmajev.
               Glasujemo. Navzočih je 63 poslank in poslancev. Za je glasovalo 14, proti 33.</p>
               <p>(Za je glasovalo 14.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju k podprogramu "Razvoj podeželja "na listni
               številki 12. Glasujemo. Navzočih je 64 poslank in poslancev. Za je glasovalo 11,
               proti 36.</p>
               <p>(Za je glasovalo 11.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na listno številko 13 pregleda k podprogramu "delovanje služb in javnih
               zavodov". Najprej glasujemo o dveh amandmajih. Najprej o amandmaju pod zaporedno
               številko 1. Glasujemo. Navzočih je 64 poslank in poslancev. Za je glasovalo 13, proti
               33.</p>
               <p>(Za je glasovalo 13.) (Proti 33.)</p>
               <p>Ugotavljam, da amandma pod 1 ni bil sprejet.</p>
               <p>Glasujemo še o amandmaju pod 2. Glasujemo. Navzočih je 64 poslank in poslancev. Za je
               glasovalo 13, proti 33.</p>
               <p>(Za je glasovalo 13.) (Proti 33.)</p>
               <p>Ugotavljam, da amandma ni sprejet.</p>
               <p>Prehajamo na amandmaje k proračunskemu uporabniku ministrstvo za promet in sicer k
               podprogramu "sredstva za izgradnjo avtocest" so bili vloženi trije amandmaji. Amandma
               pod zaporedno številko 1, katerega predlagatelj je skupina poslancev s prvopodpisanim
               Sašom Pečetom. Vlada amandmaja ne podpira, ravno tako ne matično delovno telo. Pod 2
               je amandma istega predlagatelja in pod 3 je amandma, katerega predlagatelj je skupina
               poslancev s prvopodpisanim mag. Andrejem Vizjakom. Vlada in matično delovno telo
               amandmaja ne podpirata. Želi kdo razpravljati? Gospod Peče, izvolite.</p>
            </sp>
            <sp xml:id="SDZ3-Izredna-06-2001-04-20.sp251">

               <speaker>SAŠO PEČE:</speaker>

               <p>Samo za informacijo. Pri obeh amandmajih, pri amandmaju pod zaporedno številko 1 in
               pod zaporedno številko 2 gre za pogodbene obveznosti, v katerih se je vlada Republike
               Slovenije obvezala v preteklosti, pa jih žal ni vključila v letošnji proračun.
               Hvala.</p>
            </sp>
            <sp xml:id="SDZ3-Izredna-06-2001-04-20.sp252">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. Najprej
               glasujemo o amandmaju pod zaporedno številko 1. Glasujemo. Navzočih je 63 poslank in
               poslancev. Za je glasovalo 11, proti 31.</p>
               <p>(Za je glasovalo 11.) (Proti 31.)</p>
               <p>Ugotavljam, da amandma pod zaporedno številko 1 ni bil sprejet.</p>
               <p>Glasujemo o amandmaju pod zaporedno številko 2. Glasujemo. Navzočih je 63 poslank in
               poslancev. Za je glasovalo 14, proti 34.</p>
               <p>(Za je glasovalo 14.) (Proti 34.)</p>
               <p>Ugotavljam, da amandma pod zaporedno številko 2 ni bil sprejet.</p>
               <p>Glasujemo še o amandmaju pod zaporedno številko 3. Glasujemo. Navzočih je 63 poslank
               in poslancev. Za je glasovalo 10, proti 37.</p>
               <p>(Za je glasovalo 10.) (proti 37.)</p>
               <p>Ugotavljam, da amandma pod 3 ni bil sprejet.</p>
               <p>Prehajamo na razpravo in odločanje o amandmajih k proračunskemu uporabniku Direkcija
               Republike Slovenije za ceste. K podprogramu "investicijsko vzdrževanje in gradnja
               državnih cest" je bilo vloženih 9 amandmajev. In sicer amandma pod 1, katerega
               predlagatelj je skupina poslancev s prvo podpisanim dr. Andrej Bajukom, ki ga vlada
               in matično delovno telo ne podpirata. Pod 2 je amandma skupine poslancev s prvo
               podpisanim mag. Andrejem Vizjakom, vlada in matično delovno telo amandmaja ne
               podpirata. Pod 3 je amandma skupine poslancev s prvo podpisanim Zmagom Jelinčičem,
               vlada in matično delovno telo amandmaja ne podpirata. Pod 4 je amandma skupine
               poslancev s prvo podpisanim dr. Andrejem Bajukom, vlada in matično delovno telo
               amandmaja ne podpirata. Pod 5 je amandma skupine poslancev s prvo podpisanim mag.
               Andrejem Vizjakom, vlada in matično delovno telo amandmaja ne podpirata. Pod 6 je
               amandma skupine poslancev s prvo podpisanim Francijem Rokavcem, vlada in matično
               delovno telo amandmaja ne podpirata. Pod 7 je amandma skupine poslancev s prvo
               podpisanim Sašom Pečetom, vlada in matično delovno telo amandmaja ne podpirata. Pod 8
               je amandma skupine poslancev s prvo podpisanim dr. Andrejem Bajukom, vlada in matično
               delovno telo amandmaja ne podpirata. In pod 9 je amandma z istim predlagateljem;
               amandmaja vlada in matično delovno telo ne podpirata. Odpiram razpravo. Želi kdo
               razpravljati? Ker ne, samo trenutek. Najprej gospod Drobnič, potem gospod Anderlič.
               Izvolite. Gospod Drobnič.</p>
            </sp>
            <sp xml:id="SDZ3-Izredna-06-2001-04-20.sp253">

               <speaker>MAG. JANEZ DROBNIČ:</speaker>

               <p>Hvala lepa za besedo. Ta amandma sem vložil zato, da bi preizkusil, koliko smo
               verodostojni v danih besedah. Gre za rekonstrukcijo neke ceste, ki je prišla v
               program vlade oziroma proračuna že leta 1993. Z vsakim proračunom se zagotavlja, da
               bo dograjena in se to ne zgodi. To je bilo tudi vprašanje, ki ga je postavil nekdanji
               poslanec Benjamin Henigman in mu je tudi minister odgovoril takrat, to je bilo leta
               1998, da se bodo dela nadaljevala takoj ko bo to možno.</p>
               <p>Reševanje problema je v teku. Tako nekako tečejo stvari v tej naši državi. In to je
               preizkus za to, koliko smo verodostojni. In ponovno podajam to na naš preizkus. To je
               amandma pod številko 9. Tole si lahko pogledate, resnično v Poročevalcu, ki mi je
               slučajno danes padel, ko sem nekaj pospravljal, iz 23. marca leta 1999 na tej
               osrednji strani. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp254">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-06-2001-04-20.sp255">

               <speaker>ANTON ANDERLIČ:</speaker>

               <p>To poglavje proračuna je eno najbolj razpravljanih in zaželenih pri vseh poslancih v
               vseh mandatih, kar jaz pomnim. Je pa res, da smo se znašli v neki situaciji, ko ni
               mogoče popravljati ničesar, kajti tako, kot podatki kažejo in to, gospod Drobnič tudi
               ve in je na žalost tako, da je bilo v zadnjih treh mesecih preteklega leta s tako
               imenovanimi predobremenitvami narejeno, pripravljeno za realizacijo toliko odsekov,
               da tudi, če bi še približno 16 milijard sredstev dali na lokalne ceste oziroma
               državne ceste, torej v investicijsko vzdrževanje in gradnjo državnih cest, ne bi
               mogli začeti niti enega odseka na novo. Gre za tako imenovane predobremenitve, gre za
               prioritete, ki so bile postavljene. In če kje in jaz se bom sam še kako zavzemal, da
               bomo skupaj z ministrstvom za promet, samim ministrom, ki je to besedo tudi na odboru
               dal, pogledali, kaj je s prioritetami, kaj je s potrebami na določenih področjih in
               končno prišli na izgradnjo in obnovo teh cest, vsaj po treh osnovnih kriterijih, ki
               vedno morajo biti v ospredju. Obremenitev, varnost, gospodarski interesi. Na žalost,
               če pogledate programe, ki so sedaj v teku, ali pa so podpisane pogodbe, jih je
               karnekaj, ki tem kriterijem ne odgovarjajo. Jaz seveda vem, ker sem dobil odgovor, ko
               sem to vprašanje postavil. Ja, če gremo sedaj spreminjati pogodbe, bo pa to stalo 200
               milijonov škode za državni proračun.</p>
               <p>Nisem proti nobeni cesti. Nasprotno, mislim, da je treba in avtoceste hitreje
               graditi, da ne govorim seveda o vseh gospodarskih učinkih, ki jih gradnja avtocest
               prinese, kakor seveda tudi magistralno mrežo, ki je pa v zadnjem obdobju izrazito
               podcenjena.</p>
               <p>In če k temu prištejemo še pomešane prioritete, ali pa favoriziranje nekaterih, ki ne
               morejo biti, tudi, če so v programu na vrsti, in to je tisti del, o katerem bom
               kasneje govoril pri zakonu o izvrševanju proračuna. Vlada, čigava že je, ali naša,
               ali vaša, ali kogarkoli, seveda vse so naše, ne sme imeti, seveda je, da je vlada te
               države, ne sme imeti možnosti, da lahko s praktično 100% prerazporedi postavke, ki
               jih državni zbor na predlog prav te vlade opredeli, potem pa čez leto, ker se nekdo
               spomni ali ni projektov, ali je sam naročil, da se drugi projekti delajo hitreje kot
               tisti, ki so bili v programu in v proračunu in se proti koncu leta ugotovi in se
               reče: ker ni projektov za to smer, tega ne moremo graditi. In seveda to se zgodi
               naslednje leto, in to se zgodi tretje leto in tako naprej. Jaz predpostavljam, se ne
               spomnim te vaše ceste, ampak je nekaj podobnega. Ampak ves ta sklop in tudi že
               podprogram "sredstva za izgradnjo avtocest" in ta imajo podoben status. In jaz sem
               prepričan, da ko bomo sprejemali te triletne programe 2002, 2003, 2004, da bomo
               pretresli vsak odsek, da bomo upoštevali kriterije, ki se jih mora upoštevati, ampak
               lahko verjamete, da bi tudi poslanci LDS-a zelo radi marsikakšen odsek zgradili, kot
               tudi najbrž SLS, kot tudi najbrž združene liste in kot tudi vsi drugi poslanci. Tukaj
               smo tako rekoč na istem vozu in zato seveda bom na žalost moral podpreti samo tisto,
               kar je v osnovnem proračunu. Kajti, vsakršno razporejanje v letošnjem letu bi
               pomenilo polnenje luknje, ki je tako ali tako že prevelika, ker so predobremenitve
               prevelike. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp256">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Avšič in potem .... se opravičujem, gospod Avšič, želite
               razpravljati. Dve repliki, potem ... najprej dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp257">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Z velikim zanimanjem sem poslušal razpravo gospoda
               Anderliča. V veliki meri to le kaže nemoč zakonodajne oblasti pri tem poslu
               sprejemanja proračuna. Naš sistem, dejansko takšen kakršen pač je, je izdelal neko
               karikaturo iz vsega kar bi morala izvršilna oblast spoštovati in zakonodajna oblast
               dejansko delati v našem ustavnem redu. Jaz samo upam, da bomo te ure, ki jih danes
               preživljamo v tem državnem zboru na tej seji se močno spomnili v prihodnjih mesecih,
               ko bomo morali tudi teh stvari se lotiti in najti drugačne sistemske rešitve. Res to
               izgleda kot neka otroška igra, ker tu ne moremo drugače delati, kot izgleda, kot
               dejansko počenjamo. Upam pa, da bo gospod Anderlič in njegova poslanska skupina se
               tudi za to zavzela, ko bomo od naše vlade, naše skupne vlade, zahtevalienkrat za
               vselej jasne predloge, kako se bomo soočili s težavami naših javnih financ. Samo na
               to bi vas rad opozoril. Govorili ste prepričljivo, kako naše magistrale ne
               funkcionirajo, kako se avtoceste gradijo počasi. In vse to je, na čemer še vedno
               isistiramo, na tem napačnem pristopu, in nočemo priznati, da je edini izhod iz tega,
               da enkrat za vselej imamo takšno sistemsko zakonodajo, ki bo omogočala odgovorno
               partnerstvo med zasebno iniciativo in državo na področju infrastrukture. Pričakujem,
               da se bodobesede, ki sem jih danes slišal, tudi uresničile, ko se bomo enkrat za
               vselej tega dela tudi skupaj lotili. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp258">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replicirati želi tudi gospod Drobnič. Izvolite!</p>
            </sp>
            <sp xml:id="SDZ3-Izredna-06-2001-04-20.sp259">

               <speaker>MAG. JANEZ DROBNIČ:</speaker>

               <p>Hvala za besedo. Gospod Anderlič, saj načeloma glede predobremenitev, obremenitev, bi
               se z vami strinjal. Povedal sem vam, da sem dal namenoma ta amandma, da preizkušam
               verodostojnost. To je namen. Imam še druge predloge glede lokalnih cest in tako
               naprej, da bi se priljubil svojim volivcem, ampak jih nisem zaradi tega dal. In če je
               problem v izvršitvi, marsikdaj je ta izvršna oblast - tehnične službe namenoma ne
               delajo na tem, da bi se stvari tudi izpeljale, zato ker preprosto ni denarja. Potem
               je pač izgovor, "tehničneslužbe še niso pripravile". Ampak dajmo potem občanom
               povedati jasno in glasno, kako ta stvar gre!</p>
               <p>Če ta amandma ne bo izglasovan, priporočam ministrom in ostalim poslancem, ki boste
               glasovali proti temu, da se na tej lokaciji, pri teh občanih ne pojavite in ne
               obljubljate ničesar več, ker vas imajo... poln koš! To je to. Gre pa za, kar sem
               predlagal, samo majhno povečanje, 45 milijonov.</p>
            </sp>
            <sp xml:id="SDZ3-Izredna-06-2001-04-20.sp260">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospodu Anderliču želita replicirati tudi gospod Vizjak in gospod Rupar.
               Gospod Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp261">

               <speaker>MAG. ANDREJ VIZJAK:</speaker>

               <p>Hvala lepa. Pravzaprav niti ne želim replicirati, saj bi samo dodal k izvajanju
               gospoda Anderliča, da se s tem popolnoma strinjam in me čudi, da to slišim iz ust
               vodje poslanske skupine liberalne demokracije, saj v bistvu usmerja tok dogodkov. Žal
               je morala opozicija zbrskati in izkopati od vlade vse te predobremenitve in vso to
               jasno priznanje, da je ta program v enem težkem finančnem, bi rekel, kolapsu, da ne
               more in ne ve, kako in kaj naprej. Poudarilbi to, da se tudi iz tega izvajanja sliši,
               bi rekel, ena resna pritožba nad zmanjševanjem pomena državnega zbora pri tako
               pomembnih projektih in pri prevelikih pooblastilih vladi. Vendar bomo imeli za tem
               zakonom zakon o izvrševanju proračuna, ki zopet omogoča in zopet daje še večja
               pooblastila vladi pri tem in več vetra v jadra pri zmanjševanju vloge parlamenta.
               Zato mislim, da je iz te razprave in iz tega konkretnega projekta, to se pravi iz
               projekta avtocest, moč razbrati, da je potrebno vlogo parlamenta bolj resno
               spoštovati in se pri manevrih vlade, ki gredo izven tega, omejiti. Hvala.</p>
            </sp>
            <sp xml:id="SDZ3-Izredna-06-2001-04-20.sp262">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rupar, želite replicirati gospodu Anderliču? Izvolite, ker imamo
               še razpravljavce prijavljene.</p>
            </sp>
            <sp xml:id="SDZ3-Izredna-06-2001-04-20.sp263">

               <speaker>PAVEL RUPAR:</speaker>

               <p>Samo toliko bi rad. Gospod Anderlič, predobremenitve v zadnjih treh mesecih so pri
               izgradnji cestne infrastrukture koristile vam. Torej, ne očitajte, da smo zdaj
               zadolženi na tem segmentu zaradi, ne vem, kakšnih apetitov. Te apetite ste seveda
               ustvarjali in naredili tisti, ki zdaj sestavljate vlado. Torej, so bili namensko
               porabljeni za vašo volilno kampanjo.</p>
               <p>Še naprej bom povedal čisto konkretno. V enem od mest se je gradila cesta, kjer so
               veljaki vaše stranke v predvolilnem času hodili po teh objektih, pa jih je zidala
               občina izključno iz svojega denarja. Volivcem ste strašansko veliko obljubljali, kako
               bo ta obvoznica, jo bom imenoval, prišla v državni program, da naj se le zavzemajo za
               podporo vaši strank. In seveda se je to tudi zgodilo. Škoda in res šeenkrat škoda je,
               da danes ni kakšnega direktnega prenosa, da bi jim povedal, da so predobremenitve že
               pred vašimi sprehodi po teh objektih požrle ves denar za tako infrastrukturo. Zato bi
               bilo od vas več kot pošteno, če to poveste ljudem v obraz in direktno, ne da na
               podlagi teh predobremenitev dobivate glasove. Ko je pa situacija primerna, da se
               izkažete, pa seveda stokate tu pred državnim zborom, da denarja več ni in da je
               seveda treba najprej plačati tisto, kar ste vi z vašimi strankami v vladi, pa
               tudiministri, ki sestavljate to vlado, že pojedli. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp264">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič želi replicirati.</p>
            </sp>
            <sp xml:id="SDZ3-Izredna-06-2001-04-20.sp265">

               <speaker>ANTON ANDERLIČ:</speaker>

               <p>Hvala bogu, da se je gospod Rupar oglasil, ker drugače bi verjel, da se z opozicijo
               strinjamo in da me opozicija podpira. Zdaj pa vidim, , da gospod Rupar, tudi če
               človek govori z njegovim jezikom in v prid tistega, za kar se on zavzema, pravzaprav
               ne pomaga nič, ker misli, da imam nekaj zadaj, ker sem tako ali tako na drugi strani
               in bom že kaj naredil, da ga bom okrog prinesel.</p>
               <p>Ne gre, gospod Rupar, za to. Jaz sem jasno in glasno povedal, podpisane pogodbe
               oktobra, novembra. Pojdite pogledat, lahko dobite vse podatke, ugotovili boste, kdo
               je bil takrat na oblasti. Ni problema. Ni problema, ugotovili boste in boste videli,
               koliko je bilo od teh predobremenitev takrat podpisanih. Vse. Pogodbe so bile takrat
               podpisane, izvajala se bodo letos dela, pa še leta 2002 se bodo izvajala in po tistih
               gradbiščih ni bilo mogoče hoditi, mogoče po kakšnih luknjah, mogoče po kakšnem
               makadamu. Ne vem, vi ste se oglasili, ker ste mislili, da se morate oglasiti.</p>
               <p>Predvsem pa je na nek način tudi gospod Andrej Vizjak zadel bistvo. Torej, vi se
               zavzemate za to, da se te stvari pogledajo, da se razčistijo in da je opozicija
               pomagala razjasniti, kaj se je dogajalo. Ne, ni res. Vi ste nam pomagali razjasniti s
               tem, ko ste te tri mesece bili na oblasti in ko ste to naredili. S tem ste nam
               omogočili, da smo to naredili, ne pa danes. Jaz imam papirje tako debele od 12.
               februarja, pregled vsake pogodbe, vsake postavke, vsake predpostavke - tudi vi na
               odboru za infrastrukturo, če ste član, ste to videli - kjer se vse to vidi. Jaz
               seveda ne želim, da bi danes vse te stvari razčistili in opravili, ker jih ne moremo.
               Obžalujem pa,ker sem se z mnogimi našimi poslanci, ki so prišli na novo, pogovarjal
               in so želeli nekatere stvari urediti že v prvem letu, ko so prišli v parlament. Ko
               smo se soočali s temi stvarmi, smo ugotovili, da se to ne da. Obratno, lahko, seveda,
               da povečamo proračun, da najprej saniramo te predobremenitve in to zapremo in seveda
               še dodatna sredstva zagotovimo. Jaz sem izračunal, da je približno 16 milijard samo
               na lokalni mreži, da jo posaniramo in da gremo naprej v še kakšen nov program. Jaz
               sem prepričan, da bomo šli. In ne želim nikomur nič obljubljati. Obratno. Želim mu
               zagotoviti tisto, kar lahko vsak pričakuje v tej državi kot državljan, da bodo tam,
               kjer so ceste najbolj obremenjene, kjer so najbolj uničene, kjer so najbolj nevarne
               in kjer se tovarne in nevem kaj še vse, ne morejo normalno vključiti v delo. Ciril
               Metod Pungartnik je štiri leta ponavljal v tem državnem zboru, da recimo Dana Mirna,
               pa Trimo Trebnje, kot zelo dobri firmi, imata pred edino cesto, drugače bi morali iti
               50, 60 kilometrov okrog,tablo 5 ton obremenitve. Kateri kamion, ki gre v Trebnje, ima
               5 ton omejitve. Zdaj so seveda ta most sanirali, ampak so na žalost naredili istega
               nazaj, kot je bil, samo rekonstruirali so ga, škoda da ga niso vsaj en meter
               razširili. To so zgodbe, ki bolijo tako nas kot vas kot vse. Zato je na tem področju
               treba marsikaj narediti. In samo za to gre. Jaz na nikogar ne valim, pravim vam,
               zakaj v letošnjem letu ni mogoče povečati teh postavk.</p>
               <p>O tem govorim. Najprej bi rad - govorim predvsem tudi svojim poslancem, mojim
               kolegom, ki smo imeli ogromno diskusij, pa tudi ljudem in tistim, ki poslušajo, če
               kdo posluša - zakaj v letošnjem letu kakšne stvari ne bomo mogli narediti. Ne morem
               pa sprejeti, gospod Bajuk, da 700 milijonov vzamemo državnemu zboru. Tudi tovem, da
               se lepo sliši pred državljani. Če bi njih vprašali, ali državni zbor zapravi preveč,
               da, mi, ki sedimo na toplem - danes je sicer malo prevroče - bi morali prinesti sem
               vsak mesec po kakšnega jurja, da bi si kupili ta sedež. Tak bi bil odgovor, taka je
               približno cena. Tako s te postavke vzeti državnemu zboru, ko pa vsi vemo, da v tej
               najbolje opremljeni dvorani ni priključka za monitor, ne moremo poslovati tako, kot
               se v e-družbi spodobi, ampak so kupi papirjev, in zato moramo na neki postavki tam
               zagotoviti še 250 milijonov. Zato, da bo nekdo lahko prišel na internet, da si bo
               lahko priklical tu v dvorani te stvari. In kako naj vzamemo zdaj pa teh 700 milijonov
               še s teh postavk?</p>
               <p>Ali pa, gospod Drobnič, saj vem, lepo ste rekli, provokacija. Ampak zagotovo, kako
               naj podprem "prejemke in pravice brezposelnih se zmanjša za 45 milijonov"? Kako naj
               to podprem? Mislim, ne morem podpreti. In še česa drugega na tak način tudi ne morem
               podpreti, ker je to v nekem nasprotju s samim sabo. Ob želji, da bi rad, da se ceste
               zares gradijo, da je treba zagotoviti, da zbor normalno funkcionira, da je treba
               brezposelnim zagotoviti nadomestila in tako naprej in tako naprej. In teh 1.100
               milijard izgleda sicer ogromno, na koncu je pa problem milijon, dva, tri, pet, šest.
               Maks Lavrinc se je, recimo, štirinajst dni ukvarjal z milijonom ali dvema, ali pa, ne
               vem, še kdo, kje bi kaj pomagal, pa tudi ni šlo.</p>
               <p>Tako da je zastonj, ker smo na istem bregu. Sam le mislim, da je treba stvari
               razčistiti in postaviti na svoja mesta. Oglasil sem se pa, ne zaradi teh amandmajev,
               da se razumemo, oglasil sem se zaradi vlade, zaradi ministrstva za promet, zaradi
               DRSC-ja,zaradi, mislim, da - kaj je tam? - ja, DRSC je tisto, zaradi teh sem se
               oglasil, ki kreirajo politiko na tem področju. Prepričan sem, da če tam nekdo ne
               reče, ta prioriteta bo ali pa ona, se ne zgodi tako, kot je v proračunu in v
               programih. Za prihodnje leto in za tri leta naprej, upam, da bo tako, da bomo pred
               sprejetjem proračuna ali pa ob sprejetju proračuna imeli investicijski program in da
               boste na začetku, ko se bo to sprejemalo, videli, kako bo drugo leto ali pa naprej.
               Tudi sam si želim to videti. Ampak iz tega ven in tako, kot je bilo v zadnjih letih,
               tega pač nismo mogli slediti.</p>
               <p>Samo zaradi tega sem se javil k diskusiji, ne pa da bi nasprotoval kateremukoli vaših
               amandmajev.</p>
            </sp>
            <sp xml:id="SDZ3-Izredna-06-2001-04-20.sp266">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki gospodu Anderliču, in sicer gospod Rupar in gospod Vizjak.
               Gospod Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp267">

               <speaker>MAG. ANDREJ VIZJAK:</speaker>

               <p>Hvala lepa. Izvajanje gospoda Anderliča sem razumel v tem smislu, češ, da je nam
               očital, da smo mi v tistih štirih, petih mesecih, ko je bila sedanja opozicija na
               vladi, te predobremenitve... Če ni tako mislil, se opravičujem, ker je to zopet ena
               tistih pogretih juh, ki smo jih slišali že neštetokrat, da je sicer zgodba o uspehu
               trajala, pa smo jo nekako pokvarili v teh štirih, petih mesecih.</p>
               <p>Poglejte, ta razprava in verjetno tudi vsi ti amandmaji, ki se tičejo direkcije za
               ceste in tega avtocestnega programa, in tudi sklepi komisije za nadzor nad izvajanjem
               proračuna so šele odprli jasno sliko vseh teh predobremenitev in vsega. To sem
               poudaril in dejstvo je,da se moramo nad tem zamisliti in dejstvo je tudi to, da se s
               temi predobremenitvami ni igrati v bodoče. Ampak to je tema naslednje točke. Poudaril
               bi pa še to, da pride do tega tudi takrat, kadar ima vlada preveč odprte roke pri tem
               odločanju, zato menim, da tako pomembne odločitve ali pa druge službe, ki niso
               povezane z zakonodajo, da so tako pomembni projekti, kot je projekt izgradnje
               avtocest, in tudi drugi nacionalni projekti, ne smejo iti v premali vlogi parlamenta.
               Hvala.</p>
            </sp>
            <sp xml:id="SDZ3-Izredna-06-2001-04-20.sp268">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rupar replika, izvolite.</p>
            </sp>
            <sp xml:id="SDZ3-Izredna-06-2001-04-20.sp269">

               <speaker>PAVEL RUPAR:</speaker>

               <p>Hvala lepa. Res gospod Anderlič, niste me razumeli. Obremenitve, ki so nastale lani
               koncem leta v Bajukovi vladi, niso nič nenavadnega. Če ne verjamete, poglejte
               rezultate vlade pred Bajukovo, pa boste videli, da so vsako leto nastajale
               predobremenitve, sicer ne tako hude, kot je bila lani, ampak seveda povsem normalne.
               In še priporočam nekaj, ne zdaj gledati, komu so bile namenjene podpisane pogodbe.
               Res je, vsak poslanec in vsak, ki je tu po volji ljudstva, si želi tem volivcem tudi
               oddolžiti. To je povsem normalno, kdor tega ne počne, ta ne sodi sem. To sem že
               večkrat povedal. Ampak poglejte si statistiko za pet let nazaj. Ne samo za eno leto.
               Za pet let nazaj, pa boste videli, da tamnekateri poslanci, pa bom zdaj rekel,
               opozicije pred Bajukovo in po Bajukovi vladi, tisti kraji niso in niso mogli priti v
               proračun, pa če smo tukaj stali dobesedno na glavah. Niso mogli. Ampak poglejte si pa
               nekatere občine, pa nekatere okraje, iz katerih izhajajo poslanke in poslanci tedanje
               in pa zdajšnje vlade, pa boste videli, koliko investicijskega denarja je bilo
               vloženega v te okraje. Za voljo česa? Za voljo volilnih kampanij in za voljo dobrih
               rezultatov. Vam je to uspelo, žal je v času Bajukove vlade zmanjkalo časa za to, da
               bi se lahko to realiziralo. No, vsekakor čas ni izgubljen in vsi ti amandmaji s
               postavkami, iz katerih jemljemo denar, so še sprejemljivi in se seveda še vedno da
               uresničiti in pa realizirati tisto, kar je predlagano. Torej gre zgolj za politično
               odločitev, gre za tudi pristop vseh poslancev in ne gre zgolj za neko krizo, ki jo
               hočete predstaviti, kot da jo ima ministrstvo za promet. V to ne verjamem. Apeliram
               na vse, da vendarle razmislijo tudi o teh amandmajih in jih podprejo. Hvala.</p>
            </sp>
            <sp xml:id="SDZ3-Izredna-06-2001-04-20.sp270">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi k podprogramu investicijsko vzdrževanje in gradnje državnih
               cest sta se prijavila še najprej gospod Avšič in potem gospod Rokavec. Gospod Avšič
               izvolite.</p>
            </sp>
            <sp xml:id="SDZ3-Izredna-06-2001-04-20.sp271">

               <speaker>JOŽE AVŠIČ:</speaker>

               <p>Hvala lepa. Sicer sem težko dočakal to, da sem prišel do besede, je pa bila kar dobra
               predhodnica temu, kar sem nameraval razpravljati ob tem poglavju proračuna in
               amandmajih na to poglavje. Nekaj stvari se je že razčistilo. Zakaj nismo v naši
               poslanski skupini pa tudi v ostalih koalicijskih partnericah v glavnem pisali nobenih
               amandmajev? Pa smo zelo trdo pristali na to skupno dogovorjeno načelo in stisnili
               zobe, kajti zavedali smo se, da karkoli bi napisali, bi pomenilo že nadaljnjo
               predobremenitev proračuna, ker ni od kjevzeti. Gospod Rupar lahko govori tako ali
               drugače, te pogodbe so se zgodile oktobra in novembra, tako kot je gospod Anderlič
               rekel. In te se bodo pač izvajale v letošnjem letu in plačane bodo v letošnjem letu.
               Vesel sem in prepričan, da nobena od teh cest ki se bo na temelju teh pogodb zgodila,
               ni neupravičena. Vprašanje pa je, če je res tam locirana, kot bi morala biti. To je
               pa druga zgodba. Vendar se ni samo na področju cest to dogajalo, kajti govori se, da
               se je celo na šolstvu kaka taka stvar zgodila in da so za nekatere šole, ki niso bile
               v nobenem programu, gospod Rupar se morda za katero spomni, bile tudi podpisane
               pogodbe za gradnjo. Ampak to je druga tema.</p>
               <p>Pri amandmajih smo. Gospod Rupar je rekel, da verjetno bi jih kazalo podpreti, ker
               sredstva, kjer se jemljejo oziroma postavke, kjer se jemljejo, so verjetno take
               narave, da to prenesejo. Vsaj tako sem jih razumel. Žal je gospod Vizjak to podpisal.
               Mislim, da res ni vedel, za kaj gre. V teh amandmajih je pokurjenih 650 milijonov iz
               postavke investicij pri servisu skupnih služb vlade, od skupnih približno 2 milijard
               tolarjev, od potrebnih nekaj 10 milijard tolarjev za ureditev schengenske meje, za
               ureditev mejnih prehodov Brezje, Jelšane, Gruškovje in tako dalje. Pri tem problemu,
               prepričan sem,se bomo pri naslednjem proračunu hudo tepli in tolkli. Vzpostavitev
               schengenske meje je ena od prioritet, ki jo je najavil tudi predsednik vlade ob
               predstaviti proračuna za letošnje leto. Skurjeno je samo teh oziroma poskuša se
               skuriti samo v teh amandmajih 650 milijonov, v nekih naslednjih pa še 400 milijonov,
               čez milijardo v teh amandmajih se posega na to postavko. In tako dalje. Ni samo ta
               postavka. Je informatika, o kateri je govoril gospod Anderlič. Je celo
               prestrukturiranje podjetij. Celo to se dogaja, da se enkrat jemlje za
               prestrukturiranje podjetij, drugič se pa daje. Skratka, res zabavno je pogledati te
               amandmaje in filozofijo sestavljanja teh amandmajev. Rad bi še pogledal ta amandma
               gospoda Drobniča pod številko 10, zaradi katerega je rekel, da nas testira, kako bomo
               reagirali. Mislim, da niste pričakovali, da bo podprt, ker verjetno res upate, da ne
               bo zmanjšana postavka - prejemki in pravice brezposelnih. Upam, da ne. Ta postavka
               naj bi se zmanjšala v dobro investicijsko vzdrževanje in gradnje državnih cest za 45
               milijonov 964 tisoč tolarjev. Resnično se mi zdi, da je vsem, ki ste pisali
               amandmaje, bilo primarno to, kaj bi radi naredili. Pravzaprav vas je zelo malo
               zanimalo, kakšna je usoda postavk, ki naj bi se zmanjšale, če se ti amandmaji
               uveljavijo. Zaradi tega seveda ni bilo tudi realno za pričakovati, da bomo lahko
               tiste amandmaje, ki na tak način pomenijo pravzaprav ogrožanje nekaterih nujnih nalog
               države v letošnjem letu, podprli. Podprli bomo samo tisto, kar je bilo dokončno
               usklajeno v okviru odbora za finance. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp272">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvajanju gospoda Avšiča želita replicirati, in sicer najprej gospod
               Drobnič in potem mag. Vizjak. Gospod Drobnič, izvolite.</p>
            </sp>
            <sp xml:id="SDZ3-Izredna-06-2001-04-20.sp273">

               <speaker>MAG. JANEZ DROBNIČ:</speaker>

               <p>Hvala lepa. Kratka replika gospodu Avšiču. Poglejte, gre za 45 milijonov. To je prvo
               dejstvo. Drugo pa je, da gre za pravice brezposelnosti iz naslova denarnih nadomestil
               denarnih pomoči. Brezposelni bodo dobili pravice v skladu z zakonom. Že pri pripravi
               proračuna sem jaz opozoril na to, da so sredstva za te namene predeminzionirana.
               Glede na število brezposelnih, gospod Avšič me ne posluša, gospod Avšič,
               predeminzionirana so. In vam povem, to velja, ker sem tam delal in se pričakuje
               zmanjšanje števila brezposelnih, sredstva se pa bistveno povečujejo. Razen, da ni to
               kakšen trik. Jaz nisem slučajno jemal iz te postavke. To bi vam hotel povedati. Zato
               ni kar tako, sem pa tja, je utemeljeno. Brezposelnim ne bo nič zmanjšano. Po zakonu
               bodo dobili. Ker tega ni mogoče zmanjšati, ker je zakonska obveznost.</p>
            </sp>
            <sp xml:id="SDZ3-Izredna-06-2001-04-20.sp274">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima tudi mag. Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp275">

               <speaker>MAG. ANDREJ VIZJAK:</speaker>

               <p>Hvala lepa. Jaz moram replicirati gospodu Avšiču. Poglejte, socialdemokratska stranka
               in tudi sam osebno sem se zmeraj in se bom zavzemal za vse ukrepe približevanja
               Slovenije Evropski skupnosti in v tem sklopu tudi čimprejšnjemu in čim hitrejši možni
               gradnji teh mejnih kontrolnih točk, še posebej tistih mejnih kontrolnih točk, ki so v
               občini, iz katere oba izhajava. Poanta tega amandmaja je v bistvu ta, podobna kot
               prej, glejte, če ne veste čisto točno prerazporeda celega servisa skupnih služb je
               težko govoriti, ker je pač procedura vlaganja amandmaja takšna, da ne onemogoča
               direktno videne postavke, iz katere se jemlje. V servisu skupnih služb je okoli 7
               milijard tolarjev, to je treba vedeti. Ocenjujemo, da so plače na tem sektorju in
               drugi administrativni stroški previsoki. Tega pa ne potrjuje samo moje oziroma naše
               mnenje, temveč je tudi vlada v popravljenem predlogu proračuna znižala postavko za
               126 milijonov samo na računu plač.</p>
               <p>Tako amandmaji, ki so tangirani v smislu izgradnje ceste in v smislu jemanja tega so
               parcialni in ne zajemajo cele sume tako v enem kosu, ker bi bilo to nemogoče, res pa
               je, da je več amandmajev za različne zadeve. To je pa tudi res, kajti poslancev je
               več in jaz mislim, da imajo suvereno pravico in možnost vlagati te amandmajev.
               Hvala.</p>
            </sp>
            <sp xml:id="SDZ3-Izredna-06-2001-04-20.sp276">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima gospod Avšič. Izvolite.</p>
            </sp>
            <sp xml:id="SDZ3-Izredna-06-2001-04-20.sp277">

               <speaker>JOŽE AVŠIČ:</speaker>

               <p>Torej, čisto na kratko. Postavka: Servis skupnih služb vlade ima res 7 milijard.
               Ampak v tem so seveda vsi najemniki, ki jih država plačuje, vsi stroški
               subvencioniranja državnih programov in podobno in o tem ne bi razpravljali. Postavka,
               ki je v vseh amandmajih načeta, je postavka nabave osnovnih sredstev in gradnje
               objektov ter njihovo vzdrževanje za potrebe državnih organov. Samo ta je. In
               amandmaji so takole: gospod Peče, za 250 milijonov, gospod Levič za 200 milijonov,
               gospod Bajuk za samo 50 milijonov, to je še dobro, in vi, 600 milijonov. Skupno 1
               milijarda 100. To je to.</p>
            </sp>
            <sp xml:id="SDZ3-Izredna-06-2001-04-20.sp278">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rop se je prijavil. Izvolite.</p>
            </sp>
            <sp xml:id="SDZ3-Izredna-06-2001-04-20.sp279">

               <speaker>MAG. ANTON ROP:</speaker>

               <p>Spoštovane poslanke, poslanci! Zdi se mi vseeno pomembno, da podprem razmišljanje
               gospoda Avšiča v tistem delu, kjer se govori o denarnih nadomestilih, ker sva oba
               delala na istem ministrstvu z gospodom Drobničem, bi ga rad spomnil, da se je
               spremenil zakon o pokojninskem in invalidskem zavarovanju in da so se obrutila
               denarna nadomestila. S tega naslova je ta rast, da ne bi slučajno kdo mislil, da je
               kar tako rast. Drugače je pa tukaj tudi minister za delo in lahko to potrdi, ker je
               to izračun ministrstva za delo, ki izhaja iz sistemskih sprememb, in zato je
               povečanje. Tako so bili ti pomisleki vendarle upravičeni.</p>
            </sp>
            <sp xml:id="SDZ3-Izredna-06-2001-04-20.sp280">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima gospod Vizjak. Izvolite.</p>
            </sp>
            <sp xml:id="SDZ3-Izredna-06-2001-04-20.sp281">

               <speaker>MAG. ANDREJ VIZJAK:</speaker>

               <p>Hvala lepa. Ne morem se strinjati, da je samo toliko sredstev, kot je gospod Avšič
               povedal, ker je slabih 5 milijard na tej konkretni podpostavčici, ki je tangirana.
               Ocenili smo, še enkrat poudarjam, da je ob tej široki birokraciji, ki vlada v naši
               državi to za, bi rekel, izvedbo takih projektov preveč, da jih toliko ljudi
               servisira. To je osnovna poanta in namen. Zdaleč pa ni to in to je zloraba in to je
               sprenevedanje in podtikanje, da bi ta projekt bil napaden v investicijskem smislu
               oziroma kot projekt. Hvala.</p>
            </sp>
            <sp xml:id="SDZ3-Izredna-06-2001-04-20.sp282">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite pojasniti te navedbe? Minister Presečnik, izvolite.</p>
            </sp>
            <sp xml:id="SDZ3-Izredna-06-2001-04-20.sp283">

               <speaker>JAKOB PRESEČNIK:</speaker>

               <p>Hvala lepa za besedo. Večkrat se je pojavil termin "Obrežje", pa s tem v zvezi tudi
               pododsek avtoceste Obrežje-Krška vas. Moram reči, da so ti glavni mejni prehodi z
               republiko Hrvaško v prioriteti, tako letošnjega proračuna, kot dela vlade in vladnih
               služb. Prepričan sem, da tudi parlamenta v celoti, zaradi obvez, ki jih imamo pri
               sprejemanju nekaterih zahtev s strani Evropske unije in pa varovanje meje.</p>
               <p>Tako je, kar se tiče Obrežja, vlada v četrtek na seji sprejela uredbo o lokacijskem
               načrtu. Tako so dane vse možnosti za to, da projekt dobi večji zagon. Sredstva so pa
               zagotovljena predvsem na servisu skupnih službe vlade Republike Slovenije za vse
               objekte in za plato in tako dalje. Nekaj sredstev, mislim, da tudi na ostalih
               resorjih in pa na ministrstvu za promet, za del, torej za cesto oziroma za tisto
               širino, ki spada k avtocesti.</p>
               <p>Podobno potekajo velike aktivnosti na drugih pomembnih mejnih prehodih kot ste
               Gruškovlje in pa Jelšane, kjer meddržavne komisije za meje oziroma mejne prehode
               usklajujejo same mejne točke in seveda so tudi ti projekti v prioriteti za naslednje
               obdobje. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp284">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je pred vami javil še gospod Rokavec, izvolite.</p>
            </sp>
            <sp xml:id="SDZ3-Izredna-06-2001-04-20.sp285">

               <speaker>FRANCI ROKAVEC:</speaker>

               <p>Hvala za besedo gospa predsedujoča. Spoštovane poslanke in poslanci. Amandma skupine
               poslancev pod številko 6, ki govori o rekonstrukciji ceste na odseku Ribče- Hotič,
               predstavlja eno od štirih vzporednih državnih cest za območja, ki niso neposredno
               udeležena v avtocestnem programu. Gre za tako imenovano področje povezave med
               Ljubljano, Litijo in potem seveda v nadaljevanju proti Zasavju. Za ta odsek in za to
               investicijo je bila v lanskem letu potrjena v osnovnem predlogu proračuna v višini
               360 milijonov in sprejeta tudi regularno predobremenitev in v mesecu juliju podpisana
               pogodba. Dela so se začela konec meseca avgusta, se pravi, ne sodi v sklop tako
               imenovanih izrednih investicij, ki so naknadno prišle v paket. Problem je pa
               naslednji. Dela v višini 314 milijonov so bila opravljena v lanskem letu, planirana v
               višini proračuna, kot sem omenil 360 milijonov, realizacija je bila nič. Odsek je
               tako težaven, da je dela nemogoče ustaviti. Samo podatek, da je v času izgradnje tega
               cestnega odseka nastalo za okoli 60 milijonov poškodb po lokalnih cestah in obeh
               mostovih zaradi obvoza, da ne govorim o vsakodnevnih neverjetnih kolonah ob konicah v
               jutranjem času med 6. in 8. uro na relaciji proti Ljubljani in v opoldanskem času med
               3., 5. in 6. uro oziroma 15. in 18. uro. Problem je v tem, da letošnji predlog
               proračuna predvsem predstavlja samo poplačilo lanskih opravljenih del in še nekaj
               malo ostalega. Izvajalec del se bo moral zadolžiti, ker bodo morala biti dela
               opravljena. V nasprotnem primeru, kot sem že omenil, se dela neverjetna škoda na
               obvozu lokalnih cest in obeh velikih povezavah prek mostov reke Save.</p>
               <p>Mislim, da v tem primeru delamo škodo tudi za državni proračun. Vemo, da bo obresti
               treba plačati. In s temi sredstvi, 106 milijonov, bi na nek način zagotovili vsaj
               tisto minimalno premostitev, da se lahko investicija normalno tudi z dinamiko
               izgradnje zaključi.</p>
               <p>Po drugi strani pa moram omeniti, ker je bilo namreč danes o tem tudi že nekajkrat
               govora, Litija je območje, v katero lahko pride tako imenovani prikoličar ali pa
               "šlepar", ne neposredno iz Ljubljane, po legalnih poteh, ampak prek Trojan ali prek
               dolenjske avtoceste oziroma prek tako imenovanega gradu Bogenšperk. Vsi prevozniki,
               ki jih dobijo organi reda, se pravi policija, plačujejo kazen. S tem pa trpi
               tudigospodarstvo. Namreč, poudariti moram, da zaradi nerešenega vprašanja cestne
               povezave tudi zanimanja za vlaganja v razvoj gospodarstva na tem območju ni in ni
               zanimivo.</p>
               <p>Zato predlagam, da je to dejansko eden od amandmajev, ki bi ga bilo vredno premisliti
               in za katerega bi bilo smiselno, da bi ga državni zbor potrdil. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp286">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje, in sicer o
               amandmajih na listni številki 15 pregleda k podprogramu "investicijsko vzdrževanje in
               gradnja državnih cest". K temu podprogramu, kot sem prej navajala po posameznih
               predlagateljih, je vloženih devet amandmajev. Glasovali bomo po zaporednih
               številkah.</p>
               <p>Najprej odločamo o amandmaju pod zaporedno številko 1. Glasujemo. Navzočih je 62
               poslank in poslancev. Za je glasovalo 7, proti 38.</p>
               <p>(Za je glasovalo 7.) (Proti 38.)</p>
               <p>Ugotavljam, da amandma pod zaporedno številko 1 ni bil sprejet.</p>
               <p>Prehajamo na odločanje o amandmaju pod zaporedno številko 2. Glasujemo. Navzočih je
               61 poslank in poslancev. Za je glasovalo 7, proti 36.</p>
               <p>(Za je glasovalo 7.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 3. Glasujemo. Navzočih je
               61 poslank in poslancev. Za je glasovalo 5, proti 41.</p>
               <p>(Za je glasovalo 5.) (Proti 41.)</p>
               <p>Ugotavljam, da amandma pod 3 ni bil sprejet.</p>
               <p>Prehajamo na glasovanje o amandmaju pod zaporedno številko 4. Glasujemo. Navzočih je
               61 poslank in poslancev. Za je glasovalo 8, proti 37.</p>
               <p>(Za je glasovalo 8.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 5. Glasujemo. Obrazložitev
               glasu. Prekinjam glasovanje. Gospod Rupar, izvolite.</p>
            </sp>
            <sp xml:id="SDZ3-Izredna-06-2001-04-20.sp287">

               <speaker>PAVEL RUPAR:</speaker>

               <p>Hvala lepa. Glasoval bom za ta amandma. Ta amandma je vložen petič v petih zaporednih
               letih. Žal do danes še ni dobil dovolj podpore. Gre pa za uvrstitev gradnje obvoznice
               v Tržiču v državni proračun. Zato prosim tudi ostale kolegice in kolege, če ga lahko
               podprejo. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp288">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Glasujemo torej o amandmaju pod zaporedno številko 5. Glasujemo. Navzočih
               je 61 poslank in poslancev. Za je glasovalo 10, proti 38.</p>
               <p>(Za je glasovalo 10.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 6. Glasujemo. Navzočih je
               61 poslank in poslancev. Za je glasovalo 20, proti 29.</p>
               <p>(Za je glasovalo 20.) (Proti 29.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 7. Glasujemo. Navzočih je
               61 poslank in poslancev. Za je glasovalo 9, proti 35.</p>
               <p>(Za je glasovalo 9.) (Proti 35.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 8. Glasujemo. Navzočih je
               61 poslank in poslancev. Za je glasovalo 9, proti 39.</p>
               <p>(Za je glasovalo 9.) (Proti 39.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 9. Glasujemo. Navzočih je
               61 poslank in poslancev. Za je glasovalo 11, proti 37.</p>
               <p>(Za je glasovalo 11.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k proračunskemu uporabniku Direkcija
               Republike Slovenije za železnice, in sicer k podprogramu "investicijsko vzdrževanje
               in gradnja javne železniške infrastrukture". Predlagatelj amandmaja je skupina
               poslancev, s prvopodpisanim mag. Andrejem Vizjakom; vlada in matično delovno telo
               amandmaja ne podpirata. Želi kdo razpravljati? Gospod Petan, izvolite.</p>
            </sp>
            <sp xml:id="SDZ3-Izredna-06-2001-04-20.sp289">

               <speaker>RUDOLF PETAN:</speaker>

               <p>Hvala za besedo. Dovolite, da vam obrazložim, kaj želimo s tem edinim
               "železničarskim" amandmajem.</p>
               <p>Torej, gre za železniško postajališče Zbelovo na relaciji Celje-Maribor, med
               postajama Poljčane in Dolga gora. Tu ne gre za železniško postajo, ampak
               postajališče, to je pokrit peron z razsvetljavo in s tisto najnujnejšo varnostno
               infrastrukturo. Postajališče bi zadovoljevalo vse kriterije Slovenskih železnic,
               kajti predstavniki železnice so si ogledali to lokacijo, in zadovoljuje tako
               varnostnim kot lokacijskim kriterijem, se pravi, da je dovolj oddaljeno od obeh
               sosednjih postaj. Gre pa za izdelavo projektne dokumentacije, zato je tudi teža,
               mislim, finančna teža samo 5 milijonov. To je verjetno amandma, ki ima najnižjo ceno,
               o katerem danes odločamo. Tu je nekdaj že bila postaja, kajti tu je potekala tudi
               železniška proga Poljčane-Slovenske Konjice-Zreče, ki vemo, da je bila v 60. letih
               ukinjena. Seveda, najbolj zanimivo je, kdo bo uporabljal to progo. Nanjo gravitirajo
               vsi tisti, ki predstavljajo dnevno fluktuacijo, se pravi delovna sila, se pravi
               delavci, učenci in dijaki, proti Celju in Mariboru. Kar pa je najbolj pomembno, v
               bližini te lokacije, nekaj sto metrov, je bila odkrita termalna voda in tu že raste
               gospodarski objekt z bazeni in z ustrezno gostinsko infrastrukturo. Na to
               postajališče bi gravitirali predvsem prebivalci Dravinjske doline, Loč, Slovenskih
               Konjic in deloma Zreč. Še posebej pa se nam zdi pomembno, ker je tu zadaj tudi
               gospodarski interes in turistični interes. Kot sem dejal, tu raste gospodarska,
               turistična infrastruktura, ker je odkrita termalna voda. Zato se nam izgradnja zdi
               umestna in bi bilo treba s tem čim prej začeti.</p>
               <p>Zato vas prosim, da podprete ta amandma, ki je eden "najlažjih" po finančnem obsegu.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp290">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Ker ne želi nihče več razpravljati, prehajamo na odločanje.</p>
               <p> Odločamo o tem amandmaju. Glasujemo. Navzočih je 60 poslank in poslancev. Za je
               glasovalo 11, proti 32.</p>
               <p>(Za je glasovalo 11.) (Proti 32.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o dveh amandmajih k podprogramu "izboljšanje
               stanja okolja" v okviru proračunskega uporabnika ministrstvo za okolje in
               prostor.</p>
               <p>Predlagatelj prvega amandmaja je skupina poslancev, s prvopodpisanim mag. Andrejem
               Vizjakom, vlada in matično delovno telo amandmaja ne podpirata. Predlagatelj
               amandmaja pod 2 je skupina poslancev s prvo podpisanim dr. Andrejem Bajukom, vlada in
               matično delovno telo amandmaja ne podpirata. Želi kdo razpravljati? (Ne.) Prehajamo
               na odločanje. Najprej glasujemo o amandmaju pod 1. Glasujemo. Navzočih je 60 poslank
               in poslancev. Za je glasovalo 7, proti 38.</p>
               <p>(Za je glasovalo 7.) (Proti 38.)</p>
               <p>Ugotavljam, da amandma pod 1 ni bil sprejet.</p>
               <p>Glasujemo še o amandmaju pod 2. Glasujemo. Prekinjam glasovanje, se opravičujem, dr.
               Bajuk želi obrazložiti svoj glas. Izvolite.</p>
            </sp>
            <sp xml:id="SDZ3-Izredna-06-2001-04-20.sp291">

               <speaker>DR. ANDREJ BAJUK:</speaker>

               <p>Hvala lepa. Jaz bom glasoval za ta amandma, pričakujem, da tudi ta ne bo sprejet, a
               vendar bi pa le ponudil eno drugačno možnost kolegom in kolegicam. Kaj pa če bi samo
               glasovali, da znižamo regulatorni okvir splošne administracije in oblikovanje
               politike, ker itak to ministrstvo je eden največjih virov, ki povzroča in ustvarja
               regulativni okvire, več, kot jih pa slovenske državljanke in državljeni sploh
               utegnejo razumeti Če že niste za to, da povečamo varovanje okolja, morda bomo pa le
               pomagali varovanju okolja s tem, da znižamo možnosti oblikovanje novih politik in
               regulatorni okvir. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp292">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Glasujemo torej o amandmaju pod 2. Glasujemo. Navzočih je 61 poslank in
               poslancev. Za je glasovalo 12, proti 37.</p>
               <p>(Za je glasovalo 12.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmajih k podprogramom proračunskega
               uporabnika: Uprava Republike Slovenije za varstvo narave. Vloženi so bili amandmaji k
               dvema podprogramoma. Na listni številki 21 vašega pregleda je en amandma k
               podprogramu: izboljšanje stanja okolja. Na listni številki 22 in 23 pa se nahajajo
               štirje amandmaji k podprogramu: načrtovanje, varstvo in urejanje voda. Predlagatelj
               edinega amandmaja k podprogramu izboljšanje stanja okolja je skupina poslancev s
               prvopodpisanim mag. Andrejem Vizjakom. Predlagatelj prvega amandmaja k podprogramu
               načrtovanje, varstvo in urejanje voda je skupina poslancev s prvopodpisanim dr.
               Andrejem Bajukom, vlada in matično delovno telo amandmaja ne podpirata. Predlagatelj
               amandmaja pod 2 je skupina poslancev s prvopodpisanim mag. Andrejem Vizjakom, vlada
               in matično delovno telo amandmaja ne podpirata. Ravno tako je predlagatelj amandmaja
               pod 3 skupina poslancev s prvo podpisanim mag. Andrejem Vizjakom, vlada in matično
               delovno telo amandmaja</p>
               <p>Pod štiri je amandma, katerega predlagatelj je skupina poslancev, s prvopodpisano
               Sonjo Areh Lavrič. Navedene amandmaje in oba podprograma pri proračunskem uporabniku
               porabniku Uprava Republike Slovenije za varstvo narave dajem v razpravo. Želi kdo
               razpravljati? Gospa Sonja Areh Lavrič, izvolite.</p>
            </sp>
            <sp xml:id="SDZ3-Izredna-06-2001-04-20.sp293">

               <speaker>SONJA AREH LAVRIČ:</speaker>

               <p>Hvala gospa predsedujoča. Pozdravljam vse prisotne. Obrazložila bi ta amandma. Tu gre
               za investicijo gradnje vodovoda Zgornja Vižinga, občina Radlje ob Dravi. Glede na
               zmožnost občinskega proračuna občine Radlje ob Dravi le-ta ni sposobna izvesti
               projekta s tako visokim deležem lastne udeležbe. Projekt je pomemben, kar zagotavlja
               normalno oskrbo s pitno vodo občanom na področju, kjer se projekt izvaja, kar je
               izkazala tudi nujnost investicije, ki jo je ministrstvo za okolje in prostor uvrstilo
               kot prioriteto, a ni zagotovilo zadostnih sredstev. Tu gre za eno razliko v
               sredstvih, to je okoli 3.018 tolarjev. Dodala bi še to. To je tudi občina, ki je na
               samem vrhuncu brezposelnosti, vsak drugi je praktično brezposeln in je tudi zelo
               revna občina. Pravim, če jim ne moremo dati dela, jim dajmo vsaj vodo. In prosim,
               spoštovane, če ta amandma podprejo. Hvala.</p>
            </sp>
            <sp xml:id="SDZ3-Izredna-06-2001-04-20.sp294">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. Najprej bomo
               glasovali o amandmaju na listni številki 21 našega pregleda v podprogramu izboljšanje
               stanja okolja. To je edini amandma k tem podprogramu. Glasujemo. Navzočih je 61
               poslank in poslancev. Za je glasovalo 12, proti 33.</p>
               <p>(Za je glasovalo 12.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o štirih amandmajev k podprogramu načrtovanje, varstvo in
               urejanje voda. Najprej glasujemo o amandmaju pod zaporedno številko 1. Glasujemo.
               Navzočih je 60 poslank in poslancev. Za je glasovalo 7, proti 39.</p>
               <p>(Za je glasovalo 7.) (Proti 39.)</p>
               <p>Ugotavljam, da amandma pod 1 ni bil sprejet.</p>
               <p>Prehajamo na glasovanje o amandmaju po zaporedno številko 2. Glasujemo. Navzočih je
               60 poslank in poslancev. Za je glasovalo 6, proti 40.</p>
               <p>(Za je glasovalo 6.) (Proti 40.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 3. Glasujemo. Navzočih je
               60 poslank in poslancev. Za je glasovalo 6, proti 37.</p>
               <p>(Za je glasovalo 6.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo še na glasovanje o zadnjem amandmaju pod zaporedno številko 4. Glasujemo.
               Se opravičujem, prekinjam glasovanje. Svoj glas želi obrazložiti gospod Sašo Peče,
               izvolite.</p>
            </sp>
            <sp xml:id="SDZ3-Izredna-06-2001-04-20.sp295">

               <speaker>SAŠO PEČE:</speaker>

               <p>Res je, da gredo predlagani amandmaji s strani opozicijskih političnih strank po
               tekočem redu v propad. Razlogov za to je lahko več, ampak pri tem amandmaju bi
               resnično bilo smiselno razmisliti, preden pritisnite tipko za ali proti. Kot je
               povedala moja strankarska kolegica, gre za zagotavljanje osnovnih pogojev za
               življenje. Gre v bistvu za vodo. Mislim, da je zelo lepo povedala, bojim se, da je
               naletela na gluha ušesa, ko je poudarila, da če jim že ne moremo zagotoviti dela, da
               če že ne moremo zagotoviti ali pa nočemo razvoja tega kraja, jim ponudimo vsaj osnovo
               za mini, minimalno življenje. Hvala.</p>
            </sp>
            <sp xml:id="SDZ3-Izredna-06-2001-04-20.sp296">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Glasujemo torej o amandmaju pod zaporedno številko 4. Glasujemo. Navzočih
               je 58 poslank in poslancev. Za je glasovalo 22, proti 23.</p>
               <p>(Za je glasovalo 22.) (Proti 23.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmajih, vloženih k proračunskemu uporabniku
               ministrstvo za delo, družino in socialne zadeve. V okviru proračunskega uporabnika so
               bili amandmirani trije podprogrami. In sicer, podprogram urejanje in nadzor sistema
               zaposlovanja in brezposelnosti, h kateremu je bil vložen amandma skupine poslancev s
               prvopodpisanim Sašom Pečetom. Vlada in matično delovno telo amandmaja ne podpirata.
               Podprogram spodbude za ohranjanje in odpiranje delovnih mest, k temu podprogramu sta
               bila vložena dva amandmaja, in sicerpod 1 amandma, katerega predlagatelj je skupina
               poslancev s prvopodpisanim mag. Andrejem Vizjakom, in pod 2 amandma skupine poslancev
               s prvo podpisanim dr. Andrejem Bajukom. Obeh amandmajev vlada in matično delovno telo
               ne podpirata. Podprogram socialno varstvo invalidov, z enim amandmajem, katerega
               predlagatelj je ravno tako skupina poslancev s prvopodpisanim dr. Andrejem Bajukom.
               Še en podprogram je. K njemu sta vložena dva amandmaja, in sicer pod 1 je amandma,
               katerega predlagatelj je skupin poslancev, s prvopodpisanim dr. Andrejem Bajukom, pod
               dva je amandma skupine poslancev s prvopodpisanim mag. Andrejem Vizjakom. Obeh
               amandmajev vlada niti matično delovno telo ne podpirata. Želi kdo razpravljati?
               Gospod Peče, izvolite.</p>
            </sp>
            <sp xml:id="SDZ3-Izredna-06-2001-04-20.sp297">

               <speaker>SAŠO PEČE:</speaker>

               <p>Obrazložitev k amandmaju pod zaporedno številko 1, na strani 24, katerega
               predlagatelj je Slovenska nacionalna stranka. Rad bi samo podal obrazložitev, ki je
               nimate v sklopu materiala, ki smo ga pridobili za hitrejše preletavanje. Denarna
               sredstva, ki jih omenjam v amandmaju, so izključno namenjena za sofinanciranje
               društev za pomoč osebam s psihofizičnimi motnjami. Hvala.</p>
            </sp>
            <sp xml:id="SDZ3-Izredna-06-2001-04-20.sp298">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp xml:id="SDZ3-Izredna-06-2001-04-20.sp299">

               <speaker>MAG. JANEZ DROBNIČ:</speaker>

               <p>Hvala za besedo. Rad bi obrazložil svoj amandma. Gre seveda za spodbujanje,
               ohranjanje in odpiranje delovnih mest, predvsem za invalide. Če bomo uresničevali
               program tisti, ki ste ga vlada in tudi parlament sprejela, potem bi morali tudi
               toliko sredstev zagotoviti. V vsakem primeru jih bo v takšni višini dodatno potrebno
               tudi zagotoviti. Verjetno bo to morala opraviti vlada s prerazporeditvami, če seveda
               mi ne bomo podprli tega amandmaja. Glede na to, kakšno bodo principi usklajevanja med
               letom, verjetno vlada ne bo imela nobenih težav, kajti premeščala bo denarje iz ene
               postavke na drugo. Da bi bili pa verodostojni, bi bilo pa v redu, da bi že vnaprej to
               potrdili. Ne gre za širjenje pravic, ampak gre za zagotovitev sredstev v takšnem
               obsegu, kot jih dejansko zakon nalaga. To so preprosto boljši izračuni, natančnejši.
            </p>
            </sp>
            <sp xml:id="SDZ3-Izredna-06-2001-04-20.sp300">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. Najprej o
               enem amandmaju k podprogramu urejanje in nadzor sistema zaposlovanja in
               brezposelnosti. Glasujemo. Navzočih je 59 poslank in poslancev. Za je glasovalo 11,
               proti 38.</p>
               <p>(Za je glasovalo 11.) (Proti 38.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o dveh amandmajih k podprogramu spodbude za ohranjanje in
               odpiranje delovnih mest. Najprej glasujemo o amandmaju pod zaporedno številko 1.
               Glasujemo. Navzočih je 59 poslank in poslancev. Za je glasovalo 9, proti 40.</p>
               <p>(Za je glasovalo 9.) (Proti 40.)</p>
               <p>Ugotavljam, da amandma pod ena ni bil sprejet.</p>
               <p>Glasujemo o amandmaju pod dva. Glasujemo. Navzočih je 60 poslank in poslancev. Za je
               glasovalo 6, proti 42.</p>
               <p>(Za je glasovalo 6.) (Proti 42.)</p>
               <p>Ugotavljam, da amandma pod dva ni bil sprejet.</p>
               <p>Prehajamo na glasovanje o amandmaju k podprogramu socialno varstvo invalidov.
               Glasujemo. Navzočih je 59 poslank in poslancev. Za je glasovalo 7, proti 42.</p>
               <p>(Za je glasovalo 7.) (Proti 42.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o dveh amandmajih k podprogramu socialno varstvo starih.
               Najprej glasujemo o amandmaju pod zaporedno številko 1. Glasujemo. Navzočih je 59
               poslank in poslancev. Za je glasovalo 8, proti 37.</p>
               <p>(Za je glasovalo 8.) (Proti 37.)</p>
               <p>Ugotavljam, da amandma pod 1 ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Navzočih je
               59 poslank in poslancev. Za je glasovalo 9, proti 40.</p>
               <p>(Za je glasovalo 9.) (Proti 40.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmajih k proračunskemu uporabniku
               ministrstvo za zdravstvo, in sicer so bili štirje amandmaji vloženi k podprogramu
               investicijska vlaganja v bolnišnice. Pod 1 je amandma, katerega predlagatelj je
               skupina poslancev s prvopodpisanim mag. Andrejem Vizjakom. Vlada in matično delovno
               telo amandmaja ne podpirata. Pod 2 je amandma, katerega predlagatelj je skupina
               poslancev s prvopodpisanim Petrom Levičem. Vlada in matično delovno telo amandmaja ne
               podpirata, s tem, da je k amandmaju pod 2 bil vložen popravek amandmaja, ki ga je
               podpisala skupina poslancev s prvopodpisano Danico Simšič, z željo, da se amandma pod
               2 spremeni. Žal ta popravek amandmaja pod 2 ni bil vložen v skladu s Poslovnikom, ker
               niso podpisniki amandmaja identični s podpisniki amandmaja, ki se nahaja v pregledu
               amandmajev pod zaporedno številko 2. Zato o popravljenem amandmaju državni zbor ne
               more odločati in se bo moral opredeliti o amandmaju pod zaporedno številko 2,
               katerega predlagatelj je skupina poslancev s prvopodpisanim Petrom Levičem. Pod
               številko 3 se nahaja amandma, katerega predlagatelj je skupina poslancev s
               prvopodpisanim dr. Andrejem Bajukom; vlada in matično delovno telo amandmaja ne
               podpirata. Pod številko 4 se nahaja amandma skupine poslancev s prvopodpisanim
               Bogdanom Barovičem; vlada in matično delovno telo amandmaja ne podpirata.</p>
               <p>O amandmajih k podprogramu "investicijska vlaganja v bolnišnice" odpiram razpravo.
               Želi kdo razpravljati? Gospod Rop, izvolite.</p>
            </sp>
            <sp xml:id="SDZ3-Izredna-06-2001-04-20.sp301">

               <speaker>MAG. ANTON ROP:</speaker>

               <p>Spoštovane poslanke in spoštovani poslanci! Glede na tisto, kar sem uvodoma povedal,
               je verjetno zelo smiselno, da sedaj pojasnim, kako pravzaprav vlada gleda v tem
               primeru na spremenjene okoliščine, ki so v tem, da je bil amandma vložen tako, kot je
               bil, zaradi različnih okoliščin in da zaradi tega ne velja oziroma ga ni možno
               sprejemati.</p>
               <p>Kot sem povedal, sva z ministrom za zdravstvo še v vmesnem času, tudi zaradi
               številnih amandmajev, ki so bili vloženi, pa tudi široke diskusije v javnosti,
               poskušala zagotoviti določen obseg dodatnih sredstev. Minister za zdravstvo je
               znotraj obstoječega proračuna ocenil, da bi bilo možno približno 100 milijonov
               tolarjev v tem trenutku prerazporediti z druge postavke, ki jo ima. Tega sedaj seveda
               ni možno narediti z amandmajem, in zaradi tega ne moremo tega podpreti.</p>
               <p>Sam lahko v tem trenutku zagotovim predvsem to, da bomo to prerazporeditev znotraj
               pravil, ki jih bo določil zakon o izvrševanju proračuna, tudi naredili in za to se
               tudi zavezujemo, tako ministrstvo za finance, in mislim, da se bo tudi predstavnik
               ministrstva za zdravstvo zavezal, in bomo to nemudoma storili.</p>
               <p>Nedvomno pa obstajajo nekatere diskusije o tem, da je možno, da bo obseg sredstev, ki
               bo potreben za pediatrično kliniko, v tem letu nekaj večji od tistega, kot je bil
               prvotno ocenjen. Že na matičnem odboru sem se zavezal, glede na to, da tudi sam
               izjemno podpiram to investicijo, vendar s tistimi sredstvi, ki so potrebna takrat, ko
               so ta res potrebna, zato sem tudi zagotovil vso podporo temu, da, če bi se ugotovilo
               med letom, da so potrebna še dodatna sredstva, da ta dodatna sredstva znotraj
               proračuna tudi zagotovimo. Nedvomno je to takšna prioriteta, da bomo to storili, in
               sem zato tudi javno povedal, da se zavezujem, da bom ta sredstva zagotovil med letom.
               To je tudi izziv vsem tistim, ki izvajajo ta projekt, da v primeru, da bo prišlo do
               večje porabe, bomo to tudi zagotovili.</p>
               <p>Predlagam, da v tem trenutku ne podpiramo teh vloženih amandmajev in da, v kolikor je
               to možno, poskušamo - če boste vi, seveda, podprli takšen pogled - skušamo ta
               eventualna dodatna sredstva, še več kot teh dodatnih 100 milijonov, zagotoviti med
               letom iz drugih prerazporeditev. Sam prevzemam vso odgovornost za to, da bomo to tudi
               storili, če bo to potrebno. Hvala.</p>
            </sp>
            <sp xml:id="SDZ3-Izredna-06-2001-04-20.sp302">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni sekretar mag. Simon Vrhunc, izvolite.</p>
            </sp>
            <sp xml:id="SDZ3-Izredna-06-2001-04-20.sp303">

               <speaker>MAG. SIMON VRHUNEC:</speaker>

               <p>Hvala, gospa podpredsednica za besedo. Tudi jaz bi se želel oglasiti z namenom
               predvsem, da potrdim izvajanje finančnega ministra. Mi smo dejansko naredili nekaj
               naporov in smo ugotovili, da lahko zagotovimo dodatna sredstva znotraj naših postavk.
               In računamo tudi na te postavke, o katerih je govoril finančni minister. Res je,da v
               pripravi tega proračuna je vse kazalo, da zaradi določenih omejitev ne bo možno
               začeti z gradnjo v letošnjem letu. Predvsem je šlo za razna soglasja. Zdaj smo v tej
               fazi dogovorov z zainteresiranimi partnerji, če lahko temu tako rečem, smo dosegali
               dogovore, da teh ovir, ki so kazale, ni več. Zato se očitno kaže, da bo letos možno
               začeti z gradnjo in še enkrat potrjujem namene ministrstva za zdravje, da letos
               začnemo z gradnjo pediatrične klinike in da bomo zagotovili znotraj tudi našega
               proračuna določena dodatna sredstva na obstoječo postavko. Hvala.</p>
            </sp>
            <sp xml:id="SDZ3-Izredna-06-2001-04-20.sp304">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sašo Peče, izvolite.</p>
            </sp>
            <sp xml:id="SDZ3-Izredna-06-2001-04-20.sp305">

               <speaker>SAŠO PEČE:</speaker>

               <p>V imenu slovenske nacionalne stranke napovedujemo podporo amandmaju gospoda Petra
               Leviča. In zdelo bi se nam smiselno, da ko govorniki v svojih govorih govorijo, da se
               strinjajo z vsebino, z materijo amandmaja, to tudi kažejo na ta način, da ga
               podprejo. Popolnoma nesmiselno in zelo politično, preveč političen je govor na način,
               da se strinjamo, ampak zaradi tega in tega tega ne bomo storili. Pa apeliram na vse
               tiste, ki jim dejansko je do vsebine predlaganega amandmaja, da tega dejansko tudi
               potrdijo, torej svoje mnenje s pritiskom na tipko za.</p>
            </sp>
            <sp xml:id="SDZ3-Izredna-06-2001-04-20.sp306">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej dr. Andrej Bajuk, potem gospod Levič.</p>
            </sp>
            <sp xml:id="SDZ3-Izredna-06-2001-04-20.sp307">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Rad bi vprašal gospoda ministra za finance, če nam
               lahko pove, koliko sredstev dejansko bo vlada posvetila temu projektu. In če morda
               predlaga kakšno spremembo v tem amandmaju, da ga lahko danes sprejmemo in tukaj v
               državnem zboru enkrat, vsaj enkrat sprejmemo odločitev, ne pa, da poslušamo lepe
               govore o tistih ljudeh, ki bi morali že prej to zagotoviti, če se resnično s tem
               strinjajo. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp308">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Minister Rop, potem gospod Levič.</p>
            </sp>
            <sp xml:id="SDZ3-Izredna-06-2001-04-20.sp309">

               <speaker>MAG. ANTON ROP:</speaker>

               <p>Gospod dr. Bajuk, državni sekretar je že povedal, da je ministrstvo za zdravstvo ob
               pripravi proračuna planiralo to vsoto, kot jo je planiralo. In mi smo seveda to vsoto
               tudi vključili v predlog proračuna. Očitno se je sedaj pokazalo, v tem vmesnem času
               pa obstajajo možnosti večjih izdatkov in večjega obsega investicij v pediatrično
               kliniko. Glede na to, da smo se tega zavedali in smo na vsak način poskušali najti
               prerazporeditev in zato smo tudi danes poskušali zagotoviti teh dodatnih 100
               milijonov. Kolikšna je ta celotna vsota, bi morali seveda vprašati ministra za
               zdravstvo oziroma predstavnika ministrstva za zdravstvo. Kot vem, vendar me bo on
               potrdil, je v igri, če lahko temu tako rečem najprej ta osnovna investicija, začetek
               gradnje, tako imenovana gradbena luknja, ki bi jo bilo potrebno narediti in odkup
               Zavoda za zdravstveno varstvo. In obe stvari morata steči, na eni strani začetek, se
               pravi gradbena jama in seveda tudi pogajanja v zvezi z odkupom tega zavoda. Kako
               daleč bodo ta poganja in kdaj bodo ta pogajanja in kakšna bo končna cena, pa seveda
               težko povem, ker jaz se ne pogajam in zato ne morem govoriti o končni številki.
               Vendar pomeni teh 220 plus 100 milijonov je to 320 milijonov pa zagotovilih
               nekaterih, če bi izvedli delni odkup, pa pomeni, da bi prvih 200 milijonov vložil
               plus gradbena jama bi to bilo okrog 500 milijonov. Vendar so to zelo grobe ocene in
               prehitro bi bilo reči, da so to dokončne ocene, ker je potrebno videti, kako daleč
               bodo pogajanja prišla in kakšna bo končna spogajana cena. Drugače pa mislim, da naj
               še predstavnik ministrstva za zdravstvo pove, kako daleč so ta pogajanja.</p>
            </sp>
            <sp xml:id="SDZ3-Izredna-06-2001-04-20.sp310">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vrhunc. Lahko še državni sekretar pojasni, potem pa Levič.</p>
            </sp>
            <sp xml:id="SDZ3-Izredna-06-2001-04-20.sp311">

               <speaker>MAG. SIMON VRHUNEC:</speaker>

               <p>Hvala. No, saj gre samo za nadaljevanje tega odgovora. Tako kot je minister Rop
               ocenil, gre za približno vrednost med 500 in lahko rečem 800, 900 milijoni ta
               trenutek. Pravo vrednost bodo pa pokazala sama pogajanja oziroma sam potek dogodkov,
               odvisno je seveda od časovne dinamike in od tega kako se bojo dogovorili z našimi
               partnerji v pogajanjih. Hvala.</p>
            </sp>
            <sp xml:id="SDZ3-Izredna-06-2001-04-20.sp312">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Levič, izvolite.</p>
            </sp>
            <sp xml:id="SDZ3-Izredna-06-2001-04-20.sp313">

               <speaker>PETER LEVIČ:</speaker>

               <p>Najlepša hvala, gospa podpredsednica. V državnem zboru so se začele pojavljati
               različne informacije o tem, kaj bi letos lahko naredili in koliko denarja naj bi
               resnično potrebovali za nadaljevanje izgradnje pediatrične klinike. V letošnjem letu
               so se po zaslugi ministrstva za zdravstvo, ministra gospoda Kebra razrešili vsi
               problemi, ki so do sedaj ovirali začetek gradnje pediatrične klinike. Vseh 220
               milijonov, ki je namenjenih za izgradnjo pediatrične klinike v letošnjem letu, bo
               torej porabljenih za odkup stavb in pripravo zemljišča. Po besedah gospodične Marolt
               Meden je pri koncu tudi zbiranje soglasij za pridobivanje gradbenega dovoljenja.
               Manjkajo še tri dovoljenja. Energetika, VOK-a in Elektro. Ta so v zaključni fazi
               usklajevanja in bodo pridobljena v roku enega meseca. Torej se realno možno, da
               najkasneje v juniju ministrstvo za zdravstvo objavi javni razpis za izvajalca
               gradnje. Razpis pa bo možen le, če bodo v proračunu zato namenjena sredstva za
               izgradnjo nove pediatrične klinike v Ljubljani. Vemo torej, da bodo vsa sredstva, ki
               so za pediatrično kliniko namenjena v proračunu za leto 2001, porabljena za dokončni
               odkup zemljišča. In razpisa za izvajalca del ne bo mogoče objaviti, ker v proračunski
               postavki ne bo predvidenih sredstev.</p>
               <p>Na odboru in tudi v svojem odgovoru o predstavitvi proračuna smo lahko slišali
               ministra Ropa, ki se osebno zavzema, se je zavezal, da bo denar razporejen za gradnjo
               pediatrične klinike, če bo dejansko prišlo do začetka gradnje pediatrične klinike. V
               stranki mladih verjamemo ministru, da bo to dejansko naredil, a kot sem že rekel
               razpisa ne bo možno objaviti, če v postavki za proračun ne bo predvidenih sredstev.
               Sicer cenimo te obljube gospoda Ropa in gospoda sekretarja, vendar rad bi opozoril na
               sprejem proračuna lansko leto 20.1.2000,kjer je dr. Janez Zajec, sekretar ministrstva
               za zdravstvo obljubil, ciriram: "Investicijski program je sprejet na ministrstvu za
               zdravstvo tako kot je predlagan. Zahvaljujem se vam za podporo v splošnem delu
               proračuna, ko ste podprli 400 milijonov več zaizgradnjo pediatrične klinike. S tem
               denarjem bomo mi letos kupili kompleten kompleks, kjer bo pediatrična klinika stala,
               naredili kompletne načrte in tudi celoten investicijski ciklus zaprli s tem denarjem,
               ki ste ga letos odobrili. Prihodnje leto pa začne potem prava gradnja z buldožerjem
               in zidanjem." Teh buldožerjev še ni trenutno tam, tudi zidanje se še ni začelo. Tukaj
               imam neko finančno konstrukcijo, ki so jo pripravili v skladu za izgradnjo
               pediatrične klinike. Na kratko bi rad samo povedal. Uskladitev projektne
               dokumentacije zaradi večkrat .../Nerazumljivo./ ... na osnovi zahtev ministrstva za
               zdravstvo oziroma priprava, cene bom samo okvirno govoril, 194 milijonov, odkupi
               zemljišča oziroma nepremičnin 250 milijonov, se pravi v sedajšnji postavki proračuna
               z 230 milijoni še zemljišča ne moremo odkupiti, energetski prispevek 300 milijonov,
               stroški izdaje soglasja in pravni postopki minimalno, prestavitev komunalnih vodov
               170 milijonov, rušitev objekta in izkop gradbene jame 140 milijonov. Se pravi 230
               plus 100 dobimo 330. Po tej matematiki je denarja premalo za odkup zemljišča in
               začetek gradnje jame, lahko jamo na pol skopljemo in čakamo. Sedaj, ne vem. Jaz se
               opravičujem, mogoče sem malo tečen, vendar apeliram na vse poslance. Bili so vloženi
               trijeamandmaji, bil je poskus vlaganja četrtega s strani gospe Simšičeve, veliko nas
               je, ki si želimo, da bi se v pediatrična klinika zgradila. če vse te podpise zberemo,
               jaz mislim, da jih lahko zberemo dovolj, da amandma podpremo. Hvala.</p>
            </sp>
            <sp xml:id="SDZ3-Izredna-06-2001-04-20.sp314">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Vrhunec, izvolite.</p>
            </sp>
            <sp xml:id="SDZ3-Izredna-06-2001-04-20.sp315">

               <speaker>MAG. SIMON VRHUNEC:</speaker>

               <p>Gospod Levič, spoštovani ostali, tudi poslanke in poslanci! Zagotavljam vam, da ko
               bodo odstranjene vse administrativne ovire za začetek gradnje in predpostavljamo, da
               bodo v relativno kratkem času, takrat bomo objavili razpis. Za potrebe tega razpisa
               bomo zagotovili tudi sredstva v proračunu. To vam danes zagotavljava z ministrom za
               finance.</p>
            </sp>
            <sp xml:id="SDZ3-Izredna-06-2001-04-20.sp316">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vizjak, izvolite.</p>
            </sp>
            <sp xml:id="SDZ3-Izredna-06-2001-04-20.sp317">

               <speaker>MAG. ANDREJ VIZJAK:</speaker>

               <p>Hvala lepa. Tudi skupina poslancev z mano kot prvopodpisanim je vložila amandma.
               Minister Rop je bil na odboru za finance prepričljiv, saj je govoril, da ni formalnih
               pogojev za pričetek oziroma do tistega trenutka. Očitno se je od tistega trenutka do
               danes stvar nekoliko spremenila.</p>
               <p>Vsi smo verjetno, vsaj jaz sem, dobil dopis sklada za izgradnjo nove pediatrične
               klinike in moj predhodnik je tudi marsikaj iz tega prebral in na koncu je razvidno,
               da je možno v letošnjem letu porabiti oziroma iti s tako dinamiko izgradnje, da bi
               bila poraba skoraj 1 milijardo tolarjev. Poglejte, ravno ta izjava državnega
               sekretarja me je spodbudila k temu. Kajti, vidimo da karkoli mi tukaj sprejmemo kot
               državni zbor in to je izničevanje vloge državnega zbora. Ni važno, vlada lahko
               zagotavlja več in več. In to ni noben problem. To pomeni, da tudi če mi damo 200
               milijonov, 220 milijonov, bo lahko poraba, kot je sam povedal, tudi do 800 milijonov.
               Jaz se sicer za ta projekt s tem popolnoma strinjam. Vendar pravim, z amandmaji in z
               odločitvijo s konsenzom državnega zbora. Ne pa na podlagi prerazporeditve in vseh
               pravic, ki jih sicer ima potem vlada na podlagi zakona o izvrševanju proračuna.
               Mislim, da mora imeti to investiranje podlago v proračunu in da je zato podpreti
               amandmaje, ki temu sledijo. Hvala.</p>
            </sp>
            <sp xml:id="SDZ3-Izredna-06-2001-04-20.sp318">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, prehajamo na odločanje. In sicer bomo
               najprej glasovali o prvem amandmaju v podprogramu "Investicijska vlaganja v
               bolnišnice". Glasujemo. Navzočih je 60 poslank in poslancev. Za je glasovalo 16,
               proti 39.</p>
               <p>(Za je glasovalo 16.) (Proti 39.)</p>
               <p>Ugotavljam, da amandma pod 1 ni bil sprejet.</p>
               <p>Prehajamo na glasovanje o amandmaju pod 2. Glasujemo. Navzočih je 59 poslank in
               poslancev. Za je glasovalo 23, proti 29.</p>
               <p>(Za je glasovalo 23.) (Proti 29.)</p>
               <p>Ugotavljam, da amandma pod 2 ni bil sprejet.</p>
               <p>Prehajamo na glasovanje o amandmaju pod zaporedno številko 3. Glasujemo. Navzočih je
               59 poslank in poslancev. Za je glasovalo 16, proti 41.</p>
               <p>(Za je glasovalo 16.) (Proti 41.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 4. Gospod Bogdan Barovič
               želi obrazložiti svoj glas. Izvolite.</p>
            </sp>
            <sp xml:id="SDZ3-Izredna-06-2001-04-20.sp319">

               <speaker>BOGDAN BAROVIČ:</speaker>

               <p>Hvala predsedujoča. Saj je moj amandma. Logično, da bom glasoval zanj. Temu bi lahko
               rekli, tako kot knjigi ali pa filmu v angleškem naslovu neverending story, tako kot
               so tudi druge nedokončane zgodbe, ki se je začela leta 1992, nadaljevala v
               nacionalnem programu Republike Slovenije za zdravstvo, nadaljuje se v izpolnjevanju
               pogojev za verifikacijo splošnih bolnic v Republiki Slovenije.</p>
               <p>Splošna bolnišnica Trbovlje je s svojimi zbranimi sredstvi na različne načine
               najnujnejše stvari financirala, kolikor je pač mogla. Zasavčani, prek 50.000, so s
               prispevki, kar je dokazljivo, v zadnjih letih nabrali kar nekaj milijonov, ki so jih
               ponovno sami vlagali v splošno bolnišnico Trbovlje. Poškodovane, tiste z zlomljenimi
               nogami, zvitimi nogami, mogoče poškodovane še huje, pa na žalost v kirurški ambulanti
               trboveljske bolnišnice tudi že devet let nosijo na hrbtih po stopnicah v rentgen, če
               pa je potrebno v kirurško sobo, pa na hrbtu po stopnicah, ki jih je dvakrat več, v
               kirurško sobo. Kaj naj še rečem? Da nikomur med vami ne želim, če boste v tistem
               koncu, ki pokrivapribližno med 50, nekaj več kot 50.000 ljudi, da bi se vam kaj
               zgodilo, pa da ne bi imeli nikogar, ki bi vas nosil po stopnicah gor in dol, pa
               recite temu demagogija ali pa ne. Samo upam, da ne bo nihče rekel, da je to politična
               demagogija, ker politična demagogija bo takrat, ko bo res kakšen politik moral na
               hrbtu, pa ne vem čigavem. To ni pobožna niti novoletna želja, niti božična želja niti
               želja direktorja, ki bi bil na reelekciji, da bi bil ponovno direktor.</p>
               <p>Vsi tu zbrani, v tem valjarju, ki ga zdaj trpimo že cel dan, mogoče imate še kanček
               sebe, svoje vesti, pa se vprašajte, "kako bi pa jaz glasoval". Ne razmišljajte samo o
               tem, kako so vam naročili in ukazali, kako glasujte; ali pač naredite tako, kot vam
               je bilo ukazano. Hvala.</p>
            </sp>
            <sp xml:id="SDZ3-Izredna-06-2001-04-20.sp320">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
               <p>Odločamo torej o amandmaju pod zaporedno številko 4. Glasujemo. Navzočih je 60
               poslank in poslancev. Za je glasovalo 23, proti 30.</p>
               <p>(Za je glasovalo 23.) (Proti 30.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmajih, vloženih k proračunskemu uporabniku
               ministrstvo za šolstvo, znanost in šport. V okviru tega proračunskega uporabnika je
               bilo amandmiranih sedem podprogramov, in sicer:</p>
               <p>Podprogram "visokošolsko izobraževanje", vložen je en amandma, in sicer amandma
               skupine poslancev s prvopodpisano Silvo Črnugelj; vlada in matično delovno telo
               amandmaja ne podpirata.</p>
               <p>K podprogramu "programi športa" sta vložena dva amandmaja, in sicer je predlagatelj
               obeh skupina poslancev s prvopodpisanim mag. Andrejem Vizjakom; vlada in matično
               delovno telo amandmajev ne podpirata. K podprogramu "osnovno šolstvo" so bili vloženi
               trije amandmaji, predlagatelj vseh treh amandmajev je skupina poslancev s
               prvopodpisanim mag. Andrejem Vizjakom. Vlada in matično delovno telo amandmajev ne
               podpirata. K podprogramu "splošno srednje in poklicno šolstvo" sta bila vložena dva
               amandmaja. In sicer pod 1 je amandma, katerega predlagatelj je skupina poslancev s
               prvopodpisanim Rudolfom Mogetom, vlada amandmaja ne podpira Matično delovno telo se
               ni opredelilo, ker je ta amandma v celoti povzet v amandmaju odbora, ki je naveden
               pod zaporedno številko 2 in ga vlada podpira. In potem podprogram "izobraževanje
               odraslih". Vložen je en amandma, katerega predlagatelj je skupina poslancev s
               prvopodpisanim dr. Andrejem Bajukom. Vlada in matično delovno telo amandmaja ne
               podpirata. In podprogram "pomoči v osnovnem šolstvu", h kateremu je vložen en
               amandma, katerega predlagatelj je skupina poslancev s prvopodpisanim dr. Andrejem
               Bajukom. Vlada in matično delovno telo amandmaja ne podpirata. In še podprogram
               "pomoči v srednjem šolstvu", h kateremu je vložen en amandma istega predlagatelja. O
               amandmajih k sedmim podprogramom proračunskega uporabnika ministrstva za šolstvo,
               znanost in šport odpiram razpravo. Želi kdo razpravljati? Gospa Silva Črnugelj,
               izvolite.</p>
            </sp>
            <sp xml:id="SDZ3-Izredna-06-2001-04-20.sp321">

               <speaker>SILVA ČRNUGELJ:</speaker>

               <p>Hvala lepa. Sicer ne bi veliko razpravljala, samo malo bi povedala svoj vidik.
               Narodna univerzitetna knjižnica, ta ki je zdaj, stoji v vsem znano monumentalno
               arhitektonsko. Postavljena je bila, začetek zasnove te knjižnice je bil že v letu
               1927. Gradnja se je začela leta 1936. Dokončana je bila leta 1941. To se pravi, na
               projektni dokumentaciji so toliko delali. In če zdaj povlečem analogijo z Narodno in
               univerzitetno knjižnico in Univerzitetno knjižnico Ljubljana. Zasnova in prvo
               snovanje in pričetek razpisa za določitev lokacije je bil pričet leta 1986, 1988 so
               na razpisu določili lokacijo in izbrali tudi projekt. Leta 1994 je državni zbor tudi
               sprejel zakon o gradnji in izgradnji Univerzitetne knjižnice Ljubljana. Za to
               knjižnico je do sedaj iz državnega proračuna bilo dano 3 milijarde 200 tisoč
               tolarjev. Iz pogodbe, ki jo je Mestna občina Ljubljana podpisala z Vlado Republike
               Slovenije je MEstna občina LJubljana pač pripravila del dokumentacije zemljišča. To
               se pravi, Mestna občina Ljubljana je svoje pogodbene obveznosti skoraj v celoti
               izpolnila, pa tudi del zakonskih obveznosti, ker slovanska knjižnica, ki je v sklopu
               tega zakona, je tudi že narejena, sami veste, v Bežigradu, skupaj z bežigrajsko
               knjižnico. Na vas je pač, da presodite, ali boste amandma podprli ali ne, jaz sem ga
               kot prvopodpisana poslanka predložila državnemu zboru. Vlada ima svoje mnenje,
               vsekakor bodo verjetno našli določena sredstva za nujne obveznosti, ki so. Vam pa
               seveda predlagam, da ta amandma podprete. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp322">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Gospod Rudolf Moge, izvolite.</p>
            </sp>
            <sp xml:id="SDZ3-Izredna-06-2001-04-20.sp323">

               <speaker>RUDOLF MOGE:</speaker>

               <p>Hvala lepa za besedo. Govoril bom o podprogramu splošno, srednje in poklicno
               izobraževanje. Govorim pa zaradi tega, ker se bojim, da zaradi procedure, ki je mati
               pravičnosti, šolstvo tega denarja ne bi izgubilo. Odbor za finance je bil toliko
               plemenit in v redu, da je amandma skupine poslancev povzel ne enako, ampak celo
               identično. Torej imamo pri tem problem, da bomo najprej odločali o amandmaju za
               povečanje sredstev za dokončanje Gimnazije Ptuj, Srednje lesarske šole Maribor,
               Srednje poklicne in tehnične kmetijsko-živilske šole v Novi Gorici, za Gimnazijo Ptuj
               pa da se bo začela graditi srednja ekonomska šola v Kranju, srednja mlekarska in
               kmetijska šola Kranj, srednja zdravstvena šola Celje, srednja ekonomska šola Murska
               Sobota, srednja šola Slovenska Bistrica in srednja ekonomska šola Maribor ter
               gimnazija Moste v Ljubljani.</p>
               <p>Predsedujoča, vi, ki tolmačite poslovnik, ali imam prav? Ker sta ta dva amandmaja
               enaka. Ne enaka, celo identična sta, da, če prvega amandmaja ne sprejmemo, je potem
               drugi amandma brezpredmeten. In če prvi amandma sprejmemo, je tudi drugi amandma
               brezpredmeten. In povprašal bi še tukaj ministrstvo, kako to, da je podprlo amandma,
               ki ga je vložil odbor za finance, identičen amandma skupine 25 poslancev državnega
               zbora pa ne podpira. Mislim, da je tukaj šlo za napako. In gre v bistvu tukaj za
               prestiž. Bojim se, da jazteh sredstev, torej da ne bi izgubili v državnem zboru. Jaz
               sem poskušal prvi amandma, ki je identičen drugemu umakniti in sem klical naše
               kolege, vse, ki so podpisali ta amandma, vendar jih na žalost vseh nisem dobil. Zato
               torej ta prvi amandma ostaja. In jaz bi vas lepo prosil, da bi prvi amandma
               izglasovali. Kajti, če tega ne izglasujemo in izglasujemo potem drugi amandma z enako
               vsebino, kar pa je samo avtor drug, se mi zdi, da bi kršili poslovnik.</p>
            </sp>
            <sp xml:id="SDZ3-Izredna-06-2001-04-20.sp324">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-06-2001-04-20.sp325">

               <speaker>ANTON ANDERLIČ:</speaker>

               <p>Sicer mislim, da je potrebno enega od teh dveh amandmajev podpreti. Ne verjamem, da
               imamo kakšno razlago do zdaj. Ker pa razumem, da vlada podpira enega od amandmajev in
               ne dveh, in ker bi lahko izgledalo, da vlada podpira odborov amandma in skupine
               poslancev, potem bi bilo to dvakrat. Zato Rudi to najbrž razume. Sam sicer predlagam,
               da glasujemo najprej o drugem amandmaju, pa bomo potem zadevo razrešili; če pa ne, pa
               pač po vrsti. Vendar mislim, da gre nesporno za to, da ne glede na to, ali bo prvi
               izglasovan ali ne, lahko glasujemo tudi o drugem.</p>
            </sp>
            <sp xml:id="SDZ3-Izredna-06-2001-04-20.sp326">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spremenjeni del poslovnika določa, da se najprej glasuje o amandmajih, ki
               so jih vložile skupine poslancev, potem pa o amandmajih odbora. Tako da moramo
               glasovati tako, kot je poslovnik določil.</p>
               <p>Najprej bomo glasovali, kar se tiče tega podprograma, "splošno, srednje in poklicno
               šolstvo", v skladu s poslovnikom o amandmaju skupine poslancev s prvopodpisanim
               gospodom Rudolfom Mogetom. Gospod Školč, izvolite.</p>
            </sp>
            <sp xml:id="SDZ3-Izredna-06-2001-04-20.sp327">

               <speaker>JOŽEF ŠKOLČ:</speaker>

               <p>Hvala lepa. Rad bi se vrnil k amandmaju, o katerem je govorila naša kolegica, gospa
               Črnugljeva.</p>
               <p>Moja razprava in upam, da tudi še kakšna, ki bo sledila, bi bila temu zboru
               prihranjena, če bi nam ministrstvo in ministrica odgovorila na tista vprašanja, na
               katera je obljubila, da bo odgovorila, na odboru za kulturo, znanost, šolstvo in
               šport.</p>
               <p>Sam plediram na zbor, da ne glede na to, kar imamo zapisano zdaj kot stališče vlade,
               ta amandma kljub vsemu podpre in s tem pravzaprav ne omogočimo kakšnega posebnega
               nadaljevanja gradnje, ampak omogočimo to, da gradnja ne bi zastala - govorim seveda o
               NUK-u - in da se ne bi delala škoda na tem objektu. Škoda se pa v tem trenutku že
               dela.</p>
               <p>Rad bi vas opozoril, tiste, ki pač niste sodelovali na tem odboru, da je bilo rečeno,
               da bo ob predložitvi dopolnjenega predloga državnega proračuna pojasnjeno, kako se bo
               gradnja univerzitetne knjižnice v Ljubljani financirala v letu 2001. To ni bilo
               storjeno.</p>
               <p>Hkrati je bilo rečeno, naj ministrstvo pojasni, ali je v okviru proračunskih postavk
               zagotovljenih dovolj sredstev, da se projekt izgradnje UKL v letu 2001 ne zaustavi
               ali upočasni, ter poda podatke o financiranju njene izgradnje v preteklosti. In vlada
               naj tudi pojasni, če načrtuje sprejeti posebne ukrepe za zagotovitev nadaljnje
               izgradnje UKL oziroma kaj predlaga za razrešitev problema.</p>
               <p>Če boste film zavrteli za slabih 20 minut nazaj, potem boste videli tisto, kar moram
               reči, da tudi mene bega, da tam kjer je volja, je tudi pot. Tam sta prej družno
               minister za finance in sekretar na zdravstvu zagotavljala, da ni nobenega problema.
               Izkazuje se, da, če gremo nazaj, da je v tistem primeru seveda problem, da ni
               pripravljene dokumentacije in da je problem, da ministrstvo za zdravstvo, po moji
               presoji, ne upa določiti prioritet in s tem seveda razbremeniti državni zbor in vso
               zainteresirano javnost o tem, da se enkrat prerekamo o pediatrični kliniki, drugič se
               pač prerekamo o sredstvih za onkološki inštitut in tako naprej. Ko govorimo o
               izgradnji univerzitetne knjižnice v Ljubljani, teh problemov sam ne vidim. Kar je
               paradoksalno v tej zadevi je, da tako zdajšnja ekipa, ki pravzaprav nič nima z, na
               nek način ali pa vsaj jaz sem mislil za to predzgodovino kot prejšnje ekipe z izjemo
               ekipe, ki jo je vodil minister Bohinc, ne glede na to, da ji je zakon nalagal, da to
               izpelje in da je državni zbor izkazoval vsako leto pripravljenost s sredstvi, da se
               meni kaže, da pravzaprav ministrstvo, tudi zdajšnje, blokira zakonske obveznosti.
               Ponavljam, tu ne gre za to, da ne bi bilo možno teh stvari narediti, ampak tu gre za
               zavestno blokiranje zakonskih obveznosti. Ko boste to zavestno blokiranje soočili s
               tistim, da če se zmenimo in kar bo med letom ostalo, bomo prerazporedili, potem boste
               videli,da ne velja ista mera. Moja predstava seveda tega, kako smo tako poslanci kot
               državni uradniki in seveda tudi vlada je, da je zakon močnejši od tega kar bi kdo rad
               naredil. Če tega ni, potem je vsa zgodba pač končana. Če teh stvari ni v državnem
               proračunu potem, dragi moji prijatelji, tudi ni mogoče voditi diskusije o smotrni
               rabi sredstev.</p>
               <p>Zato obžalujem, da smo v bistvu podpisali amandma, da se črpa iz nekih postavk, za
               katere se je kasneje izkazalo, da je, da zna biti nerodno, čeravno naj bi te podatke
               pravzaprav dobili s samega ministrstva, pristojnega ministrstva pač skrajšam. V tem
               smislu seveda je napaka nastala drugje.</p>
               <p>Tisto, kar bi jaz rad izposloval je, da vse te obljube, ki jih pač slišimo, naj bodo
               zapisane v proračunu. Enostavno naj bodo zapisane v proračunu. Nisem, bom rekel, ne
               kot bivši minister resorno zainteresiran in nikakor drugače, ampak to, bom rekel,
               zgodbo z investicijo v NUK spremljam od samega začetka. Če boste pogledali
               magnetograme v samem začetku, boste videli, da sem imel več pomislekov, kot bi v
               dnevu današnjem zgledalo, ampak od takrat naprej, ko je bil zakon sprejet, bi ga
               morala vlada spoštovati. 588 milijonov, če velja verjeti tistim, ki situacijo poznajo
               natančno, pomeni samo zagotovilo tistih sredstev, ki pomenijo plačilo tekočih
               obveznosti, ki nastajajo z izgradnjo. Ministrstvo oziroma pač ti proračunski
               dokumenti za naslednja leta pokažejo, da v naslednjih letih mislim, da v prihodnjem
               in še prihodnjem ministrstvo planira po milijarde in milijarde.</p>
               <p>Ministrica nam je govorila na odboru, da pravzaprav še ne ve ali bo ta izgradnja šla.
               Dokumenti, ki so bili spremljevalni dokumenti in ki naj bi nakazovali kako bo razvoj
               tekel v naslednjih letih kažejo, da je že v naslednjih dveh letih približno, tu se
               vnaprej opravičujem, če sem se zmotil, predvidenih 7 milijard sredstev. Letos ni niti
               sredstev za to, da bi plačali tekoče obveznosti iz te gradbene pisarne in odkrite
               jame. To je, spoštovani, po moje ne resno. Zato vas enostavno pozivam, da s sprejemom
               tega amandmaja vlado prisilimo, da to gradnjo nadaljuje. Če tega ne namerava, naj
               pride s spremembo zakona o izgradnji. To je edina možnost v tem trenutku. Noben
               dogovor zainteresiranih ministrstev in mesta naj pride s spremembo zakona, da se to
               črta kot neka prioriteta v slovenski kulturi in znanosti, če hočete in zraven lahko
               dodamo še umetnosti. Naj pač pride z jasnim stališčem. Jaz ga bom bolj cenil kot to,
               kar se v tem trenutku dogaja.</p>
               <p>Če je vse to, kar smo prej slišali možno, seveda ne bo znotraj ministrstva za
               šolstvo, kulturo, šport in znanost nobena težava prerazporediti teh 180 milijonov na
               druge postavke ob eksplicitni volji državnega zbora, da se to financira. Prej smo
               ugotovili, da 500 do 700 milijonov znotraj ministrstva, ki ima bistveno manjše
               manevre, da to je "šala mala". Jaz se temu čudim. Nekaj malega sem bil prisiljen se v
               življenju ukvarjati tudi s planiranjem teh proračunskih izdatkov. Če je to "šala
               mala", potem 188 milijonov je tako rekoč nekaj, kar ministru za finance pade iz žepa
               ko gre mimo WC-ja, pa še opazi ne. Tudi ministrici za šolstvo, glede na njen
               proračun.</p>
               <p>Seveda se opravičujem, ker vam jemljem ves ta čas, in obljubljam, da ga bom še jemal,
               zato ker se enostavno ne morem sprijazniti s tem, da zakon ne velja za določenega
               ministra. Enostavno se s tem ne morem sprijazniti. Tu je čas in prostor, da se te
               stvari uredijo. In prosim, da me v tem prizadevanju podprete; zaradi tega se ne bo
               podrl ne proračun ne vlada ne koalicija, celo nobene razpoke ne pričakujem v stranki,
               upam, da niti najmanjše osebne zamere, ker osebno s tem res nič nimam. Me pa jezi, da
               deset let poslušam isto zgodbo o neki osrednji nacionalni kulturni in, če hočete,
               tudi univerzitetni instituciji, ob tem, da je mogoče v vsaki vasi narediti
               telovadnico, pa nimam nič proti, ob tem, da je mogoče narediti še pa še srednjih šol,
               kar je tudi prav, da je teh prizidkov k šolam toliko, da nihče ne more več plačevati
               niti ogrevanja, nismo pa v stanju tega narediti. Ministrstvo, ki ni v stanju znotraj
               vseh teh kvadratnih skoraj kilometrovgradenj, ki jih ima, odobriti nadaljevanja
               gradnje za srce, bom rekel, knjižničnega sistema v Sloveniji, ima nekaj narobe s
               prioritetami. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp328">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospa Silva Črnugelj.</p>
            </sp>
            <sp xml:id="SDZ3-Izredna-06-2001-04-20.sp329">

               <speaker>SILVA ČRNUGELJ:</speaker>

               <p>Hvala lepa. Gospod Školč je dobro povedal, da je investicija takrat, ko je bil zakon
               sprejet, veljala približno 7 milijard, nekaj malega manj. Ampak dovolj jasno sem
               povedala, da marsikatera izmed obveznosti, ki je bila takrat predvidena, je že
               narejena, da gre zdaj za manjša sredstva, ki so predvidena. In gre za nekatere
               obveznosti, ki so že ustvarjene v letu 2000 in se bodo prenesle v leto 2001, in tako
               naprej. Genezo poznam, vendar vas ne bi rada v tej pozni uri preveč morila.</p>
               <p>Bistvo pa je, ker vemo, da je zakon dejansko predvidel, da bo investicija dokončana
               leta 1998 in da bo takrat tudi končana, da je danes leto 2001 in da zaradi tega
               moramo v državnem zboru in enako tudi vlada Republike Slovenije iti nemudoma v
               spremembe zakona, v spremembe in dopolnitve tega zakona. In to je obveza, kar naj bi
               danes državni zbor sprejel, skupaj s temi nujnimi sredstvi, ki so potrebna za
               dokončanje investicije. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp330">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima še gospod Božič, potem pa dajem besedo gospe ministrici.</p>
            </sp>
            <sp xml:id="SDZ3-Izredna-06-2001-04-20.sp331">

               <speaker>IVAN BOŽIČ:</speaker>

               <p>Hvala lepa, gospa podpredsednica. Ne repliciram gospodu Školču, pač pa repliciram
               nam, ko bomo obravnavali 2. točko, in sicer zakon o izvrševanju proračuna, in 10.
               točko, v kateri piše, da niti nacionalni programi, zakoni o nacionalnih programih nič
               ne veljajo, ampak samo zakon o izvajanju proračuna. Potem se vprašajmo, zakaj
               sprejemamo take zakone, ki jih potem nihče ne more ali pa noče izvajati.</p>
               <p>Drugo, kar bi pa zelo rad povedal, pa ni replika, je tisti del, ki ga je začel gospod
               Moge. Ko se bo poslovnik dopolnjeval, mislim da bo treba nekaj reči. Mi smo v petek
               sprejeli amandmaje odbora za finance in monetarno politiko. In včeraj so prišli na
               odbor šele amandmaji poslanskih skupin. Z isto vsebino. In če piše, da odbor tega
               amandmaja ni hotel obravnavati, ker je že svojega sprejel, mislim da je bil v
               petekamandma sprejet. Jaz si drugače ne znam predstavljati in ne more sedaj, v
               poslovniku pa piše, da se naj najprej glasuje o amandmaju poslanske skupine. Potem se
               bomo lahko delali norca. Drugič bo opozicija na vsak sprejet amandma, pa zdaj ne
               žalim opozicije, na vsak sprejet amandma katerega koli odbora, vložila svoj amandma
               in kaj bomo imeli. Prepir v dvorani. Napišimo pravila, da bodo veljala, ne pa, da se
               bomo edrug drugega prepričevali. Če pa je potreba, svetujem, da gospod Moge svoj
               amandma umaknete.</p>
            </sp>
            <sp xml:id="SDZ3-Izredna-06-2001-04-20.sp332">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Gospod Moge, izvolite.</p>
            </sp>
            <sp xml:id="SDZ3-Izredna-06-2001-04-20.sp333">

               <speaker>RUDOLF MOGE:</speaker>

               <p>Bom zelo kratek. Jaz sem, kolega Božič, izrazil željo, da sem kolege klical. Ampak
               jih ni tu. In jih nisem mogel dobiti in ne morem v imenu vseh tega umakniti in bomo
               glasovali o tem. Ta amandma je bil že davno prej vložen. In jaz se samo tega bojim,
               da ne bo zaradi proceduralnih zapletov, da ne bo šlo iz tega denarja. Kolikor pa vem
               iz praksedržavnega zbora, če nekdo predlaga, torej da bi en predlagatelj rekel, da
               končajmo ob sedmih, je dal predsedujoči to na glasovanje. Če nekdo drug predlaga,
               dajmo končati ob sedmih, ste rekli "hvala, o tem ne bomo odločili, ker smo se že
               odločali v prejšnjem primeru" in ni dal drugega na glasovanje. Zaradi tega se bojim.
               Amandmaja sta identična, od črke do črke, od besede do besede. Ker gre tukaj za
               prestiž. Mene tisti prestiž figo "briga", s 25 poslanci, ki so to sopodpisali, ampak
               rad bi da bi denar bil, proceduralne težave so pa tu nastale. Ker jaz se samo to
               bojim, zavržimo prvega in pustimo poslancem, ne dajmo jim prav, pa z enakim besedilom
               dajmo prav odboru, pa drugega sprejmimo, da bo volk sit in koza cela. In če je to
               mogoče je, potem je to v redu. Jaz pa, če bi en amandma sprejeli, ki so ga predlagali
               poslanci, pa menda tudi ne bi se kaj podrlo, če je identičen tistemu amandmaju
               odbora. Latinci so temu pravili "lana catrina rixari" ali za pasjo dlako prepirati
               se, bojim se da samo zaradi procedure, ker si vsak po svoje razlaga.</p>
            </sp>
            <sp xml:id="SDZ3-Izredna-06-2001-04-20.sp334">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa, gospod Moge. Če dovolite, preden dam besedo gospe ministrici, da vam
               pojasnim, da bomo glasovali po vrstnem redu in sicer ne glede na to, ali bo amandma
               pod 1, katerega predlagatelj ste vi in tudi skupina poslancev, izglasovan ali ne,
               bomo glasovali tudi o amandmaju pod 2. Dr. Lucija Čok, izvolite.</p>
            </sp>
            <sp xml:id="SDZ3-Izredna-06-2001-04-20.sp335">

               <speaker>DR. LUCIJA ČOK:</speaker>

               <p>Hvala, gospa predsednica. Spoštovani, dober večer! Jaz bi rada povedala obema
               diskutantoma, ki predstavljata problem, da ga popolnoma razumem in da se v bistvu z
               njunimi trditvami v glavnem strinjam. Gospodu Školču tudi ne zamerim, da kakorkoli se
               tu midva pogovarjava ali se utrujava ali tudi druge utrujava, ker jaz sem poskušala
               že v odboru dopovedati, kakšna je zdaj situacija. Kot veste, mi smo - ne sama, ker
               mislim, da je ta problem medresorni - z gospo županjo, z gospo ministrico za kulturo
               in z znanostjo in šolstvom smo začeli te ukrepe izvajati, s tem, da smo začeli
               pripravljati podlage za spremembo zakona. Kajti moram vam povedati, da ta zakon v
               ničemer več ne drži, ki je bil tu sprejet v državnem zboru. Vam bom obrazložila takoj
               zakaj. Prvič, ta vrednost knjižnice je bila revolozirna lansko leto in nikakor ne
               drži več, da je vredna 3, 7 milijard, ampak je strošek za to knjižnico zdaj 13
               milijard. Da je to prihajalo iz proračuna za gradnjo knjižnice v teh letih, je bilo
               iz proračuna, bi tudi rada točno povedala, dodeljenih 2 milijardi 523 milijonov 541
               tisoč in v resnici izkoriščenih 1 milijardo 833 milijonov. Gospoda Školča bi
               spomnila, da je bil minister v tem času in ni utrujal nikogar, da bi vprašal, zakaj
               so se vračala sredstva v proračun. V teh letih se je 689 milijonov vrnilo v proračun.
               In vendarle je tu, tudi on matičen za to področje, ker knjižnice se tudi njegova
               domena. Zato ne zamerim, da je zdaj vztrajen in prav je, da je vztrajen, da bomo kaj
               storili, mu zamerim delno, zakaj ni bil vztrajen do sedaj.</p>
               <p>Povedala bi pa, da zakaj tega amandmaja ne morem podpreti kot predstavnik vlade,
               čeprav se strinjam, da je nujno zagotoviti, da ta proces ne zastane, da pripravimo
               vse podlage za spremembo zakona, da se lotimo medresorskega reševanja in verjemite,
               da celo za vsa ta sredstva tudi sam proračunski zalogaj ne bo dovolj. Da bo treba
               verjetno tudi kakšne sklade, kakšne druge poti ubrati, mogoče celo donatorske, da se
               resnično to izvede do konca. In nikakor ni dovolj, da načrtujemo kaj bo 2002, 2003 v
               proračunu, tu je treba resno postaviti roke za naprej in se jih potem držati, potem
               bo pa ta vlada odgovorna, če bo kaj narobe.</p>
               <p>Rekla bi naslednje, da nikakor ne morem sprejeti teh postavk. Glejte, mi smo se
               borili za področje znanosti kar pet let, pozabljamo tukaj, da je bil v tem državnem
               zboru sprejet tudi nacionalni razvojni program za znanost, ki nikoli ni bil
               uresničen. In je znanost vsako leto zgubljala v bruto družbenem proizvodu, da je
               pristala na 0,67 procenta. In zdaj bi tej znanosti, ki je prvič dobila kolikor toliko
               realno plačane projekte, kolikor toliko zagotovljene osebne dohodke, ker gospod
               minister je prej podpisal kolektivno pogodbo, vendar ni plačeval kolektivne pogodbe,
               ker država mu ni zagotovila sredstva, je končno prišlo do realizacije in zdaj naj bi
               od te postavke vzeli sredstva.</p>
               <p>To naj bi bilo, recimo malo nemoralno. Mi vemo, da imamo pogodbene obveznosti, da
               moramo plačevati depoje, da imamo obveznosti do knjižnice, do centralne tehnične
               knjižnice, do vsega tega in to bomo poravnali. Mi smo preverili sploh ta sredstva, da
               premostimo letošnje leto, niso potrebna tako visoka. Izračunali smo, da je potrebno
               96 milijonov in ne 188. To je potrdil tudi direktor knjižnice. S temi sredstvi bomo
               premostili letošnje leto. S sredstvi, ki jih ima MOL, bomo odkupili nekatera
               stanovanja do konca, bomo pregledali, revalorizirali investicijo in pripravili
               predlog zakona za državni zbor. To pomeni, da mi ne stojimo na ministrstvu in ne
               gledamo v zrak in rečemo, da nas ta projekt ne zanima. To je napačna interpretacija.
               Vendar, če se že lotimo tega projekta, se moramo odgovorno lotiti, da bomo tudi
               odgovorni zanj.In ta trenutek ta sredstva, ki jih tu, niso bistvena za ta projekt.
               Nič ne bodo pomagala. Pač pa bo velik odmev tega, komu smo ta sredstva vzeli. Gre za
               to, gre za napačno postavko, ne pa da so ta sredstva res potrebna. Ministrstvo bo
               poskrbelo, da nič ne bo zastalo v letošnjem letu, kljub temu, da ta amandma ne bo
               sprejet. Hvala.</p>
            </sp>
            <sp xml:id="SDZ3-Izredna-06-2001-04-20.sp336">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite.</p>
            </sp>
            <sp xml:id="SDZ3-Izredna-06-2001-04-20.sp337">

               <speaker>JOŽEF ŠKOLČ:</speaker>

               <p>Hvala lepa. Seveda nimam nobenega posebnega razloga, da bi, bom rekel tem besedam
               verjel. Seveda tudi nimam kakšnega in tudi nisem dolžan tega pojasnjevati, ampak
               izkušnja odbora, na katerem smo to obravnavali in obljube, ki je bila tam do danes,
               me pač uči, da nismo dobili niti teh pojasnil. Teh zapletov, to sem povedal že prej,
               danes ne bi bilo če bi ta pojasnila bila in če bi jih bilo mogoče preveriti. Do
               številke 188 milijonov smo prišli v preverjanju tam, kjer ta sredstva pričakujejo. To
               ni nič neobičajnega. Dopuščam možnost, da so te številke pretirane. Ampak, ta čas za
               to preverjanje je bil zamujen. In ponavljam, ne po krivdi predlagateljev amandmaja.
               Tudi sam sem prej rekel, da mi je žal, da sem to podpisal, glede na postavke, iz
               katerih se črpa. O tem ni nobenega dvoma. Povedal sem pa tudi, da so bile sugestije
               od drugje, da si tega pač nismo sami izmislili in da bi se mi zdelo še manj korektno
               kot to, kar je bilo še prejšnja leta, da bi recimo vzeli, ali kmetijstvu ali pa tem
               priročnim TRP-jem na obrambi in ne vem kaj še, s čimer so tudi različni moji kolegi v
               preteklih letih špekulirali.Tako, da tukaj se z vami strinjam. Zahvaljujem se vam za
               ta podatek, ki ga tudi nismo imeli, pa bi ga lahko imeli, da je bilo v preteklih
               letih že predvidenih 2 in pol milijarde sredstev. Ali so bila racionalno rabljena ali
               ne, to poročilo od vas seveda tudi še pričakujemo. Mislim pa, da se ne mudi za
               današnjo sejo.</p>
               <p>Iz tega, da je prihajalo do razlike v izrabi teh sredstev, seveda sklepam na nekaj,
               da je bila NUK v preteklih letih priročna molzna krava za ministrstvo za znanost, da
               je pač ta sredstva dobilo, porabilo jih je pa za nekaj drugega. Lahko, da se varam,
               tudi to ni vaša krivda, ampak od tu naprej se pa zelo težko strinjam s tem vašim
               poantiranjem, da je to medresorski problem. Je, v smislu usklajevanja na vladi; v
               smislu odgovornosti pred parlamentom in v smislu odgovornosti za realizacijo zakona
               in projekta pa se še nikoli ni zgodilo, da bi bili za en projekt resorno odgovorni
               trije ministri. Zmeraj je pač nekdo to izpeljal. In s tega vidika je lahko to
               nesrečno, in izkazuje se, da je nesrečno, da je bilo prej v ministrstvu za znanost,
               in da je zdaj še bolj nesrečno, ko je v tem združenem ministrstvu. Vendar, to je
               zaenkrat vaša obveza.</p>
               <p>Stvari, ki se tičejo na nek način ministrstva za kulturo ali pa mesta in še koga, so
               bile stvari, ki so bile pogodbeno urejene, in kolikor je meni znano, v celoti
               realizirane. Ni nobenega razloga, da bi zdaj pojasnjeval, kaj sem kot bivši minister
               za kulturo vis ŕ vis tega projekta delal na vladi in kako sem prepriceval bivšega
               kolega, gospoda Marinčka, da je to smiselno narediti, in kako je ministrstvo za
               kulturo zagotovilo vsa sredstva za arheologijo, ki je bila svoj čas kriva za to, da
               pač projekt stoji. Ne bom govoril o imenih, ki so nas prosila, da naj zavlačujemo z
               arheologijo, zato da ne bi bilo treba projekta končati, tudi to se je dogajalo - to
               je irelevantno. Hočem pa s tega mesta, ker sem bil izzvan, kaj sem počel kot bivši
               minister, povedati, da je ministrstvo za kulturo v celoti realiziralo svoje
               obveznosti in to preden, jih je bratsko na ministrstvu za znanost.</p>
               <p>Danes je, predvidevam, že problem ministrstva za kulturo, uprave za dediščino to, da
               se te gradnje ne dela, ker morajo oni del sredstev, zaradi konvencij, ki jih je tudi
               ratificiral državni zbor, del sredstev nameniti za konzerviranje gradbišča. Pravično
               bi bilo, če bi to plačevalo ministrstvo za šolstvo, po moje, pa ne bo.</p>
               <p>Lahko vam tudi povem, da je ministrstvo za kulturo v preteklem letu in pol nazaj
               organiziralo gradnjo nadomestnih skladišč, ki so realizirana, in v katera zdaj NUK
               pač seli del svoje dejavnosti in s tem zmanjšuje stroške. Zato se mi zdi nekorektno
               podajati žogico, češ, o tem je bilo možno kdaj prej govoriti. O tem sem jaz govoril
               tudi v prejšnji vladi in še več, tisto, kar se je dotikalo resorja, za katerega sem
               bil odgovoren, mislim, da smo v večini tudi realizirali. Ni pa točno to, da je to
               zdaj odgovornost mesta, pa ministrstva za kulturo. To je, bom rekel zavajanje
               zainteresirane javnosti. To enostavno ni res. In zato menim, da je kljub vsemu
               pametno, da poskuša, bom rekel tudi državni zbor s temi gestami odločne volje na neki
               način prisiliti resorno ministrstvo, da stvari pripelje do konca.</p>
               <p>Sam pa glede na številke, ki ste jih povedali ne verjamem, da boste zmogli toliko
               moči, da boste rekli "v redu, zmotili so se vsi pred nami, 1 milijardo 833 milijonov
               je stran vrženih, naj ostane to spomenik Rimljanov". Mogoče boste to naredili. Do
               zdaj takega junaka ni bilo. Lahko, da boste to naredili. In s tega vidika še enkrat
               povem, da pojasnila, ki so bila proti temu amandmaju niso pojasnila, ki bi me
               prepričevala v to, da ne bi apeliral na podporo tudi drugih. Sploh pa ob tem, ko
               trdite, da pravzaprav ne glede na to, da ni bilo planiranih tistih 90 milijonov, da
               bi jih tudi tako rekoč spotoma lahko dobili. Tudi to mi ni jasno od kje. Od kje pa
               potem tistih 90, če pa ni amandmaja od takrat. To je nelogično. Če je bilo po tisti
               diskusiji jasno, da je potrebno namesto 188 90 in več, potem bi pričakovali amandma
               vsaj za 90. Ga ni. To ni, bom rekel, korektno do državnega zbora. In zato menim, da
               je pametno, da to podpremo. In vi pač v letu, ki ga boste imeli na razpolago,
               pripravite vsa tista poročila in predloge odločitev. Strinjam pa se, da se bo morala
               vlada o tem odločiti.</p>
               <p>In še nekaj je. Če ne držijo vaše projekcije za naslednja leta, potem vas sprašujem,
               ali ne držijo tudi v drugih postavkah. Vi ste za naslednji dve leti namreč težke
               milijarde sredstev predvideli. Tukaj ste rekli, da to ne drži. Sprašujem, ali tudi
               druge ne držijo. To so dokumenti, ki so pač podlaga za odločanje na srednji rok. In
               te diskusije seveda presegajo teh 188 milijonov. Jaz se tega zavedam. Ampak, ker je
               tudi poslovnik tak, da lahko govorimo o tem, se pač zadržujem na teh 188 milijonih.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp338">

               <speaker>PREDSEDNICA IRMA PAVLINIČ KREBS:</speaker>

               <p>Hvala lepa. Gospa Črnugelj, izvolite.</p>
            </sp>
            <sp xml:id="SDZ3-Izredna-06-2001-04-20.sp339">

               <speaker>SILVA ČRNUGELJ:</speaker>

               <p>Hvala lepa. Glede na to, da se je klopčič začel zelo močno odvijati, moram povedati
               tudi jaz nekaj besed. Postavke, ki so navedene v amandmaju, so ene izmed postavk v
               tem proračunu. Ta proračun ima na tisoče in tisoče postavk. Ni ga tukaj korenjaka, ki
               bi lahko na pamet vedel vse postavke, zlasti pa ne vse permutacije, ki so bile vmes.
               Postavke niso niti slučajno bile plod moje domišljije, ampak so bile v skladu s
               strokovnimi sodelavci iz ministrstva podane. Ne bom citirala imen ne nič, ker sem
               bila dosti fer do sedaj in bom še naprej. Tudi na odboru za finance sem se osebno
               vsem tistim, ki so podpisali amandma, ki je bil tako formuliran opravičila, ker če
               sem bila jaz zapeljana, sem tako tudi njih zapeljala v dobri veri,da so postavke
               takšne kot so. Vendarle, tiste postavke o potrebah, ki so podane in da so pogodbene,
               to se pravi za dokumentacijo, za komunalne priključke, za zaključitev vseh zadev, ki
               so, za pogodbene obveznosti, za depoje, kar so in te stojijo, vsekakor ker Narodna
               univerzitetna knjižnica v svoji osnovni funkciji je pač knjižnica, ki hrani za bodoče
               rodove in zato nima prostora. Zato tudi zakon, ki pove, da je treba zidati novo. In
               trenutni depoji za vse tiste knjige, ki jih hranimo za bodoče rodove, sonajeti
               prostori. In za te najete prostore je treba pač velike milijone tudi plačati. In
               tiste postavke, ki so, ker sem pa tudi članica sveta NUK-a, za njimi jaz lahko stojim
               in dvomim, da je direktor NUK-a pristal in rekel, da so manjše kot sicer tam. Keron
               dobro ve in tudi v vseh zapisnikih so takšne kot so. To se pravi, da tiste postavke,
               ki so potrebe za Narodno univerzitetno knjižnico, so in stojijo. Vse ostalo je pa v
               fazi diskusije. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp340">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, zaključujem razpravo o vseh odprtih
               podprogramih proračunskega uporabnika ministrstva za šolstvo, znanost in šport. Dr.
               Bajuk, izvolite.</p>
            </sp>
            <sp xml:id="SDZ3-Izredna-06-2001-04-20.sp341">

               <speaker>DR. ANDREJ BAJUK:</speaker>

               <p>Hvala lepa. Jaz bi rad samo opozoril na amandma, ki smo ga vložili in to je pomoč v
               srednjem šolstvu. Obžalujem, res obžalujem, da matični odbor tega ni podprl in da se
               vlada ni hotela o tej zadevi sploh pogovarjati. Poglejte, srednješolska izobrazba ob
               prelomu tisočletja je res potrebna za normalno funkcioniranje delovnih procesov. V
               Sloveniji se vse več govori o socialni pravičnosti in o enakomernem regionalnem
               razvoju. Danes smo tega zelo veliko slišali. Ko bi se pa morala ta načela udejaniti,
               pa enostavno zmanjka denarja, zmanjka politične volje. Danes je za slovenski narod je
               nesprejemljivo, da so srednješolci iz podeželskih okolij v neprimerno slabšem
               položaju glede možnosti za pridobitev primerne izobrazbe kot njihovi vrstniki iz
               neposredne bližine srednješolskih ustanov. Prevozi otrok v šolo predstavljajo pri
               veliko družinah zelo z visoko postavko družinskega proračuna. Sam to dobro vem, ker
               predstavljam volilno okolje Žiri, Železnike, kjer se morajo otroci voziti v Škofjo
               Loko ali pa v Kranj. Pri družinah z več otroki se celo dogaja, da se le-ti zaradi
               svojih socialnih razmer ne morejo vpisati na željeno šolo oziroma celo da se sploh ne
               morejo vključiti v sistem srednješolskega izobraževanja. Kot sem rekel, v 21.
               stoletju si česa takega ne moremo in ne smemo privoščiti. Veliko govorimo o enakih
               možnostih, čas je, da jih tudi zagotovimo. Kot bi rekli stari Rimljani, "hic rodos,
               hic salta". Vsak naš državljan si zasluži, da se mu omogoči izobraževanje v skladu z
               njegovimi sposobnostmi in marljivostjo, ne glede na to, kakšen je njegov socialni
               status. Govorjenje o informacijski družbi, se bojim, je zgolj sprenevedanje, dokler
               vsem srednješolcem ne zagotovimo zares brezplačnega šolanja.</p>
               <p>Predlagani amandma želi vsaj minimalno razbremeniti družinske proračune tudi s tem,
               da se bo v večjem obsegu regresirala prehrana srednješolcev. Pravilna in redna
               prehrana je predpogoj za zdravo rast in razvoj mladostnikov. Za to država pri tem ne
               sme varčevati. Upam, da bo ta amandma podprt. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp342">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključili smo torej splošno razpravo in prehajamo na glasovanje. In
               sicer, nahajamo se torej na listni številki 29 pregleda. Najprej glasujemo o
               amandmaju k podprogramu "visokošolsko izobraževanje". Glasujemo. Navzočih je 52
               poslank in poslancev. Za je glasovalo 14, proti 29.</p>
               <p>(Za je glasovalo 14.) (Proti 29.)</p>
               <p>Ugotavljam, da amandma k podprogramu "visokošolsko izobraževanje" ni bil sprejet.</p>
               <p>Prehajamo na glasovanje o dveh amandmajih k podprogramu "programi športa". Najprej
               glasujemo o amandmaju pod zaporedno številko 1. Glasujemo. Navzočih je 52 poslank in
               poslancev. Za je glasovalo 10, proti 31.</p>
               <p>(Za je glasovalo 10.) Proti 31.)</p>
               <p>Ugotavljam, da amandma pod 1 ni bil sprejet. Glasujemo še o amandmaju pod zaporedno
               številko 2. Glasujemo. Navzočih je 53 poslank in poslancev. Za je glasovalo 13, proti
               33.</p>
               <p>(Za je glasovalo 13.) (Proti 33.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o treh amandmajih k podprogramu "osnovno šolstvo".</p>
               <p>Najprej odločamo o amandmaju pod zaporedno številko 1. Glasujemo. Navzočih je 53
               poslank in poslancev. Za je glasovalo 10, proti 34.</p>
               <p>(Za je glasovalo 10.) (Proti 34.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Navzočih je
               53 poslank in poslancev. Za je glasovalo 10, proti 37.</p>
               <p>(Za je glasovalo 10.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod zaporedno številko 3. Glasujemo. Navzočih je
               53 poslank in poslancev. Za je glasovalo 10, proti 36.</p>
               <p>(Za je glasovalo 10.) (Proti 36.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o dveh amandmajih k podprogramu "splošno, srednje in poklicno
               šolstvo". Obrazložitev glasu, gospod Moge, izvolite.</p>
            </sp>
            <sp xml:id="SDZ3-Izredna-06-2001-04-20.sp343">

               <speaker>RUDOLF MOGE:</speaker>

               <p>Se opravičujem, ker sem tečen, ampak samo toliko v obrazložitev: če je sprejet drugi
               amandma, amandma odbora, potem so ta sredstva v obrazložitvi namenjena gimnaziji
               Ptuj, srednji lesarski šoli Maribor in srednji poklicni tehnični kmetijsko-živilski
               šoli Gorica. Če je pa prvi amandma izglasovan, so pa sredstva poleg tem namenjena še
               srednji kmetijski šoli Kranj, srednji mlekarski in kmetijski šoli Kranj, srednji
               zdravstveni šoli Celje, srednji ekonomski šoli Murska Sobota, srednji šoli Slovenska
               Bistrica, srednji ekonomski šoli Maribor in gimnaziji Moste v Ljubljani. To je vsa
               razlika. Zato bom glasoval za prvega.</p>
            </sp>
            <sp xml:id="SDZ3-Izredna-06-2001-04-20.sp344">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Prehajamo na glasovanje.</p>
               <p>Najprej glasujemo o amandmaju k podprogramu "splošno, srednje in poklicno šolstvo",
               pod zaporedno številko 1. Glasujemo. Navzočih je 51 poslank in poslancev. Za je
               glasovalo 18, proti 22.</p>
               <p>(Za je glasovalo 18.) (Proti 22.)</p>
               <p>Ugotavljam, da amandma pod številko 1 ni bil sprejet.</p>
               <p>Prehajamo na glasovanje o amandmaju pod zaporedno številko 2. Glasujemo. Navzočih je
               52 poslank in poslancev. Za je glasovalo 30, proti 12.</p>
               <p>(Za je glasovalo 30.) (Proti 12.)</p>
               <p>Ugotavljam, da je amandma pod zaporedno številko 2 sprejet.</p>
               <p>Prehajamo na glasovanje o amandmaju k podprogramu "izobraževanje odraslih".
               Glasujemo. Navzočih je 53 poslank in poslancev. Za je glasovalo 9, proti 37.</p>
               <p>(Za je glasovalo 9.) (Proti 37.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju k podprogramu "pomoči v osnovnem šolstvu".
               Glasujemo. Navzočih je 53 poslank in poslancev. Za je glasovalo 12, proti 38.</p>
               <p>(Za je glasovalo 12.) (Proti 38.)</p>
               <p>Ugotavljam, da amandma ni bil sprejet.</p>
               <p>Glasujemo še o amandmaju k podprogramu "pomoči v srednjem šolstvu". Glasujemo.
               Navzočih je 53 poslank in poslancev. Za je glasovalo 11, proti 35.</p>
               <p>(Za je glasovalo 11.) (Proti 35.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o dveh amandmajih k proračunskemu uporabniku
               ministrstvo za kulturo in sicer podprogramu "ljubiteljska kultura". Predlagatelj
               amandmaja pod 1 je skupina poslancev s prvopodpisanim mag. Andrejem Vizjakom. Vlada
               in matično delovno telo amandmaja ne podpirata. Pod 2 pa je amandma skupine poslancev
               s prvopodpisanim dr. Andrejem Bajukom. Vlada in matično delovno telo amandmaja ravno
               tako ne podpirata. Želi kdo razpravljati? Ker ne, prehajamo na odločanje. In sicer
               glasujemo najprej o amandmaju pod zaporedno številko 1. Glasujemo. Navzočih je 50
               poslank in poslancev. Za je glasovalo 9, proti 33.</p>
               <p>(Za je glasovalo 9.) (Proti 33.)</p>
               <p>Ugotavljam, da amandma pod 1 ni bil sprejet.</p>
               <p>Prehajamo še na glasovanje o amandmaju pod zaporedno številko 2. Glasujemo. Navzočih
               je 50 poslank in poslancev. Za je glasovalo 8, proti 34.</p>
               <p>(Za je glasovalo 8.) (Proti 34.)</p>
               <p>Ugotavljam, da amandma ni bil sprejet.</p>
               <p>Prehajamo na razpravo in odločanje o amandmaju k proračunskemu uporabniku uprava
               Republike Slovenije za kulturno dediščino in sicer k podprogramu "obnavljanje, obnova
               in gradnja spomenikov". Predlagatelj amandmaja je skupina poslancev s prvopodpisanim
               mag. Andrejem Vizjakom. Vlada in matično delovno telo amandmaja ne podpirata. Želi
               kdo razpravljati? Ker ne, prehajamo na odločanje. Glasujemo o amandmaju. Glasujemo.
               Navzočih je 51 poslank in poslancev. Za je glasovalo 10, proti 28.</p>
               <p>(Za je glasovalo 10.) (Proti 28.)</p>
               <p>Ugotavljam, da amandma ni bil sprejet. Prehajamo na razpravo in odločanje o amandmaju
               k proračunskemu uporabniku sodni svet Republike Slovenije, in sicer k podprogramu
               "administracija sodnega sveta". Predlagatelj amandmaja je odbor za finance in
               monetarno politiko; vlada amandma podpira. Želi kdo razpravljati? (Ne želi.)</p>
               <p>Prehajamo na odločanje. Glasujemo. Navzočih je 51 poslank in poslancev. Za je
               glasovalo 34, proti 6.</p>
               <p>(Za je glasovalo 34.) (Proti 6.)</p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o zadnjem amandmaju, in sicer o amandmaju k
               proračunskemu uporabniku upravna enota Maribor, podprogram "administracija upravnih
               enot". Predlagatelj amandmaja je skupina poslancev s prvopodpisanim Sašom Pečetom;
               vlada in matično delovno telo amandmaja ne podpirata. Želi kdo razpravljati? (Ne
               želi.)</p>
               <p>Prehajamo na odločanje o amandmaju. Glasujemo. Navzočih je 50 poslank in poslancev.
               Za je glasovalo 10, proti 31.</p>
               <p>(Za je glasovalo 10.) (Proti 31.)</p>
               <p>Ugotavljam, da amandma ni bil sprejet.</p>
               <p>Zaključili smo razpravo in odločanje o amandmajih.</p>
               <p>Prehajamo na odločanje o posebnem delu v celoti. Glasujemo. Prekinjam glasovanje.
               Spregledala sem gospoda Baroviča, ki je želel obrazložiti svoj glas. Gospod Barovič,
               izvolite. Glasovali bomo ponovno.</p>
            </sp>
            <sp xml:id="SDZ3-Izredna-06-2001-04-20.sp345">

               <speaker>BOGDAN BAROVIČ:</speaker>

               <p>Ja, kako me lahko spregleda, seveda! Saj vem, da se ji mudi domov, tudi nam.</p>
               <p>Tako kot moj šef bom najprej vprašal, glede na poslovnik, ki je nov, ki bi ga sicer -
               oziroma mislim, da ga poznam, ampak v tej družbi se nikoli ne ve, kdaj se lahko
               obrazloži glas pred končnim sprejemom proračuna, je to zdaj, je to kasneje. Je to
               zdaj? Je to kasneje?</p>
            </sp>
            <sp xml:id="SDZ3-Izredna-06-2001-04-20.sp346">

               <speaker>PODPREDSEDNICA IRMA PAVLINIČ KREBS:</speaker>

               <p>Zdaj odločamo o posebnem delu, torej o drugem delu v celoti, samo o tem posebnem
               delu, kjer smo zdaj razpravljali in odločali o amandmajih.</p>
            </sp>
            <sp xml:id="SDZ3-Izredna-06-2001-04-20.sp347">

               <speaker>PODPREDSEDNICA IRMA PAVLINIČ KREBS:</speaker>

               <p>V celoti. Samo v tem posebnem delu, kjer smo zdaj razpravljali in odločali o
               amandmajih.</p>
            </sp>
            <sp xml:id="SDZ3-Izredna-06-2001-04-20.sp348">

               <speaker>BOGDAN BAROVIČ:</speaker>

               <p>Hvala lepa. Bom počakal, upam, da me bo nekdo spomnil, kdaj smem.</p>
            </sp>
            <sp xml:id="SDZ3-Izredna-06-2001-04-20.sp349">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Si bomo zapisali in vam bomo pravi čas sporočili. Odločamo torej o
               posebnem delu v celoti. Glasujemo. Navzočih je 53 poslank in poslancev. Za je
               glasovalo 42, proti 3.</p>
               <p>(Za je glasovalo 42.) (Proti 3.)</p>
               <p>Ugotavljam, da je posebni del dopolnjenega predloga proračuna v celoti sprejet.</p>
               <p>Prehajamo na obravnavo načrta razvojnih programov. Želi v splošni razpravi kdo
               besedo? Ker ne želi nihče več razpravljati, zaključujem razpravo in prehajamo na
               odločanje o načrtu, izvolite gospod Školč.</p>
            </sp>
            <sp xml:id="SDZ3-Izredna-06-2001-04-20.sp350">

               <speaker>JOŽEF ŠKOLČ:</speaker>

               <p>Se opravičujem, mogoče me niste videli, in tudi kolegom, ki bi radi glasovali o tem,
               ampak jaz sem prej zastavil neko vprašanje, ki ni bilo v sklopu tistih 188 milijonov,
               lahko se pa nanaša v tem delu na to, pa bi me zanimalo, če bi znala ministrica o tem
               kaj povedati. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp351">
               <speaker>PODPREDSEDNICA IRMA PAVLINIČ KREBS:</speaker>
               <p>Trenutno ministrice ni. Gospa ministrica, če se nahajate kje v bližini, prosimo, da
               se pridružite. Spoštovani poslanec želi pojasnilo. Gospod Školč vztrajate, da vam
               ministrica da pojasnilo. Jo počakamo.</p>
            </sp>
            <sp xml:id="SDZ3-Izredna-06-2001-04-20.sp352">

               <speaker>JOŽEF ŠKOLČ:</speaker>

               <p>Če pač ministrica meni, da to za njo ni važno, potem ne vztrajam. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp353">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker torej nihče več ne želi razpravljati, zaključujem razpravo in
               prehajamo na odločanje o načrtu razvojnih programov. Glasujemo. Navzočih je 53
               poslank in poslancev. Za je glasovalo 36, proti 3.</p>
               <p>(Za je glasovalo 36.) (Proti 3.)</p>
               <p>Ugotavljam, da je načrt razvojnih programov sprejet.</p>
               <p>Končali smo odločanje o posameznih delih dopolnjenega predloga proračuna. Sprašujem
               predstavnika vlade Republike Slovenije in odbora za finance in monetarno politiko ali
               je državni proračun glede prejemkov in izdatkov usklajen. Gospod minister,
               izvolite.</p>
            </sp>
            <sp xml:id="SDZ3-Izredna-06-2001-04-20.sp354">

               <speaker>MAG. ANTON ROP:</speaker>

               <p>Državni proračun je potrebno uskladiti v splošnem delu državnega proračuna. Namreč
               zaradi tega, ker so bili sprejeti amandmaji v posebnem delu, se splošni del spremeni.
               Vlada bo praktično, upam, da v pol ure imela uskladitveni amandma, tako da gremo
               lahko naprej. In mi bomo v vmesnem času imeli sejo vlade in to opravili, ker ni
               nobenih resnih problemov, kar se tiče uskladitvenega amandmaja. Samo ta splošni del
               se ustrezno skorigira. Ni problema. Enostavno.</p>
            </sp>
            <sp xml:id="SDZ3-Izredna-06-2001-04-20.sp355">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na podlagi mnenja vlada Republike Slovenije ugotavljam, da državni
               proračun ni usklajen. Vlada bo v pol ure pripravila amandma za uskladitev državnega
               proračuna. Do amandmaja vlade se bo opredelilo tudi matično delovno telo. Zato
               prekinjam to točko dnevnega reda in nadaljujemo ob 22 uri. Sprašujem predstavnika
               matičnega delovnega telesa, koliko časa rabijo, da se matično delovno telo opredeli
               do predloga vlade. Vlada je pol ure, se pravi do 20 minut čez 9 bo pripravljen
               uskladitveni amandma s strani vlade.</p>
            </sp>
            <sp xml:id="SDZ3-Izredna-06-2001-04-20.sp356">

               <speaker>CIRIL PUCKO:</speaker>

               <p>Matično delovno telo bo svoje delo opravilo v minimalnem času nekaj minut.</p>
            </sp>
            <sp xml:id="SDZ3-Izredna-06-2001-04-20.sp357">

               <speaker>PODPREDSEDNICA IRMA PAVLINIČ KREBS:</speaker>

               <p>Se pravi, ali je ustrezno 15 minut do 22. ure?</p>
            </sp>
            <sp xml:id="SDZ3-Izredna-06-2001-04-20.sp358">

               <speaker>CIRIL PUCKO:</speaker>

               <p>To je preveč, škoda časa. Ob pol desetih.</p>
            </sp>
            <sp xml:id="SDZ3-Izredna-06-2001-04-20.sp359">

               <speaker>PODPREDSEDNICA IRMA PAVLINIČ KREBS:</speaker>

               <p>Službe morajo material tudi razmnožiti. Če spoštovani državni zbor dovoli, bomo
               nadaljevali delo 15 minut do 22. ure. Hvala lepa. Prekinjam zasedanje in nadaljujemo
               15 minut do 22. ure. Hvala lepa.</p>
               <p>(Seja je bila prekinjena ob 20.50 uri in se je nadaljevala ob 22.09 uri.)</p>
            </sp>
            <sp xml:id="SDZ3-Izredna-06-2001-04-20.sp360">

               <speaker>PREDSEDNIK BORUT PAHOR:</speaker>

               <p>Prav lepo je videti tako vedro razpoložen parlament ob tej uri.</p>
               <p>Gradivo se še razdeljuje in takoj zatem bomo tudi prešli na odločanje in v vsakem
               primeru dokončali to točko dnevnega reda - to je bil konsenz, soglasje na posvetu -
               potem pa bomo odločili, kako naprej.</p>
               <p>Imate vsi poslanci in poslanke pred seboj amandma?</p>
               <p>Najprej bomo, gospe in gospodje, z vstavitvijo kartic v glasovalne naprave ugotovili
               navzočnost v dvorani. Ugotavljamo navzočnost v dvorani in prosim za tišino.
               Ugotavljam, da je navzočih 54 poslank in poslancev in da lahko nadaljujemo sejo.</p>
               <p>Kolega dr. Bajuk je prosil za besedo. Prosim!</p>
            </sp>
            <sp xml:id="SDZ3-Izredna-06-2001-04-20.sp361">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Predlog proceduralnega značaja.</p>
               <p>Ravnokar, pred dvajsetimi sekundami, smo dobili v roke predlog uskladitvenega
               amandmaja vlade Republike Slovenije k dopolnjenemu predlogu proračuna Republike
               Slovenije za leto 2001. V skladu s poslovnikom prosim za pol ure odmora, da lahko
               poslanska skupina to stvar preštudira. Hvala lepa, gospod predsednik.</p>
            </sp>
            <sp xml:id="SDZ3-Izredna-06-2001-04-20.sp362">

               <speaker>PREDSEDNIK BORUT PAHOR:</speaker>

               <p>To pravico imate in jo boste uveljavili pred odločanjem.</p>
               <p>Zdaj bomo prosili predstavnika vlade, da obrazloži uskladitveni amandma. Boste vi,
               gospa državna sekretarka? Prosim, imate besedo.</p>
            </sp>
            <sp xml:id="SDZ3-Izredna-06-2001-04-20.sp363">

               <speaker>HELENA KAMNAR:</speaker>

               <p>Hvala lepa, gospod predsednik. Izglasovani so bili nekateri amandmaji, ki se nanašajo
               na posebni del proračuna, in kot posledica tega se spremeni struktura splošnega dela
               proračuna. Zato je vlada pripravila uskladitveni amandma, s katerim prilagajamo
               splošni del proračuna novi vsebini posebnega dela proračuna.</p>
               <p>Splošni del proračuna se spreminja v tistih delih, kjer so bili vloženi
               amandmaji.</p>
               <p>Tako se spreminjajo izdatki za blago in storitve v višini 20 milijonov tolarjev
               oziroma v skupni višini 121 milijonov tolarjev, in v tem je vsebovan drugi in tretji
               amandma. Spreminjajo se tudi izdatki pri obrestih za 100 milijonov tolarjev, v čemer
               je vsebovan peti amandma.</p>
               <p>Nadalje se spreminja obseg investicijskih odhodkov za 201 milijon tolarjev, v čemer
               je vsebovan drugi in peti amandma.</p>
               <p>Pri investicijskih transferjih je skupni obseg spremembe 100 milijonov tolarjev plusa
               in minusa, kar je končni rezultat nič, v čemer je vsebovan prvi, drugi in peti
               amandma.</p>
               <p>To je pravzaprav vsebina uskladitvenega amandmaja, poleg tega pa se spreminja tudi
               načrt razvojnih programov, in sicer na štirih podprogramih. Podprogram "investicije
               in razvojni programi občinam", "razvojni regionalni programi neposredne regionalne
               spodbude", "splošne, srednje in poklicno šolstvo" in podprogram "administracija
               sodnega sveta" V skladu s sprejetimi amandmaji v posebnem delu proračuna. To je
               pravzaprav vsebina uskladitvenega amandmaja. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp364">

               <speaker>PREDSEDNIK BORUT PAHOR:</speaker>

               <p>Hvala lepa. Želi besedo predsednik odbora za finance? Kolega Pucko, imate besedo.</p>
            </sp>
            <sp xml:id="SDZ3-Izredna-06-2001-04-20.sp365">

               <speaker>CIRIL PUCKO:</speaker>

               <p>Hvala lepa, gospod predsednik. Ministrice, ministri, kolegice in kolegi. Odbor
               državnega zbora za finance in monetarno politiko je obravnaval navedeni uskladitveni
               amandma k dopolnjenemu predlogu proračuna in ga brez razprave podprl. Hkrati predlaga
               državnemu zboru tudi sprejem dodatnega sklepa, ki je naveden v mnenju odbora. Hvala
               lepa.</p>
            </sp>
            <sp xml:id="SDZ3-Izredna-06-2001-04-20.sp366">

               <speaker>PREDSEDNIK BORUT PAHOR:</speaker>

               <p>Hvala lepa kolega Pucko, predsednik pristojnega odbora. Besedo dajem zdaj
               predstavnikom poslanskih skupin. Opozarjam jih, če se bo določila to možnost, da
               skladno s četrtim odstavkom 233. člena poslovnika državnega zbora, njihove izjave
               oziroma stališča ne smejo presegati obsega 5 minut. Želi kdo od predstavnikov
               poslanskih skupin besedo? Ugotavljam, da ne želi. Zato zaključujem razpravo in
               prehajamo na odločanje o amandmaju za uskladitev državnega proračuna. Dr.Bajuk je
               predlagal polurni odmor in v skladu s poslovnikom odrejam ta čas, 15 do 11. ure
               oziroma do 23. ure bo trajal ta odmor, potem bomo nadaljevali. Do takrat prekinjam
               sejo.</p>
               <p>(Seja je bila prekinjena ob 22.15 uri in se je nadaljevala ob 22.49 uri.)</p>
            </sp>
            <sp xml:id="SDZ3-Izredna-06-2001-04-20.sp367">

               <speaker>PREDSEDNIK BORUT PAHOR:</speaker>

               <p>Kolegice in kolegi! Prosim, da zasedete svoja mesta. Če bo še en odmor, vam bom
               voščil dobro jutro, zaenkrat še velja dober večer!</p>
               <p>Počakamo še na dr. Bajuka, če želi izkoristiti predstavitev svojih stališč, vendar ne
               dolgo, tako da - ali bo dr. Bajuk prav kmalu prišel v dvorano ali pa bomo prisiljeni
               nadaljevati, ne da bi slišali za to odločitev potem, ko so vzeli pol ure odmora.
               Menim, da ni nikogar iz poslanske skupine Nove Slovenije.</p>
               <p>Poslanska skupina je vzela polurni odmor. Ali želite podati svoje stališče? Pred tem
               ugotovimo navzočnost v dvorani. Navzočih je 58 poslank in poslancev; državni zbor
               Republike Slovenije je sklepčen in lahko odloča.</p>
               <p>Gospod Drobnič, želite pojasniti stališča poslanske skupine? Prosim, imate besedo</p>
            </sp>
            <sp xml:id="SDZ3-Izredna-06-2001-04-20.sp368">

               <speaker>MAG. JANEZ DROBNIČ:</speaker>

               <p>Če dovolite še nekaj sekund, da se nam gospod Bajuk pridruži (mislim, da je ravno
               zdajle pri vratih).</p>
            </sp>
            <sp xml:id="SDZ3-Izredna-06-2001-04-20.sp369">

               <speaker>PREDSEDNIK BORUT PAHOR:</speaker>

               <p>Dr. Bajuk, čakamo, da boste posredovali stališča poslanske skupine, če želite. Ali
               želite besedo, dr. Bajuk? Prosim, imate besedo.</p>
            </sp>
            <sp xml:id="SDZ3-Izredna-06-2001-04-20.sp370">

               <speaker>DR. ANDREJ BAJUK:</speaker>

               <p>Hvala lepa. Ta dokument smo proučili in nimamo nobenega komentarja glede tega in ga
               bomo tudi podprli. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp371">

               <speaker>PREDSEDNIK BORUT PAHOR:</speaker>

               <p>Dobro.</p>
               <p>Gospe in gospodje, prehajamo na odločanje o amandmaju za uskladitev državnega
               proračuna. Glasujemo. Navzočih je 60 poslank in poslancev. Za uskladitveni amandma se
               je izjasnilo 51 izmed njih, 5 pa mu je nasprotovalo.</p>
               <p>(Za je glasovalo 51.) (Proti 5.)</p>
               <p>Ugotavljam, da je uskladitveni amandma sprejet.</p>
               <p>Gospe in gospodje, prehajamo na odločanje o proračunu Republike Slovenije za leto
               2001.</p>
               <p>Obrazložitev glasu. Kolega Barovič, imate besedo.</p>
            </sp>
            <sp xml:id="SDZ3-Izredna-06-2001-04-20.sp372">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kdor čaka, dočaka.</p>
               <p>Če bi bil muslimanske vere, bi mi verjetno rekli prerok, ker tole, kar držim v roki,
               sem napisal pred petimi dnevi, pa se ni res nič drugače zgodilo, gospodje tule na
               levi, pa še kje! Proračun za leto 2001 je, spoštovane gospe in gospodje, sramota za
               demokracijo države Republike Slovenije. Način sprejemanja pa jefarsa. Farsa, ki jo je
               zrežirala liberalna demokracija in vladna koalicija. Naj Slovenci danes slišijo,
               kakšna je demokracija v tem parlamentu ob sprejemanju proračuna za 2001. Gospod Tone
               Partljič, očitno imate kar nekaj...</p>
            </sp>
            <sp xml:id="SDZ3-Izredna-06-2001-04-20.sp373">

               <speaker>PREDSEDNIK BORUT PAHOR:</speaker>

               <p>Prosim za mir v dvorani! Kolega Barovič.</p>
            </sp>
            <sp xml:id="SDZ3-Izredna-06-2001-04-20.sp374">

               <speaker>BOGDAN BAROVIČ:</speaker>

               <p>Proračun so napisali, ve se kdo, vladni ministri, gospodje iz vladajoče koalicije
               liberalne demokracije Slovenije, združene liste socialne demokracije DeSUS-a in
               SLS+SKD - slovenske ljudske stranke. Naredili so spisek, komu morajo z dodeljenim
               denarjem poravnati dolgove iz preteklosti in dolgove za uspešen volilni uspeh. Ta
               proračun je bil potem s strani vladnih gospodov dan v parlamentarni postopek in danes
               šele, po mnogih urah se sprašujem, zakaj sploh. Ko smo poslanci v prvi obravnavi
               vložili k proračunu amandmaje, so vladni gospodje dobili ukaz, da jih morajo vse po
               vrsti zavreči. In so jih zavrgli seveda, v matičnem delovnem telesu. Ne da bi jih
               prebrali, to jamčim. Nato so gospodje za drugo branje proračuna z novim poslovnikom
               vzeli možnost posameznim poslancem, da vlagajo amandmaje. Izmislili so si, da lahko
               amandmaje k proračunu vložijo tisti, ki zberejo 23 podpisov k vloženem amandmaju.
               Mislili so, da nam posameznikom to ne bo uspelo. Pa nam je. Vložili smo amandmaje na
               proračun v drugo. Zgodba je bila ista. Ponovila se je, vse vložene amandmaje so na
               matičnem delovnem telesu ponovno po tekočem traku zavračali. In tako je bilo tudi
               danes v parlamentu. Samo povejte mi, zakaj smo ure in ure težavnega dela na mnogih
               delovnih telesih zapravljali poslanci. Povejte mi, zakaj? Nič se ni spremenilo.
               Vlagali smo amandmaje v dobri meri, da bomo popravili tisto, za kar ocenjujemo, da v
               proračunu ni ravno dobro. Nihče ne ve vsega. Zato, da bi sebi, svojim sokrajanom,
               svojim soobčanom pridobili nujno potrebna sredstva za boljši in skladnejši razvoj.
               Kot sem že omenjal, gospodje iz vladajoče koalicije jih sploh niso prebrali. Njihovo
               posmehovanje je, upam da, zabeleženo v televizijski kameri. Nekoč bodo ljudje
               ževideli. Posmehujejo se ne meni, temveč svojim volivcem, državljanom Republike
               Slovenije. Še nekaj vem. Nekateri med vladajočo koalicijo, med člani so imeli tisto,
               kar je značilno za moške in so mi povedali v obraz, da so dobili ukaz, da ne smejo
               podpisovati amandmajev in da ne smejo podpreti nobenega amandmaja. Razen tiste
               seveda, ki so dobri za njih. To je dokazano, dokazljivo neposredno iz oči v oči
               najmanj štirih ljudi.</p>
               <p>Sam sem vložil amandma za 0,01% proračunskega denarja ali drugače povedano, recimo,
               en dober audi, za obnovo ambulante - saj ni važno, že veste, da v trboveljski
               bolnišnici - ki pokriva 50.000 prebivalcev. No, ampak še posebej sem bil, v
               narekovajih, "zelo vesel", ko sem videl, da tudi nekateri poslanci iz Zasavja v
               vrstah liberalne demokracije Slovenije, ki so jim ljudje zaupali, verjeli in dali
               glasove, niso podpisali amandmaja. Gospodje so se danes režali - to je slovenski
               izraz, če ga ne poznate, trboveljski še posebej - in se igrali Rimljane. Ampak še
               enkrat poudarjam, ob tem se niso posmehovali meni, temveč svojim volivcem. Na našo
               žalost, gospodje, je to kamera zabeležila in ljudje bodo to videli.</p>
               <p>In kje je resnica? Želja te vlade je, da ukine male bolnišnice, .../Opozorilni znak
               za konec./... in ker si tega ne upajo narediti kot možje, želijo prefinjeno, mimo
               nacionalnega programa, mimo verifikacije, mimo denarja, ki bi ga lahko namenili za
               investicije, poslati čez dve leti komisijo, ki bo ugotovila - bom končal takoj,
               vsakemu dopuščate deset sekund, prosim, če jih še meni - komisija bo ugotovila, da
               bolnišnica ne ustreza nacionalnemu programu, verifikaciji, in jo bodo mirno zaprli,
               oprali si bodo roke in odšli domov, pa mirno živeli naprej.</p>
               <p>Nekaj vam povem, spoštovani gospodje iz vladajoče koalicije, ki se igrate: vsak
               človek, ki bo umrl na vožnji iz Trbovelj v Ljubljano, zato ker mu v trboveljski
               kirurški ambulanti ne bodo mogli pomagati, bo na vaši vesti, če jo boste, seveda, še
               sploh imeli ali pa če jo sploh še imate. Demagogija gor ali dol...</p>
            </sp>
            <sp xml:id="SDZ3-Izredna-06-2001-04-20.sp375">

               <speaker>PREDSEDNIK BORUT PAHOR:</speaker>

               <p>Kolega Barovič...</p>
            </sp>
            <sp xml:id="SDZ3-Izredna-06-2001-04-20.sp376">

               <speaker>BOGDAN BAROVIČ:</speaker>

               <p>Hvala lepa. Ivan Cankar vas je spoznal že v svojem času, o dragih hlapcih, da ne bom
               izrekel značilnega...</p>
            </sp>
            <sp xml:id="SDZ3-Izredna-06-2001-04-20.sp377">

               <speaker>PREDSEDNIK BORUT PAHOR:</speaker>

               <p>Hvala lepa, kolega Barovič. Želi še kdo pojasniti svoj glas pred odločanjem? Prosim,
               kolega Drobnič, imate besedo.</p>
            </sp>
            <sp xml:id="SDZ3-Izredna-06-2001-04-20.sp378">

               <speaker>MAG. JANEZ DROBNIČ:</speaker>

               <p>Hvala lepa za besedo, gospod predsednik. To, kar danes sprejemamo in kako sprejemamo,
               seveda ni v ponos demokraciji Slovenije, na kakšen način, in to enega temeljnih aktov
               za funkcioniranje države.</p>
               <p>Res je tisto, kar je kolega že pred menoj povedal. Trudili smo se za pripravo
               amandmajev, sklepali koalicije, tako rekoč, z dobrimi nameni, ne da bi kakorkoli
               spodkopavali finančno situacijo, vendar so bili vsi amandmaji zavrnjeni. Dobri
               amandmaji so bili predloženi.</p>
               <p>Problem je procedura, kako je bilo to sprejeto. Seveda zato, boste rekli, je bil
               sprejet poslovnik. Poslovnik ste si prikrojili po lastni podobi. Ampak tisto je
               največji problem, kar bo sledilo iz tega proračuna, kar čaka državljane, to bo
               najbolj pomembno in se bo najbolj pokazalo. Tvegam neko mnenje ali pa trditev, da v
               ta proračun niti sami ne verjamete. Boste videli, ta proračun se bo spreminjal tako
               hitro. Seveda bo to ravnala vlada na svojih sejah. Premikala bo proračunske postavke,
               mi smo pa tu v dobri veri sprejemali neki strokoven, strukturno razdeljen akt. Vmes
               sem seveda tudi preveril verodostojnost poslancev. Veste, s katerim amandmajem,
               tisto, kar se vleče že od 1993. leta. Po istem kopitu je šlo. Z rahlim nasmehom
               vladajoče stranke. Zato upamda bodo državljani to videli, da nekdo 8 let obljublja,
               hodi na srečanja z občani in potem se heca na tak način.</p>
               <p>Podpora pediatrični kliniki. To je bil tudi signifikantni primer. Ko nas in vas
               novinarji sprašujejo o podpori temu humanitarnemu dejanju, vsi veselo izjavljate "ja,
               mi smo za podporo". Celo tako se dogaja, da ljudje, poslanci iz vladajoče koalicije,
               ki so ključni za pripravo proračuna, pridejo s takimi amandmaji ven, pridejo prvi
               pred novinarje, kot največjo reklamo, kako so človekoljubni. Potem pa gre glasovanje
               po gladko istemu delu, kot pri ostalih. To so pač dejstva. Oziroma, to je
               sprenevedanje. Drugače temu ne morem reči. To so seveda razlogi, zakaj sem se
               odločil, da bom glasoval proti temu proračunu, proti njegovi strukturi in vsebini.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp379">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Drobnič. Želi še kateri od poslancev ali katera od poslank
               besedo? (Ne želi.) S tem zaključujem predstavitev oziroma obrazložitev glasu pri
               odločanju o proračunu Republike Slovenije za leto 2001 v celoti. Spoštovane poslanke
               in poslanci, na odločanje dajem proračun Republike Slovenije za leto 2001 v celoti. O
               tem glasujemo. Glasujemo. V dvorani je navzočih 60 poslank in poslancev. Za proračun
               jih jeglasovalo 49, 10 pa jih je bilo proti.</p>
               <p>(Za je glasovalo 49.) (Proti 10.)</p>
               <p>Ugotavljam, da je proračun Republike Slovenije za leto 2001 sprejet.</p>
               <p>Predlagam, da sprejmemo sklep, dodatni sklep, ki ga je državnemu zboru Republike
               Slovenije predložil odbor: "Državni zbor Republike Slovenije pooblašča ministrstvo za
               finance in poslance državnega zbora kolege Cirila Pucka, Ferija Horvata in dr.
               Andreja Bajuka, da po sprejetju proračuna Republike Slovenije za leto 2001 v skladu s
               sprejetimi amandmaji ter sprejetim amandmajem za uskladitev državnega proračuna ter
               ob sodelovanju strokovne službe odbora za finance in monetarno politiko ter
               sekretariata za zakonodajo in pravne zadeve pripravijo končno redakcijo proračuna za
               objavo v uradnem listu Republike Slovenije". Želi kdo besedo v zvezi s tem? (Nihče.)
               Ta sklepdajem na glasovanje. Navzočih je 61 poslank in poslancev. 52 jih je predlog
               sklepa podprlo, 2 sta mu nasprotovala.</p>
               <p>(Za je glasovalo 52.) (Proti 2.)</p>
               <p>Kolegice in kolegi v času, ko je zasedal odbor za finance in vlada, smo se
               posvetovali v vodstvu državnega zbora in med vodji poslanskih skupin o tem, kako naj
               nadaljujemo to sejo državnega zbora. Sklenili smo, da ne glede na zamik, v vsakem
               primeru končamo točko, ki smo jo pravkar sklenili. Potem pa so bila različna mnenja o
               tem, ali naj državni zbor danes delo nadaljuje ali ne. Predstavniki koalicijskih
               strank so pripravljeni delati naprej, predstavniki opozicijskih pa so rekli, da
               presojajo, da bi bilo bolje ali ustrezneje, če si državni zbor vzame nekaj predaha in
               nadaljuje v torek.</p>
               <p>Državnemu zboru Republike Slovenije predlagam, da nadaljujemo delo v torek ob 10.
               uri. Če ta predlog ne bo dobil potrebne večine, bo to pomenilo, da v skladu z
               odločitvijo, ki smo jo sprejeli zjutraj, državni zbor nadaljuje delo danes. Ura pa je
               nekaj čez enajsto. Mislim, da je prav, da tako pomemben državni akt kot je proračun,
               državni zbor kot zakonodajalec obravnava in sprejme tako, da ne bo ugovorov, češ, da
               je glasovalni stroj opravil svoje, zdaj pa boste odločili z glasovanjem ali se s tem
               predlogom strinjate ali ne.</p>
               <p>Dajem torej na glasovanje predlog, da nadaljujemo v torek ob 10. uri. Glasujemo. 28
               kolegov je glasovalo za, 32 jih je glasovalo proti. Ugotavljam, da ta predlog, da bi
               nadaljevali v torek, ni dobil potrebne večine. Zato bo državni zbor nadaljeval delo
               danes</p>
               <p>Prehajamo na <title>3. TOČKO DNEVNEGA REDA -</title> to je na <title>OBRAVNAVO PREDLOGA ZAKONA
                  O IZVRŠEVANJU PRORAČUNA REPUBLIKE SLOVENIJE ZA LETO 2001.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik besedo? Prosim.</p>
            </sp>
            <sp xml:id="SDZ3-Izredna-06-2001-04-20.sp380">

               <speaker>MAG. ANTON ROP:</speaker>

               <p>Spoštovane poslanke! Spoštovani poslanci! Cenjeni predsednik! Zakon o javnih financah
               nam nalaga, da hkrati s sprejemom proračuna Republike Slovenije sprejmemo zakon o
               izvrševanju proračuna Republike Slovenije za leto 2001, ter tako določimo strukturo
               posebnega dela proračuna, postopke njegovega izvrševanja, posebnosti upravljanja s
               premoženjem države, obseg zadolževanja in poroštev države in posebnosti financiranja
               občin.</p>
               <p>Cilji predlaganega zakona o izvrševanju proračuna Republike Slovenije za leto 2001 so
               okrepitev programskega pristopa pri pripravi, sprejemanju in izvrševanju proračuna,
               izboljšanje koordinacije dela med neposrednimi uporabniki, omejevanje prerazporejanja
               pravic porabe v proračunu, racionalizacija in bolj učinkovito poslovanje države. Z
               zakonom so tudi natančno določeni namenski prejemki in izdatki v računu finančnih
               naložb in terjatev, ter v računu financiranja, kot so kupnina od kapitalskih naložb,
               ki se v proračun plača po zakonu o uprabi sredstev kupnine, po zakonu o lastninskem
               preoblikovanju podjetij in kupnina od kapitalskih naložb države, ki se pridobi z
               realizacijo programa prodaje finančnega in stvarnega premoženja v lasti države za
               leto 2001. Kupnina od prodaje delnic Nove ljubljanske banke ter Nove kreditne banke
               Maribor se bo v skladu z zakonom namenila za odplačilo dolgov v računu financiranja.
               Enako velja tudi za vse ostale prejemke, ki se realizirajo v obsegu, ki presega
               skupni obseg prejemkov računa finančnih naložb in terjatev, načrtovanih v sprejetem
               proračunu.</p>
               <p>Pomembno je povedati, da zakon zaostruje pogoje kdaj lahko neposredni proračunski
               uporabnik samostojno prerazporeja sredstva med postavkami znotraj istega podprograma.
               Pri tem prerazporeditev ne sme presegati 20% obsega postavke v sprejetem proračunu.
               Na naslednjem nivoju vlada Republike Slovenije odloča o prerazporeditvah v primerih,
               ko obseg prerazporeditev presega 20% obsega postavke med podprogrami znotraj glavnega
               programa, pri čemer prerazporeditve ne smejo presegati 20% vsega podprograma med
               glavnimi programi znotraj področja proračunske porabe, pri čemer prerazporeditve ne
               smejo presegati 15% in med področji proračunske porabe, kjer prerazporeditve ne smejo
               presegati 10% vsega področja porabe. Zakon določa tudi skupni obseg prevzetih
               obveznosti neposrednega uporabnika, ki bodo zapadle v plačilo v prihodnjih letih za
               investicijske odhodke, investicijske transfere, ter material in opremo vojske oziroma
               za specialno opremo policije, ki ne sme presegati 70% teh pravic porabe v sprejetem
               finančnem načrtu. Zablago in storitve in za tekoče transfere pa ne sme presegati 25%
               pravic porabe v sprejetem finančnem načrtu.</p>
               <p>Zakon o izvrševanju proračuna Republike SLovenije za leto 2001 določa, da se del
               prihodkov od davka na dodano vrednost in od trošarin, ki bodo vplačane v proračun do
               vključno 31.1.2002, uvrsti med prihodke proračuna za leto 2002, če se pred tem
               datumom skupni obseg prejemkov proračuna leta 2001 realizira v znesku, ki je
               načrtovan v sprejetem proračunu. Z namenom, da bi lahko predvideni postopki prodaje
               državnega finančnega in stvarnega premoženja nemoteno potekali, zakon o izvrševanju
               proračuna Republike Slovenije 2001 do sprejema sprememb zakona o javnih financah
               opredeljuje tudi temeljne postopke in metode prodaje državnega, stvarnega in
               finančnega premoženja. Na tak način se zagotavlja transparentnost postopkov prodaje
               premoženja, ki je predvidena v programu prodaje državnega finančnega in stvarnega
               premoženja. Spoštovane poslanke in poslanci! Kot sem že dejal, je potrebno zakon o
               izvrševanju proračuna za leto 2001 obravnavati hkrati ob sprejetju proračuna.
               Uveljavitev tega zakona je namreč neposredni pogoj za uveljavitev in izvrševanje
               proračuna. V interesu nas vseh je, da se državni proračun in predlagani zakon
               uveljavita čimprej in da se tako omogoči normalno financiranje in delovanje države v
               tem letu. Zato vam seveda predlagam, da zakon sprejmete. Hvala.</p>
            </sp>
            <sp xml:id="SDZ3-Izredna-06-2001-04-20.sp381">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za finance in monetarno politiko kot
               matično delovno telo. Prosim poročevalca, da predstavi mnenje odbora o predlogu
               zakona. Predsednik Ciril Pucko, izvolite.</p>
            </sp>
            <sp xml:id="SDZ3-Izredna-06-2001-04-20.sp382">

               <speaker>CIRIL PUCKO:</speaker>

               <p>Hvala lepa, gospa podpredsednica. Spoštovani predstavniki vlade, kolegice in kolegi!
               Matično delovno telo je omenjeni zakon obravnavalo na 8. in 9. ter na drugem in
               tretjem nadaljevanju 10. izredne seje odbora in je že po splošni razpravi sprejel
               sklep, da predlaga državnemu zboru, da ta zakon zaradi nujnosti sprejme po hitrem
               postopku.</p>
               <p>Glede na številne pripombe, konkretne pripombe in predloge sekretariata za zakonodajo
               in pravne zadeve k 2., 3., 5., 6., 8., 10., 11., 13., 14., 15., 17., 18., 20. do 25.,
               29., 36., 38. in 40. členu zakonskega predloga, je v nadaljevanju obravnave odbor
               sprejel številne amandmaje, da bi povzel bistvene pripombe, ki jih je podal
               sekretariat. Zato predalgam v imenu odbora, da državni zbor podpre vse tiste
               amandmaje, ki jih je oblikoval in jih predlagal odbor in tiste amandmaje, ki jih je
               odbor podprl. To pa so amandmaji k 2. členu, 5., 6., 8., 12., 13., 14., 20., 21.,
               22., 23., 29., 33., 35. in 40. členu. To so amandmaji odbora. Ter tiste amandmaje, ki
               jih je, kot sem že prej navedel, tudi odbor podprl, vključno z amandmajem dr. Slavka
               Gabra, ki ga je odbor povzel in smiselno v enem delu dopolnil. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp383">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve? (Ne
               želi.) Želijo besedo predstavniki poslanskih skupin? V imenu poslanske skupine nove
               Slovenije, dr. Andrej Bajuk.</p>
            </sp>
            <sp xml:id="SDZ3-Izredna-06-2001-04-20.sp384">

               <speaker>DR. ANDREJ BAJUK:</speaker>

               <p>Hvala lepa. Dejansko bi rad, preden spregovorim kot predstavnik poslanske skupine
               nove Slovenije, če mi dovolite, gospa predsedujoča, rekel nekaj besed o delovanju
               komisije za nadzor proračuna in javnih financ.</p>
            </sp>
            <sp xml:id="SDZ3-Izredna-06-2001-04-20.sp385">

               <speaker>PODPREDSEDNICA IRMA PAVLINIČ KREBS:</speaker>

               <p>Dr. Andrej Bajuk, dovolite, ta trenutek dajem besedo predstavnikom poslanskih skupin.
               Če želite predstaviti stališča, bo možnost za razpravo v tej smeri, bo zagotovo pri
               posameznih amandmajih, ki jih je vaša komisija vložila. Zdaj resnično, če želite
               predstaviti mnenje poslanske skupine, ker smo v tem delu, kar je tudi v skladu s
               poslovnikom. Tako da vas prosim, da se tega držite. Če želite predstaviti mnenje vaše
               poslanske skupine, izvolite.</p>
            </sp>
            <sp xml:id="SDZ3-Izredna-06-2001-04-20.sp386">

               <speaker>DR. ANDREJ BAJUK:</speaker>

               <p>Hvala lepa. Mnenje poslanske skupine k temu zakonu bomo posredovali k vsakemu členu
               posebej. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp387">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Božič, v imenu poslanske skupine SLS + SKD - slovenske ljudske
               stranke, izvolite.</p>
            </sp>
            <sp xml:id="SDZ3-Izredna-06-2001-04-20.sp388">

               <speaker>IVAN BOŽIČ:</speaker>

               <p>Hvala lepa, gospa podpredsednica. Kolegice in kolegi! V naši poslanski skupini imamo
               na predlog zakona o izvrševanju proračuna nekaj pripomb, glavni pripombi pa sta na
               10. in 12. člen.</p>
               <p>Že prej, pri samem proračunu Republike Slovenije za leto 2001, sem govoril o tem, da
               10. člen zakona o izvrševanju proračuna izničuje vse, kar smo kdajkoli do sedaj
               sprejeli po programu, ki se imenuje nacionalni program. Imeli smo jih za ceste, za
               železnice, pa še za marsikaj, in vse to se s prvim odstavkom 10. člena izniči, ker je
               zapisano, da se nacionalni programi izvršujejo samo v višini, kolikor je v tem
               proračunu za leto 2001 predvideno. To je za nas skoraj malo nerazumno, kajti morali
               bi vendar nacionalni program in zakon, če je bil za nekaj sprejet, kar smo prej
               slišali za knjižnico v Ljubljani, zakaj se tega ne izvrši.</p>
               <p>Drugi odstavek 10. člena je ravno tako za nas zelo sporen. Izhajam iz poslanske
               skupine slovenskih krščanskih demokratov. Mi smo bili prvi zagovorniki avtocestnega
               programa Republike Slovenije. V drugem odstavku piše, da se avtocestni program izvrši
               samo v obsegu, ki je v tem proračunu predviden.</p>
               <p>Zakaj imamo potem zakon o pobiranju bencinskega tolarja? Zakaj pobiramo cestnino in
               najemamo drage kredite, da gradimo avtoceste in tako dalje, ker jih pravočasno ne
               koristimo, porabimo pa veliko, veliko denarja za interkalarne obresti? Če bomo in ko
               bomo obravnavali nacionalni program oziroma plan avtocest Republike Slovenije za leto
               2001, bomo videli, koliko je tam interkalarnih obresti. Potem se spomnimo na to, v
               kakšni višini smo danes zavrnili amandmaje, ki so jih predlagatelji res dobro
               zagovarjali. Tako, da je za nas 10. člen kar malce sporen.</p>
               <p>Enako je tudi 12. člen. Preobremenitve, ki jih dovoljuje v višini 70%, so previsoke.
               Kajti, če bi šli tudi v letošnjem letu v preobremenitev 70% plana pomeni, bi to, da s
               presežkom letošnjih preobremenitev na računu oziroma pri Ministrstvu za promet za
               direkcijo za državne ceste ne pokrijemo letošnjega plana s preobremenitvijo oziroma
               imamo preobremenitev več. Če še 70% porabimo na račun drugega leta, bomodrugo leto na
               istem kot letos. Ne bomo imeli niti enega objekta, ki bi ga odprli na novo, ampak da
               bomo dokončevalisamo letošnje objekte.</p>
               <p>Podpiramo amandmaje odbora, predvsem amandma odbora za finance in monetarno politiko
               za 12. člen. Upamo, da nas bo vlada res v kratkem osrečila s planom za dve ali pa vsa
               tri leta, kolikor jih še imamo v našem mandatnem obdobju. Kajti z vsakoletnim
               prekinjanem programa gradenj je to tako, kot sem že nekajkrat povedal.</p>
               <p>Cesta iz Bohinja na Soriško planino se gradi zadnjih 20 let. Vsako drugo leto gremo
               in zgradimo 900 m, odpeljemo vse stroje in ponovno čez eno leto pridemo na gradbišče.
               To tudi stane. Upam, da bo vlada osrečila ta parlament s planom za dve, najboljše pa
               do konca mandata, se pravi, za tri leta. V tem smislu bomo tudi podprli zakon o
               izvrševanju proračuna. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp389">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine Socialdemokratske stranke Slovenije mag. Andrej
               Vizjak. Izvolite.</p>
            </sp>
            <sp xml:id="SDZ3-Izredna-06-2001-04-20.sp390">

               <speaker>MAG. ANDREJ VIZJAK:</speaker>

               <p>Hvala lepa, gospa predsedujoča. Socialdemokratska stranka ne more podpreti takega
               zakona o izvrševanju proračuna, predvsem iz naslednjih razlogov. Ocenjujemo, da so s
               tem zakonom vladi dana prevelika pooblastila pri izvrševanju proračuna in da se
               praktično s temi pooblastili izničujeta vloga in pomen sprejetega državnega
               proračuna. Vladi se s številnimi členi v tem zakonu omogoča prerazporejanja,
               predobremenitve, menjavo, zadolževanje in tudi privatizacijo oziroma odprodajo
               kapitalskih deležev državnega premoženja. S tem poudarjam predvsem to bojazen in to
               skrb sploh še za vlogo parlamenta v slovenski demokraciji. Že iz današnjih
               dokumentov, ki smo jih sprejeli; iz načrta razvojnih programov, ki so danes sprejeti
               tu v državnem zboru; sprejeti in iz programa investicij, ki ga je vlada prav tako
               včeraj predložila v državni zbor in ga je tudi na včerajšnji seji očitno sprejela,
               izhajajo že velike razlike in neusklajenost. To priča, da tisto, kar smo sprejeli, ni
               nujno da bo res oziroma ni res, ampak bo vlada lahko s temi instrumenti, ki jih ima
               na voljo, pač to spremenila in speljala tiste investicije, za katere bo v vladi
               dosežen konsenz, in ne tistih investicij oziroma ne tistih projektov, katere je
               sprejel ta državni zbor.</p>
               <p>Mislim, da je to osnovni in temeljni pomislek in temeljna dilema, s katero smo se v
               Socialdemokratski stranki veliko ukvarjali. Poudarjamo, da ne moremo tako
               razvrednostiti dela in odločitev državnega zbora.</p>
               <p>Naj le naštejem nekaj dokazov oziroma nekaj argumentov, ki podkrepijo ta moja
               stališča. Pravzaprav, pred tem bi še to poudaril, da je sekretariat za zakonodajo v
               svojem gradivu opozoril na številne dileme, na številne sporne stvari in nejasnosti,
               predvsem nejasnosti tega zakona o izvajanju proračuna. Moram povedati, da se z večino
               teh opozoril strinjamo tudi v naši stranki strinjamo. Večino teh opozoril ne sanirajo
               amandmaji, ki jih je na podlagi tega sprejel odbor za finance. Predvsem nejasnosti
               določenih pojmov in določenih sklopov pojmov omogočajo različna tolmačenja in zelo
               plastično in prožno telovadenje z javnimi financami, s čimer se mi seveda ne moremo
               strinjati.</p>
               <p>V Socialdemokratski stranki se zavzemamo za jasne, transparentne rešitve; porabe
               javnega denarja, ki ne bodo jasne le nam tu, ampak morajo biti jasne tudi iz bilance
               in iz vseh dokumentov, ki jih državni zbor dobi in sprejme. Iz teh dokumentov, s
               katerimi mi danes razpolagamo, ni jasno nič, oziroma veliko tega ni jasno - To lahko,
               če dajo roko na srce, priznajo tudi marsikateri koalicijski poslanci.</p>
               <p>Ustavil bi se na nekaterih najbolj spornih točkah in členih tega predloga zakona o
               izvrševanju proračuna. In sicer, to je ta znameniti 6. člen, o katerem smo danes že
               veliko govorili in katerega zopet tu nekako obnavljamo. Mislimo, da je ta člen v
               popolnem nasprotju s sistemskim zakonom o javnih financah. Mislim, da se javne
               finance gradijo po eni hirarhiji predpisov, pri čemer je prav gotovo sistemski
               dokument in sistemski zakon, to je zakon o javnih financah, pred vsakoletnim zakonom
               o izvrševanju proračuna. Zato mora biti zakon o izvrševanju proračuna usklajen z
               zakonom o javnih financah. V naši stranki ocenjujemo, da temu ni tako. Zato smo tudi
               sekretariat vlade za zakonodajo pisno pozvali, da nam dostavi tolmačenje oziroma
               pravno mnenje na to temo. To je bilo storjeno že danes dopoldne. Upam, da sekretariat
               ima to stališče in da nam bo lahko danes, s tem stališčem tudi postregel.</p>
               <p>Nadalje bi opozoril na tretji odstavek 8. člena, kjer izven omejitev prerazporejanja,
               ki jih določa 8. člen, dopušča telovadenje s temi prerazporeditvami v primeru
               spremenjenih gospodarskih gibanj. To se pravi - Če jaz to prav razumem - če bo država
               pričakovala in bo ugotovila, da njena napoved glede, recimo, 4 in pol odstotne
               gospodarske rasti ne bo ustrezna in bo rast ocenjena na, recimo, 4%, ji daje manever
               in tudi neko zakonsko oziroma formalno podlago, da vrši prerazporeditev. Mislim, da
               to ni prav. Mislim, da se za takim terminom spremenjena gospodarskega gibanja ne
               smejo skrivati tako resne zadeve, kot so poseganje in prerazporejanje mimo okvirjev
               teh 20, 15 in 10 odstotkov, kot jih določata prva dva odstavka 8. člena.</p>
               <p>Zato menimo, da je tretji odstavek 8. člena nepotreben, saj je dovolj 40. člen
               sistemskega zakona o javnih financah, ki opredeljuje in omogoča prerazporejanje v
               primeru nekaterih izrednih zadev, kot so razne elemenatrne nesreče in drugi neljubi
               dogodki, ki dejansko terjajo hiter odziv države in hiter odziv vlade na te zadeve.
               Mislim pa, da ne opravičuje teh poseganj v prerazporeditve zgolj ocena spremenjenih
               gospodarskih gibanj.</p>
               <p>Ustavil bi se tudi na 12. členu, ki govori o teh famoznih preobremenitvah o katerih
               smo veliko govorili že danes. In mislim, da so le-te v teh okvirjih, ki so zopet
               prepuščene vladi, bistveno prevelike. Zlasti zaradi tega, ker omogočajo nadaljnje
               negativne efekte teh preobremenitev, zaradi katerih so nekateri nacionalni programi
               danes v kolapsu in se ne morejo izvajati. Naj omenim zgolj avtocestni program. Ne
               želim, da se zaradi takšnega preinvestiranja in zainvestiranja zgodi podobno z
               investicijami v šolski prostor, v kulturo in druge prepotrebne projekte naše
               države.</p>
               <p>Nadalje je tu 14. člen. Ta famozna splošna proračunska rezervacija, za katero se
               točno ve, za katere namene se sme uporabljati. Vendar v našem zakonu o izvrševanju
               proračuna se uporablja za plače in za neke tiskovine. Mene ne more danes tu nihče
               prepričati, da sredi oziroma konec aprila mi ne vemo, koliko in kaj bomo v državni
               upravi zaposlovali in koliko tiskovin bomo potrebovali. Zato mislim, da splošna
               proračunska rezervacija ne sme biti namenjena tem namenom Zakon o izvrševanju
               proračuna govori prav o tem. Tu ocenjujemo, da se skriva prikrito zaposlovanje in
               širjenje birokracije v državnih organih, proti čemur smo zelo proti. Menimo, da že iz
               samega proračuna izvira prevelika porast postavk na področju plač.V vsej državni
               upravi gre za okoli 10% realno rast, to se pravi nad pričakovano inflacijo še 10%.
               Menimo, da je to preveč, da tega naša država in naše gospodarstvo ne zmoreta. Da bi
               se plače in širitev zaposlovanja skrivale še v tej splošni proračunski rezervaciji,
               mislim, je skrajno nedopustno.</p>
               <p>Tudi 28. člen, ki govori o zadolžitvah, govori in specificira določen obseg
               zadolževanja, pri čemer pa ne govori skoraj nič oziroma ne določa limitov za
               zadolževanja za obrambo, za izdajo obveznic za plačilo odškodnin pri razveljavitvi
               zaplembe premoženja, zadolžitvi države pri Banki Slovenije iz naslova zakladnih
               menic. Menimo, da - prepustitev prostih rok vlade pri zadolževanju na teh programih,
               ki so izvzeti iz tiste sume, ki je opredeljena in gre oziroma za slabih 30 milijard
               tolarjev - to ni prav. Če ne drugega, naj vlada vsaj odgovori, v kakšnem obsegu in za
               katere programe namerava v te zadolžitve iti. Pri izdaji poroštev domačim pravnim
               osebam, kjer državni proračun limitira znesek oziroma, kjer ta zakon limitira znesek
               na 70 milijard, pri čemer ni jasno, komu in v katerih disproporci bi vlada morala
               jasneje odgovoriti na vprašanja, koliko in katerim pravnim osebam in v katerih
               zneskih.</p>
               <p>Skratka, naštel sem zgolj nekaj primerov, ki puščajo vladi zelo proste roke in zelo
               prosto odločanje pri upravljanju z javnimi financami. Kar je najhuje - po našem
               mnenju - prepušča eno prosto delo z že sprejetim proračunom na podlagi hitro
               poiskanih argumentov v tem zakonu o izvrševanju proračuna. Ocenjujemo, da mora imeti
               delo državnega zbora svojo težo. Ocenjujemo, da mora imeti sprejeti proračun v tem
               državnem zboru svoj pomen. Iz tega naslova se ne moremo strinjati s tako lahkim
               spreminjanjem teh odločitev s strani vlade in zato seveda s tu sprejetimi formalnimi
               podlagami, da vlada to počne. Hvala.</p>
            </sp>
            <sp xml:id="SDZ3-Izredna-06-2001-04-20.sp391">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine Demokratične stranke upokojencev, gospod
               Valentin Pohorec. Izvolite.</p>
            </sp>
            <sp xml:id="SDZ3-Izredna-06-2001-04-20.sp392">

               <speaker>VALENTIN POHOREC:</speaker>

               <p>Hvala. Jaz sem imel sicer malo daljšo razpravo, vendar bom kratek. Naša poslanska
               skupina se je s težavo prebijala že skozi proračun, skozi številno maso gradiva,
               omejenim časom in omejeno našo možnostjo in udeležbo na številnih sejah delovnih
               teles. Tako je tudi z zakonom o izvrševanju proračuna. Gotovo bi imeli več pripomb,
               več misli, da nekatere določbe le niso take, kot bi si želeli. Vendar bomo zakon in
               predlagane amandmaje, kot so bili izoblikovani na koncu na odboru za finance in
               monetarno politiko, podprli. Vemo, da so v tem zakonu določena občutljiva vprašanja,
               kot so prodaja državnega premoženja, nepremičnin in kapitala, prerazporeditev znotraj
               proračunskih uporabnikov, predobremenitve, o katerih je bilo že večkrat govora.
               Pričakujemo, da se ne bo zgodilo leto 2000, ko je proračun doživel tolike
               predobremenitve, da na nekaterih postavkah nimamo praktično potem kaj deliti. Ker je
               to prvo leto po volitvah, mislim, da ne bo takih političnih prerazporeditev za nove
               volilne rezultate. Želimo, da vlada izvaja tudi ta zakon z vso resnostjo, da se z vso
               odgovornostjo izvajajo določene naloge, ki jih ta zakon postavlja, čeprav v tem
               zakonu ni sankcij, kot jih imajo običajno drugi zakoni za neizvrševanje. To je le
               politična, bi rekel, odgovornost za to izvajanje.</p>
               <p>Želimo, da se z vso resnostjo obravnava vprašanje enakosti vseh subjektov,
               davkoplačevalcev, za davke in prispevke, da ne bodo nekateri veselo hodili mimo
               obveznosti do države in si meli roke z bogatimi denarji, drugi pa, ki poslujejo
               strogo, vestno in pošteno, po zakonu, pa plačujejo vse in so pogosto na robu svoje še
               zmogljivosti za obstoj.</p>
               <p>Kot sem rekel, bomo podprli ta zakon. Kmalu pričakujemo nov proračun za leto 2002,
               temu ustrezno zakon za izvajanje tega proračuna za leto 2002 in naprej, če bo
               večleten. Tem vprašanjem bomo posvetili več pozornosti in tudi takrat se vključili s
               kakšnimi predlogi za spremembo. Tudi tokrat smo imeli amandma za nekako izboljšanje
               discipline okoli izvajanja proračuna, plačilne discipline, planiranja likvidnosti in
               izvajanja te likvidnosti. Žal, ker je na odboru kazalo, da amandma ni bil tak, da bi
               ga vlada lahko tudi izvajala, zato smo ga potem pač umaknili iz nadaljnje procedure.
               Tako da bomo v nadaljevanju amandmaje k temu zakonu podprli. Hvala.</p>
            </sp>
            <sp xml:id="SDZ3-Izredna-06-2001-04-20.sp393">

               <speaker>PREDSEDNIK BORUT PAHOR:</speaker>

               <p>Hvala lepa. Želi še katera od poslanskih skupin predstaviti stališča? Ugotavljam, da
               ne.</p>
               <p>Besedo dajem poslankam in poslancem. Kolega Janša.</p>
            </sp>
            <sp xml:id="SDZ3-Izredna-06-2001-04-20.sp394">

               <speaker>IVAN (JANEZ) JANŠA:</speaker>

               <p>V bistvu nimam razprave. Želim pa dati predlog proceduralne narave, v izogib temu, da
               bi se ta repriza nekdanjih zasedanj zvezne skupščine v Beogradu, ki je tudi praviloma
               proračune sprejemala ponoči, preveč zavlekla.</p>
               <p>Mi smo namreč že dopoldne zaprosili sekretariat za zakonodajo in pravne zadeve za
               pravno tolmačenje 2. člena zakona o javnih financah, v navezavi na 6. člen zakona, ki
               ga zdaj obravnavamo. Tega tolmačenja še nismo dobili. Prosil bi, da tisti trenutek,
               ko ga sekretariat izdela, da ga tudi predstavi. Vsekakor pa, da do tega tolmačenja
               pridemo tekom razprave. V nasprotnem primeru bomo prisiljeni pred odločanjem jemati
               odmore toliko časa, dokler tega tolmačenja ne bo. Vnaprej opozarjam na to, da bi ga
               dobili čim prej.</p>
            </sp>
            <sp xml:id="SDZ3-Izredna-06-2001-04-20.sp395">

               <speaker>PREDSEDNIK BORUT PAHOR:</speaker>

               <p>Želi še kdo od poslancev ali poslank besedo? (Ne.) Ker ne želi nihče več
               razpravljati, zaključujem splošno razpravo.</p>
               <p>Prehajamo na <title>drugo obravnavo</title> , to je na obravnavo tu odločanje o posameznih
               členih predloga zakona. Zboru predlagam, da skladno z drugo alineo 189. člena
               poslovnika po končani razpravi in glasovanju o amandmajih in členih, razpravlja in
               glasuje skupaj o preostalih členih, h katerim niso bili vloženi amandmaji. Predlagani
               sklep ne bo sprejet, če mu bo nasprotovala najmanj ena tretjina navzočih poslancev.
               Ugotavljamo navzočnost v dvorani! Ugotavljam, da v dvorani ni navzočih 57 poslank in
               poslancev, zato tega rezultata ne bom štel za veljavnega. Prosim, če pogledate pri
               kolegih poslancih in poslankah, ali imajo pomotoma vložene kartice. Ugotavljam
               navzočnost v dvorani! Navzočih je 52 kolegov in kolegic. Glasujemo. Kot sem povedal
               prej, preden so prišli kolegi v dvorano, zboru predlagam, da skladno z drugo alineo
               189. člena poslovnika po končani razpravi in glasovanju o amandmajih in členih
               državni zbor razpravlja in glasuje skupaj o preostalih členih, h katerim niso bili
               vloženi amandmaji. Predlagani sklep ne bo sprejet, če mu bo nasprotovala najmanj ena
               tretjina navzočih poslancev in poslank. Glasujemo! Navzočih je 53 poslank in
               poslancev. 44 jih je bilo za, 5 jih je bilo proti.</p>
               <p>(Za je glasovalo 44.) (Proti 5.)</p>
               <p>Ugotavljam, da je predlog sprejet. Prehajamo na razpravo o posameznih členih in
               vloženih amandmajih. Predlagam, da začnemo z obravnavo in odločanjem o amandmajih, ki
               so vloženi k predlogu zakona. Najprej dajem v razpravo in odločanje amandma k 2.
               členu. Želi kdo besedo? (Nihče.) Potem amandma, pod zaporedno številko 1, k 2. členu,
               dajem na glasovanje. Glasujemo! Navzočih je 53 kolegic in kolegov. 45 jih je
               glasovalo za, 3 proti.</p>
               <p>(Za je glasovalo 45.) (Proti 3.)</p>
               <p>Ugotavljam, da je amandma sprejet.</p>
               <p>Glasujemo o besedilu 2. člena v celoti. Navzočih je 53 poslank in poslancev. 44 jih
               je bilo za, 3 so bili proti.</p>
               <p>(Za je glasovalo 44.) (Proti 3.)</p>
               <p>Ugotavljam, da je 2. člen sprejet.</p>
               <p>K 5. členu je prav tako vložen amandma. Želi kdo o njem besedo? (Ne želi.)
               Zaključujem razpravo. Prehajamo na odločanje o amandmaju pod zaporedno številko 1 k
               5. členu na drugi strani našega pregleda. Glasujemo! Navzočih je 53 poslank in
               poslancev. Za je glasovalo 44, 2 proti.</p>
               <p>(Za je glasovalo 44.) (Proti 2.)</p>
               <p>Ugotavljam, da je amandma sprejet.</p>
               <p>Glasujemo še o 5. členu v celoti. Glasujemo! Navzočih je 53 poslank in poslancev. 45
               jih je bilo za, 2 sta bila proti.</p>
               <p>(Za je glasovalo 45.) (Proti 2.)</p>
               <p>Ugotavljam, da je besedilo 5. člena v celoti sprejeto.</p>
               <p>Imamo amandmaje k 6. členu. Želi kdo o njih besedo? Kolega Janša, kolega Bajuk.
               Prosim.</p>
            </sp>
            <sp xml:id="SDZ3-Izredna-06-2001-04-20.sp396">

               <speaker>IVAN (JANEZ) JANŠA:</speaker>

               <p>Zdaj smo pri tej dilemi, v zvezi s katero smo zaprosili za pravno tolmačenje. Naše
               mnenje je, da je člen v celoti v nasprotju z zakonom o javnih financah in pa ne bi
               smelo biti. Zato predlagamo, da se črta. Ker je bilo mnenje ministrstva prej
               drugačno, bi pred odločanjem radi slišali, kakšno je mnenje službe za zakonodajo.</p>
            </sp>
            <sp xml:id="SDZ3-Izredna-06-2001-04-20.sp397">

               <speaker>PREDSEDNIK BORUT PAHOR:</speaker>

               <p>Prosim sekretariat, da obrazloži mnenje, o katerem sprašuje kolega Janša. Govorimo o
               6. členu. Prosim!</p>
            </sp>
            <sp xml:id="SDZ3-Izredna-06-2001-04-20.sp398">

               <speaker>TINA BITENC PENGOV:</speaker>

               <p>Gospod predsednik, sekretariat je dobil v roke vprašanje dejansko pred nekaj
               minutami, ker je bilo poslano z ostalo pošto na mizo in se z njim seznanil. Mnenje bo
               podal tekom seje ustno, če je poslanska skupina s tem zadovoljna. Če želi mnenje
               pisno, se bomo morali umakniti, da to zapišemo. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp399">

               <speaker>PREDSEDNIK BORUT PAHOR:</speaker>

               <p>Kolega Janša.</p>
            </sp>
            <sp xml:id="SDZ3-Izredna-06-2001-04-20.sp400">

               <speaker>IVAN (JANEZ) JANŠA:</speaker>

               <p>Ne, lahko je ustno, samo to mnenje potrebujemo zdaj.</p>
            </sp>
            <sp xml:id="SDZ3-Izredna-06-2001-04-20.sp401">

               <speaker>PREDSEDNIK BORUT PAHOR:</speaker>

               <p>Sekretariat, potrebujete nekoliko časa za premislek?</p>
            </sp>
            <sp xml:id="SDZ3-Izredna-06-2001-04-20.sp402">

               <speaker>TINA BITENC PENGOV:</speaker>

               <p>Gospod predsednik, potrebujemo še nekaj časa.</p>
            </sp>
            <sp xml:id="SDZ3-Izredna-06-2001-04-20.sp403">

               <speaker>PREDSEDNIK BORUT PAHOR:</speaker>

               <p>Koliko?</p>
            </sp>
            <sp xml:id="SDZ3-Izredna-06-2001-04-20.sp404">

               <speaker>TINA BITENC PENGOV:</speaker>

               <p>Petnajst minut.</p>
            </sp>
            <sp xml:id="SDZ3-Izredna-06-2001-04-20.sp405">

               <speaker>PREDSEDNIK BORUT PAHOR:</speaker>

               <p>Petnajst minut. Nadaljevali bomo ob 24.00 uri.</p>
               <p>(Seja je bila prekinjena ob 23.46 uri in se je nadaljevala ob 0.09 uri.)</p>
            </sp>
            <sp xml:id="SDZ3-Izredna-06-2001-04-20.sp406">

               <speaker>PREDSEDNIK BORUT PAHOR:</speaker>

               <p>Ugotavljam navzočnost v dvorani! Navzočih je 56 kolegic in kolegov. Vabim
               predstavnike sekretariata, da pridejo v dvorano in predstavijo stališče. Prosim!</p>
            </sp>
            <sp xml:id="SDZ3-Izredna-06-2001-04-20.sp407">

               <speaker>HELENA OGRINC:</speaker>

               <p>Hvala lepa, gospod predsednik. Torej po kratki proučitvi izpostavljenega vprašanja
               dajemo sledeče pojasnilo: Iz veljavnih zakonov, sprejetih pred uveljavitvijo zakona o
               javnih financah oziroma istočasno sprejetih, nekaterih pa celo po njegovi
               uveljavitvi, izhajajo finančne obveznosti države, srednjeročne narave, ki jihje
               potrebno tekoče, v teku, torej, posameznega proračunskega obdobja, redno servisirati.
               Za pokrivanje teh obveznosti so bile kot namenski vir po zadevnih zakonih opredeljene
               kupnine od prodaje državnega premoženja. V odnosu na zakon o javnih financah so to
               specialni zakoni, ki imajo prednost pred splošnim oziroma sistemskim zakonom. Iz
               navedenih razlogov se določba 74. člena oziroma obveznosti po tem členu lahko
               izpolnijo šele po izpolnitvi obveznosti namenskih financiranj iz kupnine, za kar pa
               daje podlago tudi zakon o javnih financah, in sicer prav v šestem odstavku 2.
               člena.</p>
               <p>Ob tem pa seveda opozarjamo, tako kot smo tudi že v naših predhodnih mnenjih, da bi
               bilo potrebno določbo 74. člena zakona o javnih financah dograditi, ker ne odgovarja
               vsem obstoječim specifičnim situacijam. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp408">

               <speaker>PREDSEDNIK BORUT PAHOR:</speaker>

               <p>Hvala lepa vam. Lahko nadaljujemo. Kolega Janša.</p>
            </sp>
            <sp xml:id="SDZ3-Izredna-06-2001-04-20.sp409">

               <speaker>IVAN (JANEZ) JANŠA:</speaker>

               <p>To, to mnenje je bilo sicer malo zavito povedano, ampak, tako kot je bilo rečeno, ne
               daje podlage za to, da bi v zakonu o izvrševanju proračuna praktično negirali zakon o
               javnih financah. Mi bi sicer to, kar je zdaj povedano želeli tudi pismeno, ampak to,
               kar je bilo na koncu rečeno, da bi bilo treba ta zakon popraviti, zakon o javnih
               financah, pač pove vse. Če vlada hoče v bodoče, zdaj in v bodoče, nameniti kupnino od
               prodaje državnega premoženja tudi za druge stvari, ne samo za zmanjševanje javnega
               dolga, potem naj popravi zakon o javnih financah. Dokler pa ta zakon velja, se tega
               ne sme narediti.</p>
            </sp>
            <sp xml:id="SDZ3-Izredna-06-2001-04-20.sp410">

               <speaker>PREDSEDNIK BORUT PAHOR:</speaker>

               <p>Gospod minister, imate besedo.</p>
            </sp>
            <sp xml:id="SDZ3-Izredna-06-2001-04-20.sp411">

               <speaker>MAG. ANTON ROP:</speaker>

               <p>Torej, moje mnenje je, da je to stališče popolnoma jasno. To stališče je takšno, da
               nam omogoča, da zakon o izvrševanju proračuna oblikujemo na takšen način, kot smo
               predlagali in da tudi te rešitve sprejmemo. To je bilo nedvoumno in popolnoma jasno
               povedano. Torej, lahko to sprejmemo. Torej, ravno obratno, kot je bilo rečeno.</p>
               <p>Bilo pa je priporočilo na koncu - če sem pravilno razumel, če ne, pa še enkrat
               poslušajmo, kar je bilo povedano - da pa bi se izognili tovrstnim diskusijam v bodoče
               in da bi bilo popolnoma jasno, korigirajmo ta 74. člen. To lahko tudi storimo. Iz
               tega, kar je bilo povedano, nedvoumno pa je popolnoma jasno da lahko sprejmemo takšen
               6. člen, kot je predvideno; da je to bilo v preteklosti korektno narejeno; da je tudi
               predlagano korektno in da ima to smisel narediti. Mislim, da ni več nobenega dvoma.
            </p>
            </sp>
            <sp xml:id="SDZ3-Izredna-06-2001-04-20.sp412">

               <speaker>PREDSEDNIK BORUT PAHOR:</speaker>

               <p>Kolega Janša.</p>
            </sp>
            <sp xml:id="SDZ3-Izredna-06-2001-04-20.sp413">

               <speaker>IVAN (JANEZ) JANŠA:</speaker>

               <p>Po ustavi imamo nek pravni red v tej državi. Ta pravni red predpostavlja hierarhijo
               pravnih aktov. Se pravi, zakoni ne morejo biti v nasprotju z ustavo, podzakonski akti
               ne morejo biti v nasprotju z zakoni, in zakoni, ki govorijo o isti stvari, ne morejo
               v dveh zakonih različno urejati istih stvari. Vsak, ki pozna osnove prava,to ve. Na
               ta način ni možno rušiti te pravne skladnosti. Tudi v sekretariatu se zagotovo
               zavedajo te dileme, drugače ne bi na koncu rekli in se na ta način nekako izmazali iz
               te pasti, da priporočajo, da se ta člen popravi.</p>
               <p>Najmanj, kar je, je to, da bo zadeva, če bo tako šlo naprej, doživela ustavno
               pritožbo. V rezultat seveda ni dvomiti, to vsi vemo. Zagotovo je možno to zagato, ki
               jo vlada rešuje s tem 6. členom, rešiti na kakšen drug način. Naj se za te stvari
               namenijo splošni viri. Tako ali tako je intenca, kot je rekel finančni minister, v
               razlagi, celotnega proračuna, da se javni dolg tudi zmanjša. Naj se to, kar se bo pač
               dobilo s prodajo državnega premoženja, res nameni za tisto, o čemer govori 74. člen
               zakona o javnih financah. Tu ne gre za to, da bi mi - čeprav imamo pripombe tudi na
               nekatere točke, ki tu govorijo o namenski porabi teh sredstev, ampak jaz ne
               diskutiram o tem. Vlada lahko reši te zadeve, ki jih namerava rešiti, na zakonit
               način. To, kar je pa zdaj predlagano, je pa neka bližnjica - ne vem, zakaj je bila
               ubrana - ki vzbuja pomisleke tudi širše, ne samo v Sloveniji.</p>
            </sp>
            <sp xml:id="SDZ3-Izredna-06-2001-04-20.sp414">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janša. Kolega Vizjak, imate besedo, za vami dr. Bajuk.</p>
            </sp>
            <sp xml:id="SDZ3-Izredna-06-2001-04-20.sp415">

               <speaker>MAG. ANDREJ VIZJAK:</speaker>

               <p>Hvala lepa, gospod predsednik, za besedo. Če sem pravilno razumel predstavnico
               sekretariata za zakonodajo, je povedala, da so bili pač določeni področni zakoni
               sprejeti veliko prej kot zakon o javnih financah in imajo določene obveznosti.</p>
               <p>Pred seboj imam 6. člen zakona o izvrševanju proračuna, kjer v 1. točki piše, da se
               kupnina od prodaje delnic podjetij elektrogospodarstva do večine dobrih 16 milijard
               tolarjev, skladno s prvim odstavkom 122. člena Energetskega zakona, Uradni list
               79/99, uporabi za reševanje nasedlih investicij. To pomeni, to je Uradni list 79/99.
               Zakon o javnih financah je istega Uradnega lista. To pomeni, da je ta področni zakon
               - ki praktično tule govori o, se mi zdi, da več kot 50% tega prostega razpolaganja s
               kupninami - bil sprejet praktično sočasno oziroma zelo v podobnem terminu. To se
               pravi, da ne gre za to, da je bil en zakon sprejet bistveno pred drugim. Ne vem, če
               ni bil en celo, če ni bil ta... Težko je govoriti o tem, kateri je bil prej. Ne vemo.
               Vendar sta bila oba objavljena v istem Uradnem listu. Skratka, skrajno neodgovorno se
               mi zdi, da se sprejemajo in objavljajo taki zakoni, ki so med seboj v koliziji - kar
               danes ugotavljamo in jih je potrebno pač reševati in delati. To se pravi, ta argument
               - da so bil nekateri zakoni bistveno prej sprejeti kot drugi in zaradi tega pač on,
               ki je bil kasneje, ne more veljati - iz primera, ki sem ga navedel, ne vzdrži, ker
               sta bila oba predpisa: sistemski predpis in neki področni predpis, energetski zakon,
               ki govori o paleti drugih zadev, v enem segmentu se pa spušča na neke nasedle
               investicije, da bi ta imel močnejšo težo v nekem urejenem pravnem sistemu in pravnem
               redu kot pa sistemski zakon o javnih financah. Oprostite, to me ne prepričuje.
               Mislim, da smo tu v določeni formalni zmoti. Ne vem, čemu sploh sprejemati raznorazne
               sistemske predpise, če jih lahko podiramo in delamo izjeme s področnimi predpisi.
               Mislim, da to dela nekonsistentni, nepregledni pravni red in takšno zmedo, kot jo
               tudi doživljamo vsakodnevno. Mislim, da to ni dober povod za nadaljnje delo in za
               nadaljnji, bi rekel, razvoj naše države. Hvala.</p>
            </sp>
            <sp xml:id="SDZ3-Izredna-06-2001-04-20.sp416">

               <speaker>PREDSEDNIK BORUT PAHOR:</speaker>

               <p>Hvala lepa. Dr. Bajuk, imate besedo.</p>
            </sp>
            <sp xml:id="SDZ3-Izredna-06-2001-04-20.sp417">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Nič se ne čudim, da je gospod minister s takim
               veseljem poslušal in nam povedal, mislim da petkrat, kako jasno je bilo stališče
               službe za zakonodajo. Zanimivo pa je, rad bi opozoril, če je že tako jasno in je tako
               enostavno in kako bi morali vsi že to razumeti - tako so pisali ta zakon, ta predlog
               - se niso sklicali na te zakone, kot je omenila gospa strokovnjakinja, ampak so
               omenili ne glede na 74. člen zakona o javnih financah. Že to samo po sebi pove, kaj
               jih je motilo, kje je bil ta problem in zakaj so tudi to omenili. Škoda, da take
               jasnosti še niso videli malo prej. Glede jasnosti! Danes, oprostite, včeraj, kosmo ta
               problem že deloma načeli, sem omenil mnenje predhodnika, gospoda ministra, ki je bil
               izglasovan na tem državnem zboru kot guverner Banke Slovenije in je tudi avtor in
               ključni človek, ki je izoblikoval ta sistemski zakon, ki je na žalost,
               spoštovanekolegice in kolegi, veljaven. Na vprašanje novinarja: "Verjamete obljubam
               vlade, da se bodo prihodki od prodaje državnega premoženja resnično namenili
               izključno za zmanjšanje javnega dolga!" Gospod guverner odgovarja: "Zakon o javnih
               financah vsebuje člen da se vsak prihodek iz naslova privatizacij državnega
               premoženja lahko uporabi samo za odplačilo glavnic javnega dolga. Ob tem je nov
               sistem prikazovanja javnofinančnih bilanc tak, da se prihodki od privatizacij
               državnega premoženja ne morejo prišteti med tekoče prihodke proračuna in s tem
               preliti v tekočo proračunsko porabo."</p>
               <p>Spoštovane kolegice in kolegi! Zakaj pišemo zakone? Zato in v njih vključujemo
               omejitve - samo v Sloveniji! - zato, da ko pridemo do te omejitve, najdemo ne lepo
               bližnjico in potem ustvarimo novo možnost, da se spet to vrti naprej, ne glede na te
               člene one člene, in še druge člene. To ni pravna država! To ne bo nikdar pravna
               država, dokler mi ne bomo dosledno spoštovali lastnih pravil igre.</p>
               <p>Situacija javnih financ je silno zaskrbljujuča in ne samo meni. Gospod predsednik
               vlade je v tej dvorani, ko je predstavljal memorandum proračuna, to jasno omenil in z
               močnejšimi koncepti, kot pa jih uporabljam sedaj jaz. Vendar nekaj tednov kasneje v
               tej dopolnitvi in v tem zakonu najdemo ne glede na, ne glede na, gremo naprej. Veste,
               to me spominja na tistega človeka, ki igra pasijanso in samega sebe okoli prinaša.
               Potem pa je vesel na zgodbo uspeha, ker je sedaj pa res dobil. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp418">

               <speaker>PREDSEDNIK BORUT PAHOR:</speaker>

               <p>Hvala lepa. Gospa Bitenčeva, želite besedo? Gospa Bitenčeva, prosim!</p>
            </sp>
            <sp xml:id="SDZ3-Izredna-06-2001-04-20.sp419">

               <speaker>TINA BITENC PENGOV:</speaker>

               <p>Želela sem samo pojasniti kar se tiče neka navajanja pravno teoretičnih vprašanj, da
               imajo po pravnih razlagah posebne ureditve prednost pred splošnimi in da to ni edini
               primer, da je posebna ureditev drugače uredila določena specifična vprašanja od
               splošne ureditve. Mi razumemo 74. člen in njegovo dektuiranje samo v pogojih, bom
               rekla, presežka sredstev iz tega naslova, potem ko so, bom rekla, drugi specialni
               nameni po posebnih zakonih pač izčrpani. S tega vidika smo potem tudi opozorili, da
               je ta določba mogoče nerodno napisana, ker tako, kot je napisana, v bistvu
               predstavlja nek, na prvi pogled neposreden trg dveh ali pa več zakonskih ureditev in
               je potrebna razlage. To se pravi, posebna ureditev ima pa po pravni teoriji vedno
               prednost pred sistemsko oziroma splošno ureditvijo. Samo to smo hoteli še poudariti.
               Hvala lepa.</p>
            </sp>
            <sp xml:id="SDZ3-Izredna-06-2001-04-20.sp420">

               <speaker>PREDSEDNIK BORUT PAHOR:</speaker>

               <p>Hvala lepa. Minister Rop, imate besedo.</p>
            </sp>
            <sp xml:id="SDZ3-Izredna-06-2001-04-20.sp421">

               <speaker>MAG. ANTON ROP:</speaker>

               <p>Najlepša hvala, spoštovani gospod dr. Bajuk. Ne vem, zakaj se tako razburjate.
               Pravzaprav ste tudi vi želeli to strokovno mnenje. To mnenje ste dobili, ki s vam
               zdaj ni všeč. Gre za strokovno mnenje. To mnenje je pritrdilo temu, kar smo mi
               zapisali v zakonu o izvrševanju proračuna. Prav nobenega razloga ni za to, da bi bili
               slabe volje. Prav je, da ste si prebrali to, kar je gospod Gaspari izjavil. Mislim,
               da je verjetno Gaspari mislil na 74. člen, vendar je ta isti Gaspari - ki je izjavil,
               da to piše v 74. členu in to res piše - uporabil to izjemo.</p>
               <p>Lahko vam preberem ZIPRO iz tistega leta - ko ga je on branil - da ne glede na 74.
               člen - poglejte si 6. člen ZIPROTA, ki ga je ta isti Gaspari branil - dovoljuje
               uporabo kupnine tudi za te namene. Torej ta isti Gaspari točno ve, da je poleg 74.
               člena tudi 3. člen in tudi 4. člen. O tem danes govorimo in o tem ste dobili
               popolnoma jasno strokovno mnenje. Res ni razloga, da bi bili za to tukaj slabe volje.
               Dobili smo pojasnilo. Jaz predlagam, da gremo naprej. Bilo je dano tudi opozorilo, da
               bi v izogib tovrstnim nesporazumom v bodoče in tovrstnim diskusijam veljalo popraviti
               74. člen. Mi vam bomo, komisiji za nadzor proračuna, tudi pripravili pregled
               tovrstnih ureditev v drugih evropskih državah. Sam vem, da je v nekaterih evropskih
               državah, kar nekajjih je, zlasti v tranziciji so se ti prihodki uporabljali celo za
               tekočo porabo od kupnine, kar je izjemno slabo. Mi to tukaj vsebinsko ne predlagamo,
               ampak predlagamo samo prestrukturiranje premoženja iz ene oblike v drugo, ne pa za
               tekočo porabo. Tako, da res predlagam, da gremo naprej in da se seveda odloči tako,
               kot je tudi sekretariat predlagal.</p>
            </sp>
            <sp xml:id="SDZ3-Izredna-06-2001-04-20.sp422">

               <speaker>PREDSEDNIK BORUT PAHOR:</speaker>

               <p>Hvala lepa, kolega Rop. Najprej kolega Janša, potem kolega Bajuk.</p>
            </sp>
            <sp xml:id="SDZ3-Izredna-06-2001-04-20.sp423">

               <speaker>IVAN (JANEZ) JANŠA:</speaker>

               <p>Verjamem, da je pozna ura in da sekretariat za zakonodajo ni imel dovolj časa, da bi
               vse te stvari pogledal. Mi smo se s tem malo več ukvarjali, tudi kar z nekaj pravniki
               smo se posvetovali tekom dneva. Razlaga, ki je bila pravkar podana s strani gospe
               Bitenčeve, enostavno ne vzdrži. Zakaj? Zato, ker je stvar popolnoma enostavna. 6.
               člen oziroma 2. člen zakona o javnih financah v 6. točki pravi, da je proračun
               enoten. Vse kar pride v proračun, se lahko porabi poljubno, za kritje katerihkoli
               izdatkov proračuna. To je splošna določba zakona o javnih financah. Potem pa je v
               nadaljevanju, v tem zloglasnem 74. členu, določena izjema. To je že specialna
               določba, ki se nanaša na prihodek od prodaje državnega premoženja. Ta izjema je že v
               samem zakonu specialna določba, ki pač pravi, da ko gre za kapitalske naložbe in
               vloge, se ta kupnina uporabi samo za odplačilo dolgov v računu financiranja.
               Enostavno se pač. To je že določeno. Če se z nekim drugim zakonom ta ista stvar
               določa drugače, potem je to pravni kaos. Tudi, če stokrat napišete, da ne glede na ta
               isti člen! Ne drži tudi ta trditev, češ da gre v bistvu samo za spremembo oblike
               premoženja, kot pravi finančni minister. Lahko se prepričate, če preberete 6. člen
               zakona o izvajanju proračuna, kjer v 3. točki pravi, da gre ta kupnina tudi za
               izvajanje programa podpore gospodarskim družbam in samostojnim podjetnikom. Ta namen
               je hvalevreden. Ampak, s tem ko ti "talaš" denar oziroma subvencioniraš gospodarske
               družbe in samostojne podjetnike, ne kupuješ novega premoženja. Morda vzpodbujaš
               razvoj in tako naprej,ampak to ni možno uvrstiti v to kategorijo. To je pač
               proračunska poraba. Zadeva na dveh koncih ne drži vode.</p>
            </sp>
            <sp xml:id="SDZ3-Izredna-06-2001-04-20.sp424">

               <speaker>PREDSEDNIK BORUT PAHOR:</speaker>

               <p>Hvala lepa. Kolega dr. Bajuk. Imate besedo.</p>
            </sp>
            <sp xml:id="SDZ3-Izredna-06-2001-04-20.sp425">

               <speaker>DR. ANDREJ BAJUK:</speaker>

               <p>Hvala lepa. Nič me ne čudi, kaj je gospod minister rekel: "pojdimo naprej", saj to je
               slogan. Gremo naprej, a sicer v napačno smer in po hitrem postopku. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp426">

               <speaker>PREDSEDNIK BORUT PAHOR:</speaker>

               <p>Želi še kdo besedo? Ali lahko nadaljujemo? Prosim, kolega Peterle.</p>
            </sp>
            <sp xml:id="SDZ3-Izredna-06-2001-04-20.sp427">

               <speaker>ALOJZ PETERLE:</speaker>

               <p>Torej to, kar se dogaja zdaj, pa ne samo zdaj, je očitno, da se kriterij pravnosti
               pripisuje in da se daje veliko večjo vlogo kriteriju poljubnosti prakse, kakor
               kriteriju pravnosti. Želel bi se držati prvega. Tole je poljubnost, ki si jo lahko
               večina privošči. Vendar se popolnoma strinjam s tem, kar je bilo rečeno, da to nas ne
               vodi v pravo smer.</p>
            </sp>
            <sp xml:id="SDZ3-Izredna-06-2001-04-20.sp428">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? Ugotavljam, da ne. Zaključujem to razpravo in
               prehajamo na odločanje o vloženih amandmajih k 6. členu. Najprej bomo odločali o
               amandmaju pod zaporedno št. 1., ki je identičen amandmaju pod številko 2. Če bo
               sprejet, bo glasovanje o amandmaju pod točko 3 brezpredmetno. Glasujemo! Navzočih je
               56 poslank in poslancev. 11 jih je bilo za, 38 pa proti.</p>
               <p>(Za je glasovalo 11.) (Proti 38.)</p>
               <p>Ugotavljam, da amandma pod zaporedno številko 1 ni dobil potrebne podpore.</p>
               <p>Odločali bomo o amandmaju pod zaporedno številko 3. Glasujemo! Navzočih je 56
               poslancev in poslank, 43 jih je bilo za, 4 proti.</p>
               <p>(Za je glasovalo 43.) (Proti 4.)</p>
               <p>Ugotavljam, da je amandma pod zaporedno številko 3 dobil potrebno večino.</p>
               <p>Glasujemo o 6. členu v celoti. Glasujemo! Navzočih je 55 poslank in poslancev, 37 jih
               je bilo za, 6 pa proti.</p>
               <p>(Za je glasovalo 37.) (Proti 6.)</p>
               <p>Ugotavljam, da je člen sprejet.</p>
               <p>K 8. členu so vloženi štirje amandmaji. O njih odpiram razpravo. Kdo želi besedo?
               (Nihče.) Zaključujem razpravo in prehajamo na odločanje.</p>
               <p>Odločamo o amandmaju pod zaporedno številko 1 na 3. strani pregleda k 8. členu.
               Glasujemo! Navzočih je 56 poslank in poslancev. 40 jih je bilo za, 3 so bili
               proti.</p>
               <p>(Za je glasovalo 40.) (Proti 3.)</p>
               <p>Ugotavljam, da je amandma pod zaporedno številko 1 sprejet.</p>
               <p>Odločamo o amandmaju pod zaporedno številko 2. Glasujemo! Navzočih je 53 poslank in
               poslancev. 6 jih je bilo za, 38 proti.</p>
               <p>(Za je glasovalo 6.) (Proti 38.)</p>
               <p>Ugotavljam, da amandma ni dobil potrebne večine.</p>
               <p>Tretji amandma na 3. strani pregleda je identičen, tako da odločamo o amandmaju pod
               zaporedno številko 4. Glasujemo! Od 53 poslank in poslancev jih je bilo 41 za, 2 pa
               proti.</p>
               <p>(Za je glasovalo 41.) (Proti 2.)</p>
               <p>Potrditi moramo še 8. člen v celoti. Dajem ga na glasovanje. Glasujemo! 53 poslank in
               poslancev je navzočih, 34 jih je bilo za, nihče proti.</p>
               <p>(Za je glasovalo 34.) (Proti nihče.)</p>
               <p>Ugotavljam, da je člen v celoti sprejet. K 11. členu, kolegice in kolegi, so vloženi
               trije amandmaji. Želi kdo o njih besedo? (Nihče.) Zaključujem razpravo. Prehajamo na
               odločanje o amandmaju številka 1 k 11. členu. Glasujemo! Navzočih je bilo 53 poslank
               in poslancev. 2 sta bila za, 41 proti.</p>
               <p>(Za sta glasovala 2.) (Proti 41.)</p>
               <p>Amandma ni dobil potrebne večne.</p>
               <p>Glasujemo o amandmaju pod zaporedno številko 3. Dajem ga na glasovanje. Prosim!
               Navzočih je 53 kolegic in kolegov. Za jih je bilo 43, 1 je bil proti.</p>
               <p>(Za je glasovalo 43.) (Proti 1.)</p>
               <p>Amandma je bil sprejet.</p>
               <p>Glasujemo o besedilu 11. člena v celoti. Navzočih je 53 kolegic in kolegov. 42 jih je
               bilo za, 1 proti.</p>
               <p>(Za je glasovalo 42.) (Proti 1.)</p>
               <p>Besedilo člena je v celoti sprejeto.</p>
               <p>K 12. členu imamo vložene tri amandmaje. Želi kdo o njih razpravljati? (Ne.)
               Zaključujem razpravo. Najprej bomo odločali o amandmaju pod zaporedno številko 1. Če
               bo izglasovan, bosta amandmaja pod 2 in 3 postala brezpredmetna. Glasujemo. Navzočih
               je 53 kolegic in kolegov. 3 so bili za, 40 jih je bilo proti.</p>
               <p>(Za so glasovali 3.) (Proti 40.)</p>
               <p>Amandma ni dobil potrebne večine.</p>
               <p>Glasujemo o amandmaju pod zaporedno številko dva. 14 jih je bilo za, 28 proti.</p>
               <p>(Za je glasovalo 14.) (Proti 28.)</p>
               <p>Amandma ni dobil potrebne večine.</p>
               <p>Glasujemo o amandmaju pod zaporedno številko tri. Navzočih je 54 poslank in
               poslancev. 40 jih je bilo za, 1 proti.</p>
               <p>(Za je glasovalo 40.) (Proti 1.)</p>
               <p>Amandma ni dobil potrebne večine.</p>
               <p>Glasujemo o 12. členu v celoti. Amandma pod zaporedno številko 3 je dobil ustrezno
               večino. 12. člen v celoti je 40 glasovi od 45 in z enim proti sprejet.</p>
               <p>K 13. členu imamo vložen en amandma. Želi kdo besedo? (Ne.) Glasujemo! Navzočih je 54
               kolegic in kolegov. 38 jih je bilo za, 1 proti.</p>
               <p>(Za je glasovalo 38.) (Proti 1.)</p>
               <p>Ugotavljam, da je predlog sprejet.</p>
               <p>Odločamo o besedilu 13. člena v celoti. Glasujemo! Navzočih je 53 kolegic in kolegov.
               33 jih je bilo za, nihče ni bil proti.</p>
               <p>(Za je glasovalo 33.) (Proti nihče.)</p>
               <p>K 14. členu so vloženi trije amandmaji. Želi kdo o njih besedo? (Nihče.) Najprej bomo
               odločali o amandmaju pod zaporedno številko 1. Ta je vsebinsko enak amandmaju pod
               točko 2. Če je sprejet, je glasovanje o amandmaju pod točko 3 brezpredmetno.
               Glasujemo! Navzočih je 53 poslank in poslancev. 5 jih je bilo za, 36 proti.</p>
               <p>(Za je glasovalo 5.) (Proti 36.)</p>
               <p>Ugotavljam, da amandma ni dobil potrebne večine.</p>
               <p>Glasujemo o amandmaju pod zaporedno številko 3. Glasujemo. Navzočih je 53 kolegic in
               kolegov. 35 jih je bilo za, nihče amandmaju ni nasprotoval.</p>
               <p>(Za je glasovalo 35.) (Proti nihče.)</p>
               <p>Ugotavljam, da je amandma sprejet.</p>
               <p>Zdaj lahko odločamo o besedilu 14. člena v celoti. Glasujemo. Navzočih je 54 kolegic
               in kolegov. 35 jih je bilo za, 1 proti.</p>
               <p>(Za je glasovalo 35.) (Proti 1.)</p>
               <p>Ugotavljam, da je predlog sprejet.</p>
               <p>K 15. členu imamo vložen en amandma. Želi kdo o njem besedo? (Nihče.) Glasujemo o
               amandmaju pod zaporedno številko 1. Glasujemo. Navzočih je 54 kolegic in kolegov. 3
               so bili za, 38 jih je bilo proti.</p>
               <p>(Za so glasovali 3.) (Proti 38.)</p>
               <p>Ugotavljam, da amandma ni dobil potrebne večine.</p>
               <p>Glasujemo o 15. členu v celoti. Navzočih je 54 kolegic in kolegov. 35 jih je bilo za,
               nihče proti.</p>
               <p>(Za je glasovalo 35.) (Proti nihče.)</p>
               <p>Ugotavljam, da je člen sprejet.</p>
               <p>K 20. členu imamo vložen amandma odbora za finance. Želi kdo besedo? (Nihče.)</p>
               <p>Odločamo o amandmaju pod zaporedno številko 1 k 20. členu. Glasujemo. Navzočih je 54
               kolegic in kolegov. 34 jih je bilo za, 3 so bili proti.</p>
               <p>(Za je glasovalo 34.) (Proti 3.)</p>
               <p>Ugotavljam, da je amandma sprejet.</p>
               <p>Odločamo o 20. členu v celoti. Glasujemo. Navzočih je 54 kolegic in kolegov. 38 jih
               je bilo za, nihče ni bil proti.</p>
               <p>(Za je glasovalo 38.) (Proti nihče.)</p>
               <p>Ugotavljam, da je 20. člen v celoti sprejet.</p>
               <p>K 21. členu imamo en amandma. Želi kdo razpravljati o njem? (Nihče.)</p>
               <p>Dajem ga na glasovanje. Glasujemo. Navzočih je 54 kolegic in kolegov. 33 jih je bilo
               za, 2 sta bila proti.</p>
               <p>(Za je glasovalo 33.) (Proti 2.)</p>
               <p>Ugotavljam, da je amandma sprejet.</p>
               <p>Glasujemo o 21. členu v celoti. Navzočih je 54 kolegic in kolegov. 33 jih je bilo za,
               nihče ni bil proti.</p>
               <p>(Za je glasovalo 33.) (Proti nihče.)</p>
               <p>Ugotavljam, da je člen sprejet.</p>
               <p>K 22. členu imamo vložen en amandma. Želi kdo besedo? Prosim, kolega Potrč.</p>
            </sp>
            <sp xml:id="SDZ3-Izredna-06-2001-04-20.sp429">

               <speaker>MIRAN POTRČ:</speaker>

               <p>Hvala lepa. Izkoriščam priložnost, čeprav neposredno moja ugotovitev in pripomba ne
               sodi samo k 23. členu, ampak k členom, ki urejajo prodajo stvarnega in finančnega
               premoženja države.</p>
               <p>Če bi vlada bila pripravljena resno razmišljati o svoji obveznosti do imetnikov
               certifikatov, bi morala v ta zakon vgraditi tudi vsaj en tolar predaje tega dela
               premoženja tem imetnikom. Ker tega ne razmišlja, ji pač jaz lahko malo manj verjamem,
               čeprav je skupna obveznost v koaliciji, da bo to kdajkoli resno naredila. Hvala.</p>
            </sp>
            <sp xml:id="SDZ3-Izredna-06-2001-04-20.sp430">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? (Nihče.) Odločamo o amandmaju pod zaporedno številko
               1 k 22. členu. Za amandma je od 53 navzočih poslancev in poslank glasovalo 35, izmed
               njih 1 je bil proti.</p>
               <p>(Za je glasovalo 35.) (Proti 1.)</p>
               <p>Amandma je sprejet.</p>
               <p>Odločamo o 22. členu v celoti. 53 poslank in poslancev je navzočih. 38 jih je bilo
               za, 2 sta bila proti.</p>
               <p>(Za je glasovalo 38.) (Proti 2.)</p>
               <p>Člen je sprejet.</p>
               <p>K 23. členu imamo en amandma. Želi kdo besedo? (Nihče.) Potem ga dajem na glasovanje.
               Za amandma je glasovalo 34 poslank in poslancev izmed 53, nihče mu ni ugovarjal.</p>
               <p>(Za je glasovalo 53.) (Proti nihče.)</p>
               <p>Glasujemo o členu v celoti. Navzočih je 53 poslank in poslancev. Za jih je glasovalo
               33, nihče ni bil proti.</p>
               <p>(Za je glasovalo 33.) (Proti nihče.)</p>
               <p>Člen je sprejet.</p>
               <p>K 29. členu imamo prav tako en amandma. Želi kdo besedo? (Ne.) Potem ga dajem na
               glasovanje. Navzočih je 53 poslank in poslancev. 34 jih je bilo za, nihče proti.</p>
               <p>(Za je glasovalo 34.) (Proti nihče.)</p>
               <p>Amandma je sprejet.</p>
               <p>Zdaj dajem na glasovanje besedilo 29. člena. Navzočih je 53. K 29. členu vlada
               predlaga amandma na amandma odbora. Drži minister? Tega ni v pregledu. Gospod
               minister.</p>
            </sp>
            <sp xml:id="SDZ3-Izredna-06-2001-04-20.sp431">

               <speaker>MAG. ANTON ROP:</speaker>

               <p>Če lahko pomagam. V tem primeru gre za dva amandmaja. Amandma k 29. členu je manj
               pomemben in je posledica diskusije na matičnem odboru. Amandma k 37. členu je pa
               izjemno pomemben in se nanaša na problematiko zakona o javnih skladih oziroma tistega
               dela, ki smo ga nadomestili s tem amandmajem. Če je problem 29. člen predlagam, da
               gremo naprej in ....</p>
            </sp>
            <sp xml:id="SDZ3-Izredna-06-2001-04-20.sp432">

               <speaker>PREDSEDNIK BORUT PAHOR:</speaker>

               <p>... da ga v tretji obravnavi.</p>
            </sp>
            <sp xml:id="SDZ3-Izredna-06-2001-04-20.sp433">

               <speaker>MAG. ANTON ROP:</speaker>

               <p>... v redu je.</p>
            </sp>
            <sp xml:id="SDZ3-Izredna-06-2001-04-20.sp434">

               <speaker>PREDSEDNIK BORUT PAHOR:</speaker>

               <p>Boste vložili v tretji obravnavi amandma na sedaj sprejeti 29. člen? Dobro. Moramo
               biti pozorni na 36. člen, ki ga prav tako nimamo v pregledu. Sedaj lahko nadaljujemo
               pri 33. členu? Potem bomo sedaj glasovali o besedilu 29. člena v celoti. Prosim za
               pozornost v dvorani! Glasujemo o besedilu 29. člena v celoti. Navzočih je 53 kolegic
               in kolegov. 42 jih je bilo za, 3 so bili proti.</p>
               <p>(Za je glasovalo 42.) (Proti 3.)</p>
               <p>Besedilo je dobilo potrebno podporo.</p>
               <p>K 33. členu imamo na 10. in 11. strani pregleda vložene štiri amandmaje. Odpiram
               razpravo o njih. Kolega Samo Bevk. Prosim za mir v dvorani!</p>
            </sp>
            <sp xml:id="SDZ3-Izredna-06-2001-04-20.sp435">

               <speaker>SAMO BEVK:</speaker>

               <p>Hvala lepa za besedo, gospod predsednik. Spoštovani zbor! Predlagal sem skupaj s
               kolegico Danico Simšič amandma k 33. členu, in sicer, da bo s tem amandmajem
               financirano ohranjanje in obnova spomenikov v lasti občine iz postavke namenjene za
               ohranjanje in obnovo in gradnjo spomenikov, podprogram ta in ta, ohranjanje obnove in
               gradnja spomenikov v razmerju 50% država in 50% lokalna skupnost. Izjemoma se
               razmerje lahko spremeni, če se ugotovi poseben javni interes za obnovo spomenika. Rad
               bi obrazložil bolj temeljito ta amandma, kajti nasprotoval mu je matični odbor, ampak
               mislim, da ni razumel popolnoma namena tega amandmaja.</p>
               <p>Varovanje kulturne dediščine je namreč zaradi njenega zgodovinskega, kulturnega in
               civilizacijskega pomena v javnem interesu. Zato je v zakonodaji o financiranju
               lokalnih skupnosti opredeljen sistem financiranja investicij za to področje
               neuporaben, saj je zaradi splošnega interesa vzdrževanje kulturne dediščine do te
               mere specifično, da ni mogoče pri tem vzdrževanju upoštevati tudi vrsto lastništva,
               kot je to običaj pri drugih objektih lokalne infrastrukture. Zato ministrstvo za
               kulturo običajno določi deležsofinanciranja posameznega spomeniškovarstvenega
               projekta glede na vrsto predlaganega posega na kulturnem spomeniku, glede na stopnjo
               ogroženosti tega spomenika in glede na njegovo nacionalno pomembnost. V primerih, ko
               gre za sistematično in interventno reševanje ogroženega stenskega slikarstva, lesene
               plastike in zlatih oltarjev, se pravi za specialna restavratorska dela, ali ko gre za
               raziskave na arheoloških najdiščih ali za razvoj restavratorsko konservatorskih metod
               je običajno delež financiranja s strani ministrstva za kulturo 100%. Prav tako je
               dosedaj ministrstvo v celoti financiralo interventne posege na kulturnih spomenikih,
               ki preprečuje nastajanje večje škode, npr. izguba spomeniških lastnosti, ali celo
               takrat, ko se s tem preprečuje porušenje kulturnih spomenikov. Ostale posege na
               kulturnih spomenikih pa je ministrstvo za kulturo do sedaj več desetletij, še prej
               kulturna skupnost, sofinanciralo v višini 50%, tudi v primerih, ko so lastniki
               kulturnih spomenikov občine. Izjemoma se je ta delež spremenil, če se je ugotovilo
               posebni javni interes za obnovo spomenika, občina pa za ohranjanje spomeniških
               lastnosti ni uspela zagotoviti 50% obvezne finančne participacije. Ob tem velja
               opozoriti, da je ministrstvo financiralo le tisti del investicije, ki je omogočal
               prenovo spomeniških lastnosti in v nobenem primeru celotne investicije. Edina izjema
               od tega pravila so spomeniki v lasti Republike Slovenije, ki so neposredno državna
               skrb.</p>
               <p>Ker se je zaradi določil 26. člena zakona o financiranju občin, ki določa višino
               dodatnih sredstev, do katerih je upravičena občina, pri financiranju posameznih
               objektov glede na delež dohodnine na prebivalca, bistveno spremenil tudi sistem
               participacije občin pri ohranjanju in obnovi kulturnih spomenikov in s tem povzročil,
               da posamezne občine ne bodo mogle zagotoviti deleža za obnovo spomenikov v programu,
               predlagamo, da se ohrani sedanji sistem financiranja investicij na področju varstva
               nepremične kulturne dediščine, ki je v lasti lokalnih skupnosti. S tem bi zagotovili
               tudi zakonitost nadaljevanja programa nepremičnih spomenikov, ki bo sicer
               ogrožen.</p>
               <p>Spoštovani zbor! Varstvo kulturne dediščine je ustavna kategorija. Popolnoma
               nesmiseln kriterij je, da je delež sofinanciranja države odvisen od tega, kje se
               spomenik nahaja, kje je lociran, na ozemlju katere od slovenskih občin leži, ne pa od
               pomena, ki ga ima kulturno-zgodovinski spomenik za slovensko zgodovino in njegovo
               kulturno identiteto. Naj omenim, da ministrstvo za kulturo amandma podpira.
               Ministrstvo za finance mudo sedaj na sejah odbora za finance in proračun ni
               nasprotovalo. Vlada pa ni podala mnenja do tega amandmaja. V primeru, da amandma ne
               bi bil sprejet, večina slovenskih občin ne bi mogla prispevati svojega deleža za
               obnovo kulturno-zgodovinskih spomenikov V celoti pa bi bil ogrožen program obnove
               kulturnih spomenikov v državi ravno v tem delu, ki smo ga prej s sprejemom proračuna
               za leto 2001 sprejeli. Na koncu naj poudarim, da s sprejetjem tega amandmaja ne bo
               finančnih posledic, saj bo realiziranih največ toliko sredstev, kot jih za obnovo
               kulturnih spomenikov v letu 2001 namenja državni proračun, ki smo ga pravkar
               sprejeli.</p>
               <p>Sedaj bi pa še nekaj stvari povedal, in sicer v zvezi z zakonom o varstvu kulturne
               dediščine. Samo na nekaj primerih bi rad ilustriral to nesmiselnost. Na primer,...
               /Nemir v dvorani./</p>
            </sp>
            <sp xml:id="SDZ3-Izredna-06-2001-04-20.sp436">

               <speaker>PREDSEDNIK BORUT PAHOR:</speaker>

               <p>Samo trenutek! Prosim za mir v dvorani. Prosim!</p>
            </sp>
            <sp xml:id="SDZ3-Izredna-06-2001-04-20.sp437">

               <speaker>SAMO BEVK:</speaker>

               <p>Samo tri spomenike bom imenoval iz cele države, če lahko.</p>
               <p>Partizansko bolnico Franjo bi s tem zakonom, če ne bi bil sprejet ta amandma,
               financirali 30% država in 70% občina. Idrijsko .../Nerazumljivo./..., ki je na
               poskusnem seznamu svetovne dediščine pri Unescu, bi 10% financirala država in 90%
               občina. Štanjel bi financirala 30% država in 70% občina. Kavčnikovo domačijo v
               Zavodnjah nad Šoštanjem bi 40% financirala država in 60 lokalna skupnosti, židovsko
               sinagogo v Mariboru, ki je ravno tako spomenik državnega pomena, pa v lokalni lasti,
               pa 20% država in 80% občina. In še v Prekmurju bi lahko našteli cel kup spomenikov,
               zato mislim, da lahko podprete ta amandma.</p>
            </sp>
            <sp xml:id="SDZ3-Izredna-06-2001-04-20.sp438">

               <speaker>PREDSEDNIK BORUT PAHOR:</speaker>

               <p>Želi še kdo besedo? Prosim, kolega Barovič.</p>
            </sp>
            <sp xml:id="SDZ3-Izredna-06-2001-04-20.sp439">

               <speaker>BOGDAN BAROVIČ:</speaker>

               <p>Hvala lepa. Zanima me, k 33. členu, prvi in drugi amandma, ki sta si popolnoma
               identična, razen seveda vlagatelj enega je odbor, drugega pa gospod dr. Slavko Gaber.
               Identična sta si do vejice in do pike. Sprašujem za smisel tega, glede na določilo,
               "če je eden sprejet, je glasovanje o drugem brezpredmetno". Zanima me, kaj želi nekdo
               doseči, ne vem, matično telo ali pa dr Gaber, če sta si identična. Ne razumem tega,
               zato prosim za obrazložitev. Hvala.</p>
            </sp>
            <sp xml:id="SDZ3-Izredna-06-2001-04-20.sp440">

               <speaker>PREDSEDNIK BORUT PAHOR:</speaker>

               <p>Najprej kolega Gaber, potem kolega Pucko. Najprej kolega Gaber.</p>
            </sp>
            <sp xml:id="SDZ3-Izredna-06-2001-04-20.sp441">

               <speaker>DR. SLAVKO GABER:</speaker>

               <p>Gospod predsednik, ti dopolnili sicer nista enaki, ampak sam z veseljem umikam
               svojega.</p>
            </sp>
            <sp xml:id="SDZ3-Izredna-06-2001-04-20.sp442">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp443">

               <speaker>CIRIL PUCKO:</speaker>

               <p>Z umikom amandmaja ni govora o identičnosti.</p>
            </sp>
            <sp xml:id="SDZ3-Izredna-06-2001-04-20.sp444">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? Prosim, kolega Barovič.</p>
            </sp>
            <sp xml:id="SDZ3-Izredna-06-2001-04-20.sp445">

               <speaker>BOGDAN BAROVIČ:</speaker>

               <p>Hvala lepa za zelo jasno razlago. Ampak ne vem, ob enih zjutraj se norčevati iz
               ljudi, pač ni dobro. Mislim, da imamo pravico vprašati, ker sem ga trikrat prebral in
               trikrat mi je po določilih 70%, 30%, leta 2003, leta 2000, in osnovna šola,
               identičen. Hvala.</p>
            </sp>
            <sp xml:id="SDZ3-Izredna-06-2001-04-20.sp446">

               <speaker>PREDSEDNIK BORUT PAHOR:</speaker>

               <p>Kolega Gaber.</p>
            </sp>
            <sp xml:id="SDZ3-Izredna-06-2001-04-20.sp447">

               <speaker>DR. SLAVKO GABER:</speaker>

               <p>Gospod predsednik, ura je pozna in kolegu Baroviču je zmanjkalo sape, da bi prebral
               zadnji stavek prvega dopolnila. V tem se namreč razlikujeta obe dopolnili.</p>
            </sp>
            <sp xml:id="SDZ3-Izredna-06-2001-04-20.sp448">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Barovič.</p>
            </sp>
            <sp xml:id="SDZ3-Izredna-06-2001-04-20.sp449">

               <speaker>BOGDAN BAROVIČ:</speaker>

               <p>Zadnji stavek na 11. strani sem spregledal in se dr. Gabru opravičujem.</p>
            </sp>
            <sp xml:id="SDZ3-Izredna-06-2001-04-20.sp450">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? (Nihče.) Glasovali bomo o amandmaju pod zaporedno
               številko 1 k 33. členu. Glasujemo. Navzočih je 53 kolegic in kolegov. 43 jih je bilo
               za, 1 je bil proti.</p>
               <p>(Za je glasovalo 43.) (Proti 1.)</p>
               <p>Amandma pod zaporedno številko 1 je bil sprejet.</p>
               <p>Dr. Gaber, vi ste amandma umaknili. (Da.)</p>
               <p>Potem prehajamo na amandma pod zaporedno številko 3. Glasujemo. Se opravičujem,
               prekinjam glasovanje. Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp451">

               <speaker>CIRIL PUCKO:</speaker>

               <p>Hvala lepa, gospod predsednik. Jaz bi, da bi se lažje odločil, prosil mnenje vlade k
               temu amandmaju.</p>
            </sp>
            <sp xml:id="SDZ3-Izredna-06-2001-04-20.sp452">

               <speaker>PREDSEDNIK BORUT PAHOR:</speaker>

               <p>Smo sredi glasovanja, ne moremo dati besede vladi. Smo sredi glasovanja. Prosim za
               mir v dvorani. Glasujemo. Navzočih je 54 kolegic in kolegov. 38 jih je bilo za, 8
               proti.</p>
               <p>(Za je glasovalo 38.) (Proti 8.)</p>
               <p>Amandma pod zaporedno številko 3 je bil izglasovan.</p>
               <p>Na 12. strani pregleda imamo amandma pod zaporedno številko 4. Glasujemo o njem.
               Navzočih je 54 kolegic in kolegov. 41 jih je bilo za, 4 so bili proti.</p>
               <p>(Za je glasovalo 41.) (Proti 4.)</p>
               <p>Zdaj glasujemo o besedilu 33. člena. Navzočih je 54 kolegic in kolegov. 37 jih je
               bilo za, 1 je bil proti.</p>
               <p>(Za je glasovalo 37.) (Proti 1.)</p>
               <p>Besedilo člena je v celoti sprejeto. K 34. členu imamo en amandma. Želi kdo besedo?
               (Nihče.) Ta amandma dajem na glasovanje. Glasujemo. Navzočih je 54 kolegic in
               kolegov. Za amandma jih je bilo 5, 39 proti.</p>
               <p>(Za je glasovalo 5.) (Proti 39.)</p>
               <p>Amandma ni bil sprejet.</p>
               <p>Glasujemo o členu v celoti. Navzočih je 54 kolegic in kolegov. 37 jih je bilo za, 1
               je bil proti.</p>
               <p>(Za je glasovalo 37.) (Proti 1.)</p>
               <p>Člen je sprejet.</p>
               <p>K 35. členu imamo en amandma. Želi kdo o njem razpravljati? (Nihče.) Amandma dajem na
               glasovanje. Za amandma je izmed 54 kolegic in kolegov glasovalo 44 izmed njih, nihče
               ni bil proti.</p>
               <p>(Za je glasovalo 44.) (Proti nihče.)</p>
               <p>Zato je bil amandma sprejet.</p>
               <p>Sedaj dajem besedilo 35. člena v celoti na glasovanje. Navzočih je 54 kolegov in
               kolegic. Za jih je bilo 38, nihče ni bil proti.</p>
               <p>(Za je glasovalo 38.) (Proti nihče.)</p>
               <p>Člen je v celoti sprejet.</p>
               <p>Vlada predlaga novi 36.A člen. Drži? Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp453">

               <speaker>CIRIL PUCKO:</speaker>

               <p>Hvala lepa, gospod predsednik. Glede na to, da je ta amandma bil predložen pred nekaj
               urami, in v zvezi s pripombami, ki jih je imel sekretariat na zakon o javnih skladih,
               sprašujem sekretariat za mnenje.</p>
            </sp>
            <sp xml:id="SDZ3-Izredna-06-2001-04-20.sp454">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Izredna-06-2001-04-20.sp455">

               <speaker>TINA BITENC PENGOV:</speaker>

               <p>Gospod predsednik, hvala lepa za besedo. Mi razumemo ta amandma v bistvu kot prehodno
               ureditev do preureditve sistemskega financiranja dela javnih skladov. Glede na
               rešitve, s katerimi smo se v zvezi s tem vprašanjem že ukvarjali pri zakonu o javnih
               skladih, je to na nek način natančnejša določba, ki po našem mnenju, upoštevaje potem
               tudi poročila o uspehu in finančne načrte skladov, omogoča financiranje v smeri, kot
               se bo očitno dograjevalo v sistemskem zakonu in se mi zdi dosti natančna, da bi se jo
               dalo izvajati. Hvala.</p>
            </sp>
            <sp xml:id="SDZ3-Izredna-06-2001-04-20.sp456">

               <speaker>PREDSEDNIK BORUT PAHOR:</speaker>

               <p>Prosim, kolega Pucko.</p>
            </sp>
            <sp xml:id="SDZ3-Izredna-06-2001-04-20.sp457">

               <speaker>CIRIL PUCKO:</speaker>

               <p>Hvala lepa. Gospod predsednik, zahvaljujem se za to pojasnilo. Ker se matično delovno
               telo ni moglo sestati bi, če bi se sestalo in če bi bila ta potreba, predlagal, da ga
               podpremo. Hvala.</p>
            </sp>
            <sp xml:id="SDZ3-Izredna-06-2001-04-20.sp458">

               <speaker>PREDSEDNIK BORUT PAHOR:</speaker>

               <p>Hvala lepa. Na glasovanjem dajem amandma za novi 36.a člen. Glasujemo. Navzočih je 54
               kolegic in kolegov. 42 jih je bilo za, 1 je bil proti.</p>
               <p>(Za je glasovalo 42.) (Proti 1.)</p>
               <p>Ugotavljam, da novi 36.a člen je sprejet.</p>
               <p>K 40. členu imamo vložen en amandma. Želi kdo besedo? (Nihče.) Prehajamo na
               glasovanje. Glasujemo. Navzočih je 54 kolegic in kolegov. 36 jih je bilo za, nihče ni
               bil proti.</p>
               <p>(Za je glasovalo 36.) (Proti nihče.)</p>
               <p>Ugotavljam, da je amandma sprejet.</p>
               <p>Glasujemo o besedilu 40. člena v celoti. Glasujemo. Navzočih je 53 kolegic in
               kolegov. 36 jih je bilo za, nihče ni bil proti.</p>
               <p>(Za je glasovalo 36.) (Proti nihče.)</p>
               <p>Ugotavljam, da je člen sprejet.</p>
               <p>Opravili smo razpravo o vloženih amandmajih. Prehajamo na razpravo o preostalih
               členih, h katerim niso bili vloženi amandmaji. Kdo želi besedo? (Nihče.) Prehajamo na
               odločanje o preostalih členih, h katerim niso bili vloženi amandmaji. Glasujemo.
               Navzočih je 53 kolegic in kolegov. 39 jih je bilo za, nihče ni bil proti.</p>
               <p>(Za je glasovalo 39.) (Proti nihče.)</p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Kdo želi besedo? (Nihče.) Prehajamo na
               odločanje o naslovu zakona. Glasujemo. Navzočih je 53 kolegic in kolegov. 41 jih je
               bilo za, nihče proti.</p>
               <p>(Za je glasovalo 41.) (Proti nihče.)</p>
               <p>Ugotavljam, da je naslov zakona v celoti sprejet. Prosim za mir v dvorani, če ne, bom
               dal eno uro odmora za zajtrk.</p>
               <p>Prehajamo na <title>tretjo obravnavo</title> predloga zakona.</p>
               <p>Bil je vložen amandma. Prosim!</p>
            </sp>
            <sp xml:id="SDZ3-Izredna-06-2001-04-20.sp459">

               <speaker>HELENA KAMNAR:</speaker>

               <p>Hvala lepa, gospod predsednik. Vlada predlaga amandma k 29. členu, zato da bi bolj
               natančno opredelili, za katere pravne subjekte gre. V prvotnem besedilu člena je
               zapisano: "Pravni subjekti, ki samostojno nastopajo na trgu." Ker je to malo ohlapna
               dikcija, kar je menil tudi sekretariat za zakonodajo,smo besedilo popravili na ta
               način, da se glasi: "Pravni subjekti, ki večino svojega prihodka ustvarjajo na
               trgu."</p>
               <p>Zato predlagam, da ta amandma podprete. Hvala.</p>
            </sp>
            <sp xml:id="SDZ3-Izredna-06-2001-04-20.sp460">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo od kvalificiranih predlagateljev vložiti amandma? (Ne.)</p>
               <p>Želi kdo razpravljati o predlogu zakona v celoti? (Prav tako ne.)</p>
               <p>Tako prehajamo na razpravo in odločanje o vloženem amandmaju, to je amandma na
               amandma, predlog amandmaja vlade za spremembo 29. člena. Želi kdo besedo?
               (Nihče.)</p>
               <p>Amandma dajem na glasovanje. Glasujemo. Navzočih je 53 kolegic in kolegov. Za amandma
               je glasovalo 44 izmed njih, nihče mu ni nasprotoval.</p>
               <p>(Za je glasovalo 44.) (Proti nihče.)</p>
               <p>Ugotavljam, da je amandma dobil potrebno večino.</p>
               <p>Tako smo končali z glasovanjem o amandmajih.</p>
               <p>Na podlagi tretjega odstavka 198. člena poslovnika sprašujem sekretariat za
               zakonodajo in pravne zadeve, ali je zaradi sprejetih amandmajev porušena medsebojna
               skladnost? (Ni.)</p>
               <p>Prehajamo na odločanje o zakonu v celoti. Želi še kdo obrazložiti svoj glas?
               (Nihče.)</p>
               <p>Glasujemo o zakonu v celoti. Navzočih je 54 kolegic in kolegov. 46 jih je bilo za
               predlagani zakon, nihče mu ni nasprotoval.</p>
               <p>(Za je glasovalo 46.) (Proti nihče.)</p>
               <p>Ugotavljam, da je predlagani zakon sprejet. Kolegice in kolegi na koncu pregleda na
               strani 25, imate predloge dodatnih sklepov. Predlagam, da razpravljamo in odločamo o
               vsakem posebej. Predlogi pod točkami 4, 5, 7 in 9 so po vsebini amandmaji k zakonu in
               ne predlogi sklepov. Najprej dajem v obravnavo in sprejem predlog pod zaporedno
               številko 1. Želi kdo besedo? (Nihče.) Predlog dodatnega sklepa pod zaporedno številko
               1 dajem na glasovanje. Navzočih je 54 kolegic in kolegov. 10 jih je bilo za, 32 pa
               proti.</p>
               <p>(Za je glasovalo 10.) (Proti 32.)</p>
               <p>Ugotavljam, da ni bil sprejet.</p>
               <p>O amandmaju pod zaporedno številko 2 ni potrebno odločati, ker je enak.</p>
               <p>Zato prehajamo na odločanje o amandmaju pod zaporedno številko 3. O amandmajih pod
               zaporedno številko 3, 4 in 5 ne moremo glasovati ker predstavljajo, kot je bilo
               uvodoma rečeno, amandmaje k zakonu.</p>
               <p>Zato bomo nadaljevali z odločanjem o predlogu sklepa pod zaporedno številko 6. Kdo
               želi besedo? (Nihče.) Ta predlog sklepa dajem na glasovanje. Navzočih je 54 kolegic
               in kolegov. 9 jih je bilo za, 35 pa proti.</p>
               <p>(Za je glasovalo 9.) (Proti 35.)</p>
               <p>Predlog ni dobil potrebne večine.</p>
               <p>Odločamo o predlogu pod zaporedno številko 8. O predlogu pod zaporedno številko 7
               namreč ne moremo odločati iz prej navedenih razlogov. Želi kdo razpravljati o
               predlogu pod zaporedno številko 8? Vlada. Prosim, državna sekretarka.</p>
            </sp>
            <sp xml:id="SDZ3-Izredna-06-2001-04-20.sp461">

               <speaker>HELENA KAMNAR:</speaker>

               <p>Hvala lepa. Točka 8 ni dovolj natančno definirana. Gre namreč za tekoče poračanje,
               kaj je pod tekoče mišljeno. V diskusijah do sedaj se je izkazalo, da je to nejasen
               pojem. Ali je to mesečno, ali je četrtletno ali je polletno. Če želimo ta sklep
               sprejeti, mora biti bolj natančen. Hvala.</p>
            </sp>
            <sp xml:id="SDZ3-Izredna-06-2001-04-20.sp462">

               <speaker>PREDSEDNIK BORUT PAHOR:</speaker>

               <p>Želi še kdo razpravljati? (Ne.) Potem bomo glasovali o sklepu pod zaporedno številko
               8. Glasujemo. Izmed 54 navzočih poslank in poslancev jih je bilo 6 za, 35 proti.</p>
               <p>Za je glasovalo 6.) (Proti 35.) Predlog ni dobil potrebne večine.</p>
               <p>O predlogu pod zaporedno številko 9 iz prej navedenih razlogov ne moremo odločati,
               zato prehajamo na odločanje o predlogu pod zaporedno številko 10. To je tudi zadnji
               predlog. Pod zaporedno številko 10, pardon, preklicujem glasovanje. Predstavnica
               vlade, gospa državna sekretarka.</p>
            </sp>
            <sp xml:id="SDZ3-Izredna-06-2001-04-20.sp463">

               <speaker>HELANA KAMNAR:</speaker>

               <p>Hvala lepa. Mislim, da izvedba sklepa pod točko 10 ni možna, ker je skoraj nemogoče
               tako zahteven zakon pripraviti v enem mesecu in ga predložiti državnemu zboru. Na
               ministrstvu za finance smo z delom na tem zakonu že pričeli, vendar ne moremo
               zagotoviti, da bo v enem mesecu končano. Zato predlagam, da se rok podaljša ali pa da
               se sklepa sploh ne sprejme. Hvala.</p>
            </sp>
            <sp xml:id="SDZ3-Izredna-06-2001-04-20.sp464">

               <speaker>PREDSEDNIK BORUT PAHOR:</speaker>

               <p>Hvala lepa. Glasujemo. Navzočih je 54 kolegic in kolegov. 6 jih je bilo za, 39 jih je
               bilo proti.</p>
               <p>(Za je glasovalo 6.) (Proti 39.)</p>
               <p>Predlog ni dobil potrebne podpore.</p>
               <p>Ne v pregledu, pač pa na klopi imate predlog sklepa, ki ga je vložil kolega Janez
               Podobnik, poslanska skupina. Gospod Rokavec želi besedo, prosim.</p>
            </sp>
            <sp xml:id="SDZ3-Izredna-06-2001-04-20.sp465">

               <speaker>FRANCI ROKAVEC:</speaker>

               <p>Hvala za besedo. Poslanska skupina predlaga ta predlog dodatnega sklepa predvsem k
               tem, namreč, v razpravi ob obravnavi proračuna se je na nek način največ vprašanj
               pojavilo prav pri prodaji državnega premoženja. Menimo, da prav z letošnjim
               proračunom država stopa v bistveno intenzivnejšo prodajo premoženja. Na ta način bi
               bilo smiselno, da bi državni zbor imel bistveno bolj pomembno nadzorstveno vlogo pri
               nadzoru in pa spremljanju prodaje državnega premoženja, predvsem tudi v primeru
               konkretnih primerov. Menim, da bi z ustanovitvijo take komisije na nek način dejansko
               odpravili bistveno več možnih dvomov o možnih zlorabah in pa tudi oškodovanju
               državnega premoženja. Dejansko je res, dadelno ta delokrog pokriva tudi odbor za
               gospodarstvo. Je pa vprašanje, če bo lahko v okviru odbora za gospodarstvo, ki ima
               bistveno širšo področje dela in pa pokrivanja v tem mandatu, možno tako temeljito
               spremljati to problematiko. Zavedati se moramo, daje v prejšnjem mandatu za področje
               privatizacije državnega premoženja, kakor tudi lastninskega preoblikovanja podjetij
               ni tudi lastninjenja družbenega premoženja skrbela posebna komisija. Zato menimo, da
               bi bilo še kako umestno, da bi državni zbor ustanovil to komisijo. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp466">

               <speaker>PREDSEDNIK BORUT PAHOR:</speaker>

               <p>Želi še kdo besedo? Kolega Feri Horvat, potem kolega Pucko.</p>
            </sp>
            <sp xml:id="SDZ3-Izredna-06-2001-04-20.sp467">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Jaz soglašam s
               tem, kar piše v obrazložitvi in kar je tudi povedal kolega Rokavec, da je potrebno
               zagotoviti parlamentarni nadzor tudi nad tem področjem. Vendar vprašanje je oziroma
               skoraj prepričan sem, da tak predlog, taka dikcija, kar oblikovanje posebne komisije
               za nadzor, da ni najboljša rešitev oziroma da je preoranjena taka odločitev sedaj in
               bi bil bolj zato, da je dikcija taka, da se preuči, kako zagotoviti nadzor, ki ga
               želimo, kot piše v obrazložitvi. Argument ne more biti to, da ni posebnega zakona o
               privatizaciji in prodaji državnega premoženja.Če zadeve niso normativno zadosti dobro
               urejene, kot so zdaj določbe v zakonu, ki smo ga pravkar sprejeli, potem tudi
               komisija ali pa kdorkoli ne more učinkovito delati na nadzoru. In drugič, menim, da
               bi bilo bolj primerno, da to nalogo v državnem zboru opravlja komisija za nadzor
               proračuna in nadzor nad javnimi financami. Za to govori še en argument. Računsko
               sodišče ima po novem zakonu tudi to nalogo, da nadzira, kaj se dogaja z državnim
               premoženjem. Po analogiji bi bilo potem primerno, da bi eventualnoto nalogo prevzela
               tudi komisija za nadzor proračuna in nadzor nad javnimi financami.</p>
               <p>Zato bi predlagal predlagatelju, da preoblikuje morda ta predlog sklepa v dikcijo, da
               se prouči, kako zagotoviti. Strinjam se pa, da ni odbor za gospodarstvo tisti, ki bi,
               čeprav spada to področje k njemu, področje privatizacije, da bi bil on tisti, ki bi
               se ukvarjal z nadzorom. Hvala.</p>
            </sp>
            <sp xml:id="SDZ3-Izredna-06-2001-04-20.sp468">

               <speaker>PREDSEDNIK BORUT PAHOR:</speaker>

               <p>Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp469">

               <speaker>CIRIL PUCKO:</speaker>

               <p>Hvala lepa, gospod predsednik. Kolegice in kolegi! V enem delu soglašam s tem, kar je
               povedal kolega Feri Horvat. Dodal bi pa še naslednje:</p>
               <p>Vsi tu prisotni imamo izkušnje iz dela komisije za nadzor nad lastninskim
               preoblikovanjem podjetij, ki je delovala v okviru državnega zbora dve mandatni
               obdobji. Sam vsaj do sedaj ali pa niti takrat nisem poznal rezultatov dela te
               komisije, žal. Hkrati bi povedal, da je tudi v okviru vlade v prejšnji sestavi bila
               imenovana, če se prav spomnim, komisija s podobnim nazivom, ki prav tako, razen
               frčanja perja, ni dala nobenih rezultatov, ker je bila čisti politični subjekt, kot
               nek strah nad vsem, kar se v tej državi dogaja in kar naj ne bi bilo po volji tistim,
               ki niso direktno ali indirektno sodelovali pri določeni privatizaciji.</p>
               <p>Zato se absolutno strinjam s tem, kar je povedal kolega Feri Horvat, da danes ni
               nobenih pogojev za to, da bi ustanavljali novo telo v svojstvu nadzorstvene komisije.
               V enem delu lahko te stvari opravlja komisija, ki jo vodi dr. Bajuk. V drugem delu
               oziroma v tistem, za kar so ustanovljena delovna telesa, odbor za gospodarstvo in
               odbor za finance in monetarno politiko, pa tudi ta dva morata kot matični delovni
               telesi obdelati in s tem v bistvu spremljati ves sprejem zakonodaje na področju
               privatizacije bank in zavarovalnic oziroma privatizacije drugega državnega
               premoženja. Če gre zato, da bi še kdo dobil kakšno funkcijo, je mogoče to edini
               razlog, ki bi opravičeval ustanovitev te komisije. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp470">

               <speaker>PREDSEDNIK BORUT PAHOR:</speaker>

               <p>Po vrsti bomo šli, najprej kolega Janez Podobnik, potem kolega Rokavec in
               minister.</p>
            </sp>
            <sp xml:id="SDZ3-Izredna-06-2001-04-20.sp471">

               <speaker>JANEZ PODOBNIK:</speaker>

               <p>Hvala lepa. Kolega Rokavec mi je nekako predal možnost, da sam na kratko
               odgovorim.</p>
               <p>Sprejemamo pobudo kolega Ferija Horvata. Naš sklep bi preoblikovali v predlog, da
               komisija za volitve, imenovanja in administrativne zadeve na svoji prvi redni seji
               prouči možnost, da bi z ustanovitvijo komisije državni zbor opravljal tudi nadzor nad
               privatizacijo in prodajo državnega premoženja.</p>
               <p>Zavrnil bi razpravo kolega Pucka. Naš najmanjši namen je bil, da bi kdorkoli iz naše
               poslanske skupine ali pa iz katere druge iskal kakšno dodatno finančno satisfakcijo.
               Veste, gre za to, da bo privatizacija in prodaja državnega premoženja zelo resno
               delo. Skupaj lahko ugotovimo, da je prav vprašanje nadzora pomembno vprašanje.
               Državni zbor je sedaj nekje vmes, ne ve se točno, ali jekomisija dr. Bajuka v celoti
               pristojna. Sam mislim, da ni v celoti. Prav zato bi bilo dobro, da, torej pobuda
               kolega Ferija Horvata, da komisija za volitve prouči, potem pa dikcija, kot je bila
               naprej. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp472">

               <speaker>PREDSEDNIK BORUT PAHOR:</speaker>

               <p>Želi kolega Rokavec še besedo? (Ne.) Minister Rop.</p>
            </sp>
            <sp xml:id="SDZ3-Izredna-06-2001-04-20.sp473">

               <speaker>MAG. ANTON ROP:</speaker>

               <p>Če dovolite, bi rekel, da se strinjam s predlogom gospoda Ferija Horvata, pa tudi
               gospoda Podobnika. Meni se zdi smiselno, da se vendarle prouči ta problem, še zlasti
               zaradi tega, ker je nedvomno, da bo privatizacija državnega premoženja nekaj, kar bo
               predmet pozornosti državnega zbora. Jaz si prav nobene iluzije ne delam, da ne bo
               prišlo do teh diskusij v državnem zboru. Tisto, kar se pa meni zdi posebej smiselno
               ob taki proučitvi, je to, da bi ob taki proučitvi tudi mi vsi skupaj razmislili, na
               kakšen način tak nadzor uveljaviti. Namreč, ni vseeno, ali bo ta nadzor takšen, da bo
               lahko v vsakem momentu se nekdo iz političnih razlogov vmešaval in preprečeval
               privatizacijo ali pa imamo ravno ob tem možnost, da se dogovori, da ko se
               privatizacija spelje, je pač dolžna, ne vem, vlada, da seznani parlament oziroma
               pristojno komisijo, kogarkoli že, odbor, s tem, kako so postopki tekli in da tudi vso
               odgovornost za to prevzamemo. Zdi se nam smiselno, da ta pravila določimo. Če teh
               pravil ne bomo določili in tega ne bomo proučili, vam jaz zagotavljam, da se bo kar
               neka komisija proglasila za pristojno in nas bo klicala vsak moment. Vmes, ko se bomo
               pogajali z nekim kupcem, nas bodo klicali in delali iz tega kraval. Mogoče je to prav
               prava prilika, da pravila določimo skupaj na komisiji in da imamo nek normalen
               postopek, ki pa zagotavlja to, kar je gospod Rokavec trdil, na koncu transparentnost
               postopkov. Ne pa vmešavanje politike v postopke, pa strokovno proceduro.</p>
               <p>V tem kontekstu in predvsem zaradi teh argumentov jaz podpiram, da se to prouči in da
               se tudi doreče. Ne samo da se ustanovi komisija, ampak se določijo pravila, kako
               postopa komisija. To bi se mi zdelo pa smiselno.</p>
            </sp>
            <sp xml:id="SDZ3-Izredna-06-2001-04-20.sp474">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp475">

               <speaker>CIRIL PUCKO:</speaker>

               <p>Hvala lepa, gospod predsednik. Najprej bi povedal, da je stvar ustanovitve te
               komisije izključno v pristojnosti poslancev državnega zbora. Zato je to, kar je
               govoril spoštovani gospod minister, lahko predmet neke diskusije. Menim pa, da ne
               more biti odločilno pri odločitvi državnega zbora, še posebej zato, ker se mi
               istočasno, sam si je v bistvu v enem delu na to že odgovoril, v vsaki prodaji, tako
               na začetku kot na koncu postavi politično vprašanje, ali je bila prodaja najboljša,
               po vseh vidikih tega. Od začetka, od cenitve, od iskanja kupcev do končne sklenitve
               pogodbe z enim izmed teh. Če bi tako delovno telo ustanovili, bi to delovno telo
               normalno sprejelo neke sklepe, potem ko bi bilo to sprejeto, bi vsi tisti člani, ki
               se ne bi s tem strinjali, ker bi šlo pač za politična razhajanja, sklicevali tiskovne
               konference in govorili o tem, kako ta ali ona prodaja ni bila najbolje speljana. Zato
               pač mislim, da je to čista politizacija še kako odgovornega dela vlade na tistem
               segmentu privatizacije državnega premoženja, ki je v bistvu edini ostal za to, da se
               odproda. Iz tega razloga ponovno poudarjam, da ni nobenega razloga za politizacijo
               strokovnih vprašanj. Če bi se v nekem trenutku to delovno telo vključilo ali
               spremljalo s strani z neke distance prodajo konkretnega državnega premoženja in se ne
               bi strinjalo s cenitvijo, ki jo opravi strokovno telo, revizijska družba, bi potem
               zahtevalo, ne vem seveda na čigave stroške, ponovno revizijo. In če se takrat ne bi
               strinjalo s tem, še eno revizijo. Mislim, da je to v tipičnem nasprotju s tem, kar si
               želi vlada oziroma na čemer bazira proračun, ki smo ga pravkar sprejeli, na odprodaji
               tega in tega deleža državnega premoženja v letošnjem letu, da bi lahko ohranili
               globalne okvire proračuna in s tem vsaj proračunski primanjkljaj v okvirih, ki smo
               jih sprejeli. Zato pač menim, da je diskusija o tem popolnoma nepotrebna in
               abosolutno nasprotujem sprejemu karšnega koli sklepa v zvezi s tem. Hvala.</p>
            </sp>
            <sp xml:id="SDZ3-Izredna-06-2001-04-20.sp476">

               <speaker>PREDSEDNIK BORUT PAHOR:</speaker>

               <p>Hvala lepa. Najprej kolega Podobnik in Rokavec.</p>
            </sp>
            <sp xml:id="SDZ3-Izredna-06-2001-04-20.sp477">

               <speaker>JANEZ PODOBNIK:</speaker>

               <p>Samo na kratko bi odgovoril kolegu Cirilu Pucko. Prav zato je potrebno, da se ta
               predlog prouči in naj se potem na delovnem telesu ta razprava opravi, ocenijo vse
               možnosti, ki jih ima državni zbor in se potem odloči. Danes bomo samo sprejeli sklep,
               da se prouči to in na seji delovnega telesa se ta razprava opravi in se nato sprejme
               pametna odločitev. Danes ne bomo nič sprejeli, samo rekli bomo, da komisija to
               prouči. Jaz menim, da tu ne bomo naredili nobenenapake, če to sprejmemo.</p>
            </sp>
            <sp xml:id="SDZ3-Izredna-06-2001-04-20.sp478">

               <speaker>PREDSEDNIK BORUT PAHOR:</speaker>

               <p>Kolega Rokavec, preden vam dam besedo, prosim kolege, da zasedejo svoja mesta. Kolega
               Bevk, se lahko usedete prosim na svoje mesto, ker smo sredi razprave. Prosim kolega
               Rokavec.</p>
            </sp>
            <sp xml:id="SDZ3-Izredna-06-2001-04-20.sp479">

               <speaker>FRANCI ROKAVEC:</speaker>

               <p>Hvala za besedo. Jaz bi samo toliko pri razpravi gospoda Pucka na nek način
               repliciral, namreč gre za to, da mislim, da je zelo pomembno, da je državni zbor
               seznanjen tudi s proceduro, s postopki, ki so bili opravljeni pri prodaji državnega
               premoženja. Predvsempa mislim, da to vprašanje prodaje državnega premoženja ne bo v
               prihodnjem času tako nedolžno. Če na nek način ne bomo oblikovali takšne komisije,
               bomo lahko, lahko tudi zaradi kakršnihkoli političnih interesov nekoga v prihodnje
               soočeni tudi z možnostjo preiskovalnih komisij ali karkoli. Zato mislim, da je
               bistveno boljše, da bi na nek način z oblikovanjem komisije, ki bi na nek način
               predvsem bila seznanjena s transparentnostjo pri prodaji državnega premoženja,
               opravili normalen prehod v tem obdobju. Hvala lepa.</p>
            </sp>
            <sp xml:id="SDZ3-Izredna-06-2001-04-20.sp480">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pucko.</p>
            </sp>
            <sp xml:id="SDZ3-Izredna-06-2001-04-20.sp481">

               <speaker>CIRIL PUCKO:</speaker>

               <p>Hvala lepa. Bom končal. Samo stavek. Če je razlog za ustanovitev takega delovnega
               telesa strah pred ustanovitvijo preiskovalnih komisij, pa to točno tisto pove, o
               čemer sem jaz govoril v teh zadnjih dveh nastopih. Hvala. Se pravi, da ni nobene
               potrebe.</p>
            </sp>
            <sp xml:id="SDZ3-Izredna-06-2001-04-20.sp482">

               <speaker>PREDSEDNIK BORUT PAHOR:</speaker>

               <p>Predlagam, da to diskusijo sklenemo in da odločamo. Odločali bomo o predlogu sklepa,
               ki se glasi: (Prosim za mir v dvorani!) Državni zbor Republike Slovenije predlaga, da
               Komisija za volitve, imenovanja in administrativne zadeve na svoji prvi redni seji
               prouči možnost o ustanovitvi komisije za nadzor privatizacije in prodaje državnega
               premoženja. Se predlagatelj strinja s tem popravkom? O tem glasujemo. Navzočih je 48
               kolegic in kolegov. Za je bilo 17, 16 pa proti.</p>
               <p>(Za je glasovalo 17.) (Proti 16.)</p>
               <p>Ugotavljam, da je predlog dobil potrebno večino.</p>
               <p>Tako smo izčrpali vse točke dnevnega reda. Želite besedo? (Ne.) S tem zaključujem 6.
               izredno sejo Državnega zbora Republike Slovenije in želim vsem prijeten vikend.</p>
               <p>(Seja je bila končana dne 21. aprila 2001 ob 1.36 uri.)</p>
            </sp>
         </div>
      </body>
   </text>
</TEI>
