<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-14-2002-03-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|03D15A4C4AE1BD51C1256B90002785C7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=03D15A4C4AE1BD51C1256B90002785C7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-14-2002-03-27.DZ" n="14">
               <name>Redna</name>
               <date when="2002-03-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-14-2002-03-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head> DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 14. seje</stage>
            <stage type="date">(27. marec 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.09 uri.</stage>


            <sp xml:id="SDZ3-Redna-14-2002-03-27.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje! Dober dan in dobro jutro. Pričenjam nadaljevanje 14.
               seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci in poslanke: dr. Andrej Bajuk, Milan Kopušar za dopoldanski del seje, Franc
               Lenko za dopoldanski del, Rudolf Moge za pričetek, Jurij Malovrh do 12.00 ure. To bi
               bilo, kar zadeva načrtovane odsotnosti. Prosim, da ugotovimo navzočnost v dvorani.
               Vstavite kartice! Vstavite kartice in s pritiskom na <q>"kvorum"</q> <gap n="..."/> Ugotavljam, da je
               navzočih 55 poslank inposlancev. Tako je zbor sklepčen, lahko odloča.</p>
               <p>Na današnje nadaljevanje seje so vabljeni predstavniki Vlade Republike Slovenije,
               minister za evropske zadeve dr. Potočnik s sodelavci. Vse lepo pozdravljam.</p>
               <p>Včeraj po zaključku zasedanja državnega zbora sta se sestali komisija za poslovnik
               in odbor za infrastrukturo in okolje. Komisija za poslovnik je obravnavo predloga
               poslovnika sicer končala, pri čemer pa je v postopku priprave poročilo in tudi
               pregled amandmajev, ki bo vključeval amandmaje napovedane, s strani posameznih
               poslanskih skupin. Zaradi navedenega te točke, kot je bilo napovedano, danes ne bomo
               obravnavali in predlagam, da jo zbor obravnava jutri ob 10.00. Namreč, včeraj ob
               enajstih je bila zaključena seja. Napovedani so bili številni amandmaji in tako
               dejansko ni pogojev, da bi zdaj začeli s poslovnikom, ker pač poročilo še ni
               pripravljeno, amandmaji še niso pripravljeni in tako praktično o tem ne moremo
               razpravljati, čeravno smo to napovedali.</p>
               <p>Odbor za infrastrukturo in okolje razprave o predlogu letnega plana razvoja in
               vzdrževanja avtocest za leto 2002 ni zaključil. Nadaljeval jo bo jutri ob 18.00 uri.
               To točko bi zbor obravnaval v nadaljevanju. Če bo tako odločeno, lahko tudi v petek
               ob 10.00. Tako bomo danes 14. sejo državnega zbora pričeli z obravnavo prekinjene 2.
               točke, to je rednega poročila Evropske komisije o napredku Republike Slovenije pri
               vključevanju v Evropsko unijo v letu 2001. Zatem bi prešli na obravnavo prekinjene
               10. točke, to je predloga zakona o spremembah in dopolnitvah zakona o zdravstveni
               ustreznosti živil in izdelkov ter snovi, ki prihajajo v stik z živili, in nato na
               obravnavo 22. točke ter po vrstnem redu naprej.</p>
               <p>V zvezi z dogovorom poslanskih skupin o delu zbora v tem tednu dajem na glasovanje
               proceduralni predlog, da bi zbor zasedal tudi v petek, 29. marca 2002 od 10.00 do
               13.00 ure. Torej, proceduralni predlog, da bi zbor zasedal v petek od 10.00 do 13.00
               ure. Glasujemo o tem proceduralnem predlogu. Glasujmo, prosim! Od 67 prisotnih je za
               glasovalo 30, proti je bilo 31.</p>
               <p><stage>(Za je glasovalo 30.)</stage> <stage>(Proti 31.)</stage></p>
               <p>Ugotavljam, da ta predlog ni sprejet.</p>
               <p>Dovolite, da vas obvestim še o eni<gap n="..."/> Gospe in gospodje! Ali lahko prosim za malo
               pozornosti! Želel bi vas obvestiti tudi o eni prijetni stvari. Namreč, na evropski
               tekmi parlamentarcev v smučanju je veleslalomska ekipa državnega zbora osvojila drugo
               mesto. <stage>/Aplavz./</stage> Torej, nas so pa zastopali, kot vidim, je bilo takole. Četrti je bil
               Pavel Rupar, peti Roman Jakič, šesti Mirko Zamernik, deveti Dušan Vučko in trinajsti
               Miran Jerič. Zelo dobro. <stage>/Aplavz./</stage></p>
               <p>Zdaj smo pa pri 2. točki dnevnega reda. Gospe in gospodje! Prosim za mir v dvorani,
               če je le mogoče. Torej, včeraj smo začeli <title>2. TOČKO DNEVNEGA REDA,</title> to je <title>REDNO POROČILO EVROPSKE KOMISIJE O NAPREDKU REPUBLIKE SLOVENIJE PRI
               VKLJUČEVANJU V EVROPSKO UNIJO V LETU 2001</title>
               in končali z uvodno besedo predstavnika vlade. Sprašujem, ali želijo besedo
               predstavniki poslanskih skupin. Prosim, v imenu združene liste gospa Potrata.
               Izvolite.</p>
            </sp>
            <sp xml:id="SDZ3-Redna-14-2002-03-27.sp2">

               <speaker>MAG. MAJDA POTRATA:</speaker>

               <p>Hvala za besedo. Redno poročilo Evropske komisije o napredku Slovenije pri
               vključevanju v Evropsko unijo v letu 2001 vidimo v poslanski skupini Združene liste
               socialnih demokratov kot potrditev prizadevanj Slovenije izpolniti politična in
               gospodarska merila za sprejem v Evropsko unijo, zagotoviti sposobnost prevzema
               obveznosti članstva ter sodnih in pravnih sposobnosti, ki jih je določil Evropski
               svet v Madridu, da bo s prilagoditvijo svoje upravne strukture lahko zagotovila
               skladno izvajanje politik Evropske unije. Ker ocena napredka upošteva primerjavo s
               poročilom iz leta 2000, izpolnjevanje pridružitvenega sporazuma partnerstva za
               pristop in ker temelji na sprejeti zakonodaji in ne na zakonodaji, ki je v različnih
               fazah priprave ali sprejema v parlamentu, na dejansko izvajanih ukrepih ter na drugih
               virih, je poročilo zelo stvarna ocena napredka v lanskem letu. Zato je toliko bolj
               pomembna ugotovitev poročila, da je Slovenija dosegla dober napredek na vseh
               področjih, pri čemer še naprej izpolnjuje vse politične in zadovoljuje ekonomske
               kriterije. Na posameznih področjih prevzemanja obveznosti članstva je dosegla izreden
               napredek, čeprav so na drugi strani področja, kjer je napredek nekoliko manjši.</p>
               <p>Poslanska skupina Združene liste socialnih demokratov podpira sklepe, ki jih
               državnemu zboru v sprejem predlaga komisija za evropske zadeve, skupaj s sklepi,
               izhajajočimi iz mnenj odbora za gospodarstvo in odbora za kmetijstvo, gozdarstvo in
               prehrano.</p>
               <p>Ob tem pa se v okviru političnih meril zdi pomembna zaznava pri napredku reforme
               javne uprave, s čimer se uresničujejo prednostne naloge pri sprejemanju pomembnih
               zakonov, s katerimi bo zagotovljena strokovna, nepristranska, odgovorna in učinkovita
               javna uprava. Zato je sprejem zakonov iz tega sklopa za našo poslansko skupino
               izrednega pomena. Pozitivna ocena o spoštovanju človekovih pravic in svoboščin je
               povezana z uvedbo brezplačne pravne pomoči, pa tudi s povečanimi pooblastili urada za
               enake možnosti, ki zdaj zajemajo vprašanja enakih možnosti na splošno. S sprejemom
               nacionalnega programa socialnega varstva, naravnanega v zvišanje standardov varstva
               invalidov v okviru socialnih pravic, pa predvsem z vključenostjo sindikatov v proces
               sprejemanja zakonodaje in ratifikacijo dopolnjene socialne listine. Temu se
               pridružujejo še že ratificirani glavni mednarodni instrumenti na področju varstva
               manjšin.</p>
               <p>Vse to je pomembna podlaga za ugodno oceno napredka, vendar pa ostaja neuresničen
               prenos protidiskriminacijske zakonodaje, povezane s 13. členom pogodbe o ustanovitvi
               Evropske skupnosti.</p>
               <p>V poročilu je ugotovljena zadovoljiva slovenska usklajenost s pravnim redom Evropske
               unije v skupni zunanji in varnostni politiki, slovenski odnosi s sosednjimi državami
               pa so ocenjeni kot dobri. Vendar sporazuma, ki sta ju dosegli slovenska in hrvaška
               vlada o jedrski elektrarni Krško in o razmejitvi preostalih delov kopenske in morske
               meje, še nista ratificirana. Rešitev teh vprašanj pa je za Združeno listo socialnih
               demokratov nujna za utrditev in razvoj dvostranskih odnosov.</p>
               <p>Ker poročilo zajema tri četrtine lanskega leta, obravnavamo pa ga šele sedaj, je
               marsikje že dosežen napredek. Zagotovo pa je zaostanek še vedno velik, če ne
               prevelik, pri prevajanju evropske zakonodaje v slovenščino. Do pristopa smo dolžni
               prevesti različna pravna besedila. Obseg dela in potrebna kakovost prevoda pa ob
               sedanjem tempu ne kažeta, da bo zahteva uresničena. Zato je prevajanje treba
               pospešiti, ker imajo prevodi veliko uporabno vrednost, predvsem pa tudi velik
               simbolni pomen.</p>
            </sp>
            <sp xml:id="SDZ3-Redna-14-2002-03-27.sp3">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Mag. Vizjak, v imenu poslanske skupine Socialdemokratske stranke, prosim.
               Potem sledita gospod Podobnik in gospod Peče.</p>
            </sp>
            <sp xml:id="SDZ3-Redna-14-2002-03-27.sp4">

               <speaker>MAG. ANDREJ VIZJAK:</speaker>

               <p>Spoštovani predsedujoči, spoštovani gospod minister in predstavniki vlade! V imenu
               poslanske skupine izražam našo prioriteto in upam, da tudi prioriteto te države po
               čimprejšnjem in seveda čim bolj kvalitetnem približevanju ter tudi po pogajalskih
               procesih približevanja Evropski skupnosti.</p>
               <p>Socialdemokratska stranka je že v svojih strateških dokumentih pred desetletjem
               zapisala, da je to njena prioriteta, in tudi Slovenija se je, se pravi država in tudi
               vse politične stranke so se do tega projekta opredelile pozitivno in seveda tudi
               zavzele za učinkovit način prevzemanja in seveda usklajevanja slovenske zakonodaje z
               zakonodajo Evropske skupnosti. Zakaj to govorim? To govorim zaradi tega, ker so
               čedalje bolj opazne in vidne razlike in disproporci med tem, kar govorijo uradni
               predstavniki strank, političnih strank, tudi nekaterih največjih koalicijskih strank,
               in kar meni o tem njihovo volilno telo oziroma kakšna je tudi dejanska javna podpora
               tem projektom.</p>
               <p>Žal moramo videti, da javna podpora, ne le približevanju Slovenije oziroma
               vključitvi Slovenije v Nato, temveč tudi približevanju Slovenije k Evropski skupnosti
               pada in je na kritični točki. Mislim, da je odgovornost za tako stanje tudi pri
               tistih političnih strankah, ki se sicer deklarativno prek vodstev zavzemajo za
               približevanje Slovenije k Evropski skupnosti, dejansko pa njihovo volilno telo
               oziroma njihovi volivci mislijo drugače.</p>
               <p>Iz številnih dostopnih javnomnenjskih raziskav in seveda tudi pogledov nekaterih
               predstavnikov strank je razvidno, da sta tu zelo skeptični zlasti Združena lista in
               Slovenska ljudska stranka. Opozarjam in menim, da je potrebno na tem področju, na
               področju javnega mnenja in seveda tudi na področju jasnega angažmaja političnih
               strank in vlade storiti marsikaj, predvsem na področju javnega mnenja, da ne bomo
               imeli kasneje s tem večjih problemov.</p>
               <p>Približevanje Slovenije k Evropski skupnosti in tudi to poročilo ni le koristno in
               dobro za približevanje Slovenije k tej integraciji, temveč tudi in predvsem za
               Slovence same. Kajti s tem usklajujemo slovenski pravni red s pravnim redom razvitih
               držav, držav, ki priznavajo tržno ekonomijo, priznavajo socialo in priznavajo tudi
               dognanja dolgoletne demokracije. In menim, da je to tudi naš prioritetni cilj, da
               seveda povzamemo in prevzamemo te rešitve, ki so se v tradicionalnih demokracijah
               izkazale za uspešne in prave.</p>
               <p>Poudariti pa velja, da je iz predvsem opažanj in poročil, ki so dostopna nam
               poslancem in seveda tudi javnosti, da vse pa le ni tako blesteče, kot je navzven,
               kajti naši pogajalci pravzaprav niso blesteli v nekaterih primerih. Zlasti se to
               izkazuje na področju kmetijstva in seveda tudi na področju regionalne politike.
               Mislim, da so si nekatere druge države izborile tu določene ugodnejše pozicije kot
               Slovenija, zato menim, da bi bilo potrebno ob tem poročilu, ki je sicer pozitivno,
               izreči tudi nekaj kritik na račun predvsem pogajalcev in verjetno na račun tudi
               priprav vseh na ta pogajanja.</p>
               <p>Iz poročila veje predvsem ta tako imenovana normativna ureditev. In sprašujem se,
               kaj bo z izvajanjem le-te. Naj opozorim zgolj na en in zelo pomemben segment socialne
               kohezije oziroma socialnega področja. To je vzpostavitev oziroma vzpostavitev in
               priprava Evropskega socialnega sklada, kajti tu opažamo, da so priprave na delo
               prepočasne. Predvsem ni opredeljena celovita struktura opravljanja strukturnih in
               kohezijskih skladov po pristopu. Zavedati se moramo, da nas čakajo tu priložnosti in
               možnosti, na njih pa nismo ne danes, in dvomim, da bomo tudi pri vstopu in pa ob
               vstopu, ustrezno pripravljeni, da bomo lahko pričeli s črpanjem sredstev in seveda,
               da bomo to lahko pričeli takoj, ne pa z nekim zaostankom, kajti zaradi neustreznih
               predpriprav bomo v nekem časovnem zastoju. Tu mislim, da je premalo storjenega in
               mislim, da bi bilo tu potrebno v zelo kratkem času storiti več.</p>
               <p>Poudaril bi tudi še en pomemben segment tega poročila o napredku. To je predvsem
               segment zaposlovanja, ki ga vsakdo oziroma ki ga državljani Slovenije v zadnjem času
               vse bolj in bolj čutijo.</p>
               <p>Leta 2000 je vlada oziroma je minister za delo podpisal skupno oceno prioritetnih
               nalog na področju zaposlovanja, s katero smo nekako uskladili te prioritete na
               področju zaposlovanja. Moram povedati, da spremljanje izvajanja teh prioritet ni v
               ustreznem izvajanju in seveda tudi težko jegovoriti potem o nekem napredku in o neki
               ustreznejši politiki zaposlovanja, kar se seveda kaže na koncu tudi v vsakoletnem
               proračunu. Države članice po informacijah imajo vsakoletno spremljanje prioritetnih
               nalog na tem področju in seveda tam se čuti, kakšen je napredek in kakšno je
               izvajanje teh skupnih nalog na področju zaposlovanja. V Sloveniji ni tako in seveda
               tu pričakujemo v Socialdemokratski stranki ustreznejše delo predvsem ministrstva za
               delo na tem področju.</p>
               <p>Skratka poročilo o napredku je dobro, tudi po številu zaprtih poglavij je Slovenija
               na prvem mestu. Moram pa poudariti, da bo in da je premalo storjenega na področju
               izvajanja sprejetih zakonov iz tako imenovanega področja približevanja Evropski
               skupnosti, kajti predpisujemo in sprejemamo nekaj, izvajamo pa seveda marsikaj in
               bistveno bolj počasi, kot bi bilo potrebno.</p>
               <p>Nazadnje bi poudaril tudi eno zanimivost, ki jo je razbrati v poročilu. In sicer, v
               poročilu Evropske komisije o napredku za leto 2001 ugotavljamo tudi navedbe, ki niso
               povsem točne. Tako se na primer v 28. poglavju hvalimo, da je z novim zakonom o
               računskem sodišču le-to doseglo finančno neodvisnost. V resnici pa je ta finančna
               neodvisnost dosežena že s sprejemom oziroma ta finančna neodvisnost naj bi bila
               seveda dosežena s tem, da je računsko sodišče finančno neodvisno in da mu proračun
               sprejema državni zbor, kar je pa bilo storjeno že leta 1994 z zakonom in je bil zgolj
               kozmetičen oziroma nikakršen popravek z lani sprejetim zakonom. To nas nekoliko
               zaskrbljuje, kajti dejstvoje, da iz poročila izhajajo informacije, ki niso točne.
               Menim, da je verjetno premalo kontrole nad tem, kaj naši pripravijo v teh poročilih,
               in potem, kaj se tudi v taka poročila na koncu prikrade.</p>
               <p>Skratka, na koncu poudarjam, da se bodo in se že kažejo nekatere pogajalske
               slabosti, ki so izhajale iz pogajanj, zlasti na kmetijskem področju in tudi na
               področju regionalne politike, in upam, da ne bodo slovenski državljani, zlasti pa
               slovensko kmetijstvo teh napak preveč čutili na svoji koži. Hvala.</p>
            </sp>
            <sp xml:id="SDZ3-Redna-14-2002-03-27.sp5">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Janez Podobnik, v imenu Slovenske ljudske stranke.
               Prosim.</p>
            </sp>
            <sp xml:id="SDZ3-Redna-14-2002-03-27.sp6">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               predstavniki vlade, na čelu z ministrom dr. Potočnikom! Včeraj je v svojem nastopu
               minister izrekel stavek, ki se glasi: <q>"Torej nič več ni v upanju, nič več ni cilj,
               ampak je odločenost, da se to zgodi."</q> To se pravi, da je proces, odločanje vstopa
               Slovenije v Evropsko unijo na nek način ireverzibilen proces, seveda če bomo mi tako
               hoteli, če bodo slovenske državljanke in državljani na referendumu tako hoteli.
               Evropska unija se je odločila, da nas bo sprejela v svoj krog - če bomo mi tako
               hoteli.</p>
               <p>Poslanska skupina Slovenske ljudske stranke ocenjuje, da je ta točka dnevnega reda
               zelo pomembna. Pritrjujemo mnenju predsednika evropske komisije, gospoda Peterleta,
               da je pravzaprav škoda, da je izgubljena priložnost, da niso vsa delovna telesa
               državnega zbora tega poročila zelo detajlno obravnavala in potem tudi danes na to
               sejo morda predlagala nekatera dodatna stališča in sklepe.</p>
               <p>Tudi sam bi zelo pozitivno ocenil včerajšnji nastop kolega Peterleta in bi mu v
               imenu poslanske skupine Slovenske ljudske stranke zaželel, da bi uspel v svoji
               kandidaturi, da postane predstavnik držav, ki vstopajo v Evropsko unijo, torej
               predstavnik v predsedstvu konvencije. Prepričan sem, da ima dobre reference za to, da
               uspe.</p>
               <p>Ko sem se danes pravzaprav pripravljal na ta nastop - priznati moram, da sem
               pričakoval, da bo druga točka dnevnega reda, ampak sedaj je pač ta - sem zelo pozorno
               šel skozi vse dodatne oziroma skozi vse predloge sklepov, ki jih predlaga matično
               delovno telo, v poslanski skupini jih seveda podpiramo. Dovolite pa mi, da jih na
               kratko tudi komentiramo.</p>
               <p>Prvi sklep pravi, da to poročilo odraža realno stanje pripravljenosti Republike
               Slovenije pri vključevanju v Evropsko unijo. Zanimivo se mi zdi, da je potrebno
               poudarjati, da to predstavlja realno stanje. Ali je kakšno od prejšnjih poročil
               predstavljalo manj realno stanje? Ta formulacija bi lahko bila tudi kritika stališč
               Evropske unije o nekaterih prejšnjih rednih poročilih.</p>
               <p>Tukaj bi se rad dotaknil vloge pogajalske ekipe. Jaz sem prepričan, da ima Slovenija
               kompetentno pogajalsko ekipo, na čelu z ministrom za evropske zadeve in še nad njim
               največji, najvišji pogajalec je pa zunanji minister. To se morda včasih pozablja.</p>
               <p>Potrebno jim je dati priznanje, da svoje delo dobro opravljajo. Morda na nekaterih
               področjih včasih ocenjujemo, da zaradi strateških ali pa taktičnih razlogov
               popustijo, ampak ker imajo v globalu rešitev, da se dobro izpogajajo pri vseh
               področjih, je včasih tudi taka odločitev sprejemljiva. Na odboru za zunanjo politiko,
               ki se tudi praviloma sestane, je, premalo razprav; ko smo dobivali vmesna poročila
               pri pogajalskih izhodiščih, smo včasih to stališče izpostavili. Zgolj hitrost, zgolj
               rekord biti prvi ni ključno merilo. Ključno merilo, da se izpogaja v okviru realno
               možnega, je dobro izhodišče za slovensko državo.</p>
               <p>Javno mnenje. Minister je včeraj povedal, v članicah Evropske unije podpora širitvi
               narašča, medtem ko pa v kandidatkah postopoma pada. Minister tudi ocenjuje, da se bo
               ta padec počasi ustavil, da smo že na dnu in da se bo potem počasi obrnil nazaj.</p>
               <p>Tukaj bi se rad dotaknil lobija Slovenske ljudske stranke kot vladne stranke.
               Slovenska ljudska stranka ostaja trden člen vladne ekipe, vladnega projekta, vstopa
               Slovenije v Evropsko unijo. Ob tem pa Slovenska ljudska stranka prek svojih resorjev
               in prek svojega političnega dela nezapira vrata tistim, ki imajo morda pomisleke, ki
               imajo bojazni, ki imajo skepso do vstopanja v Evropsko unijo. Na njihova vprašanja
               želimo dajati kompetentne odgovore. Prepričljive odgovore. Torej ne zavračamo tudi
               bojazni. Še posebej to velja za vsa tista vprašanja, ki so vezana na najbolj težka
               pogajanja, to pa so regionalna politika, kmetijstvo, delno pa tudi državni proračun,
               ki je v bistvu vezan tudi na možnost pomoči slovenskemu gospodarstvu.</p>
               <p>Drugi sklep, ki ga predlaga matično delovno telo, je, da pozivamo vse pristojne
               institucije Republike Slovenije, da sprejmejo ustrezne ukrepe za dosego zastavljenega
               cilja. Ta sklep je kolega Peterle že komentiral. In ga tudi obrazložil, da gre, ne
               samo za vse vladne institucije, ampak tudi nekatere, ki so paradržavne. Predlagamo,
               da se navedejo. Če je to v bistvu predzadnje poročilo, zakaj ne bi vseh teh pomembnih
               institucij navedli z njihovimi nazivi. S tem bi se naša skupna odgovornost povečala.
               Če je možno, še v okviru tega sklepa in če ima morda vlada podatek, za katere
               institucije gre, bi to lahko še danes storili.</p>
               <p>Zelo pomemben se nam zdi sklep, ki govori o tem, da naj vlada pospeši reformo javne
               uprave. Tukaj se dotikam dela državnega zbora. V poslanski skupini smo mnenja, da je
               odbor, ki ga vodi kolega Lavrinc, preprosto preobremenjen. Po naši oceni praktično
               tretjino točk dnevnega reda dobi njegov odbor in bo potrebno pripraviti prioritete in
               tako imenovanemu paketu reforme javne uprave dati prednost, si vzeti morda nekaj dni
               časa, da njegov odbor to v miru opravi in nato morda eno samo sejo državnega zbora
               sklicati prav s to tematiko. To bo v letošnjem prvem polletju brez dvoma s
               strokovnega in političnega vidika najbolj zapletena problematika, ki jo bo obravnaval
               državni zbor.</p>
               <p>Peti sklep govori o polni izrabi razpoložljivih sredstev v okviru evropskih politik.
               Odbor za gospodarstvo, ki ga vodi kolega Feri Horvat, pa je dodal še nekaj v zvezi z
               regionalno politiko. Tukaj bi rad izrazil, ponovno na tem mestu, stališče poslanske
               skupine oziroma komentiral nekakšne usmeritve, da je odločitev o ustanavljanju
               pokrajin vezana na zahteve Evropske unije. To ni tako. Tudi visoki predstavniki
               Evropske komisije, ko so bili v Ljubljani, so nam tudi to javno povedali. To pa
               seveda ne pomeni, da ni potrebno premišljenooblikovati prav vprašanja, ki se tiče
               izrabe razpoložljivih sredstev v okviru evropskih politik in skladov. Nekateri kolegi
               bolje poznate pripravo regionalnih razvojnih programov. Jaz osebno dobro poznam iz
               Savinjske regije in iz Goriške. Oba sem prebral.Ti regionalni razvojni programi naj
               bi bili v bistvu neko ključno strateško partnerstvo vseh subjektov, ki v teh regijah
               kreirajo razvojno politiko. Vsi mi povedo in tudi našim poslanskim kolegom, da pa žal
               v državnem proračunu Republike Slovenije ni potem nadgradnje pri teh regionalnih
               razvojnih programih. To je ena od zelo pomembnih tem in upam, da bomo dobili s strani
               predstavnikov vlade tudi pojasnilo, kaj pomeni letošnji razpis, ki ga je oblikovalo
               ministrstvo za gospodarstvo, ki oblikuje A, B in C kriterije, na podlagi katerih so
               statistične regije razvrščene v možnost, da dobivajo dodatna sredstva že pri pripravi
               tako imenovanih izvedbenih programov na podlagi teh regionalnih programov. Na primer,
               Goriška regija, ki je zaradi goriškega področja zelo uspešna, je v stopnji C, v njej
               je pa tudi Tolminska in Baška grapa, ki pa je popolnoma podhranjena in zato zgleda,
               da bo izpadla iz teh razpisov za letošnje leto. To so pa razvojni paradoksi, ki so pa
               tukaj pri nas doma rojeni.</p>
               <p>Rad bi se dotaknil še enega vprašanja, ki se mu reče sprememba ustave. Sprememba
               ustave v tako imenovanem evropskem členu je v nekaterih elementih bistveno povezana z
               vprašanji, ki jih obravnavamo danes. Poleg ostalih tem, ki so mednarodnopravne, bi
               odprl še eno vprašanje, ki se mu reče položaj nacionalnega parlamenta v bodoči
               Evropski uniji. Na tem mestu bi ponovil stališče, ki sem ga že izpostavil pri javni
               predstavitvi mnenj, v okviru poslanske skupine, da - in tu sprašujem tudi
               predstavnike vlade, morda tudi kolega Peterleta - ko bomo v ustavni komisiji
               obravnavali predlog za spremembo ustave v kompleksu tako imenovanega evropskega
               člena, ali bi ne bilo umestno razmišljati, tudi kot parlament, govorim, o tem, da bi
               dopolnili 87. člen ustave, ki govori o zakonski pristojnosti državnega zbora, in da
               bi bolj jasno določili udeležbo zakonodajnega telesa pri oblikovanju slovenske
               politike v razmerju do Evropske skupnosti. Znano je, da se je ob številnih srečanjih
               organov Evropske skupnosti govorilo o tako imenovanem demokratskem deficitu. To
               pomeni, da pravzaprav prevlada izvršilna oblast nad zakonodajno. In ustavno določena
               vloga državnega zbora pri urejanju evropskih zadev bi, po našem mnenju, pomenila
               delno nadomestilo takega primanjkljaja. Kolega Peterle je včeraj omenjal predvsem
               Evropo kot Evropo državljanov, državljank in državljanov Evrope, toda na kakšen način
               naj državljanke in državljani Evrope verjamejo v koncept take Evrope, če se bo vloga
               njihovih nacionalnih parlamentov zmanjševala; na kakšen način bodo državljanke in
               državljani Evrope artikulirali svoja pričakovanja - brez dvoma tudi prek nacionalnih
               parlamentov.</p>
               <p>In da ne bom predolg - sicer bi imel še nekaj konkretnih vprašanj, ampak ne želim
               biti predolg - bi izrecno poudaril še en vidik, ki v nastopu predstavnika vlade še ni
               bil odprt. Sprašujem, ali ocenjujete, da je preoblikovanje misije Republike Slovenije
               pri Evropski uniji, ustavno predstavništvo Republike Slovenije pri Evropski uniji
               pravzaprav eden zelo pomembnih elementov, da bo Slovenija že sedaj, v teh letih,
               pravzaprav kot stalno predstavništvo, ki bo dobro ekipirano, ki bo imelo ambasadorja,
               ki bo dober koordinator, ki bo praktik, ki bo lobist, ki bo imel dobre odnose s
               predstavniki evropskih institucij in predvsem stalne dobre odnose s predstavniki
               slovenske vlade, ali ocenjujete, da bi se torej ta misija preoblikovala čim prej in
               na ta način tudi omogočila, da se bo pogajalska ekipa dobro izpogajala še pri treh
               tako pomembnih poglavjih, ki so še pred nami. Hvala lepa.</p>
            </sp>
            <sp xml:id="SDZ3-Redna-14-2002-03-27.sp7">

               <speaker>PREDSEDNIK BORUT PAHOR:</speaker>

               <p>Hvala lepa, kolega Podobnik. V imenu poslanske skupine Slovenske nacionalne stranke,
               kolega Peče. Imate besedo. Za vami bo nastopil kolega Kacin, v imenu poslanske
               skupine LDS.</p>
            </sp>
            <sp xml:id="SDZ3-Redna-14-2002-03-27.sp8">

               <speaker>SAŠO PEČE:</speaker>

               <p>Hvala za besedo, gospod predsednik. Dovolite, da za trenutek prekinem to navdušenje
               in te hvalospeve, ki so jih opevali in podajali predstavniki političnih strank,
               zastopanih v tem državnem zboru, pred mano.</p>
               <p>Rečeno je bilo in napisano tudi v samem poročilu, in sicer poročilu o napredku, da v
               tem trenutku lahko Slovenija, lahko Slovenci govorimo o stvarnem napredku; govorimo o
               napredku na politični, ekonomski, gospodarski ravni, skratka, da smo <q>"oh in ah"</q> na
               vseh področjih; da smo med vsemi pridruženimi člani po številu zapolnjenih razredov
               oziroma kriterijev sama številka ena, da nam lahko vsi skupaj in, kar je še
               pomembnejše, sami sebi ploskamo, skratka, da smo čudoviti. Toda za ceno česa?
               Dovolite, da grem po vrsti in da rečem najprej glede samega gradiva, ki smo ga dobili
               v obliki Poročevalca oziroma ki je tudi v obliki Poročevalca. Ja, te vaše hvalospeve
               lahko vzamemo na znanje. Kaj to komu pomeni, razen tega, da nekateri med vami nosite
               občutek resnične pomembnosti pred Evropo - ne vem. V Slovenski nacionalni stranki se
               nam zdijo te zadeve, tako poročilo, ti hvalospevi in pa tacena, za katero ste seveda
               dosegli to, prevelika za to našo državo. Za to našo državo, ki se je v desetih letih
               nekako znašla proti koncu poti tranzicije, proti koncu tiste poti, kjer naj bi
               ustvarjali stabilno državo in šele po mojem mnenju, ko bi imeli stabilno državo, bi
               se lahko začeli pogajati kot enakopraven partner, kot partner v mednarodnem subjektu
               z integracijami na tak način, da nam ne bi bil cilj le vstop v evropske integracije,
               temveč skozi evropske integracije tudi nekaj doseči.</p>
               <p>Mislim, da je osnovna napaka, tako tega parlamenta kot vseh vlad do sedaj, v okviru
               samostojne Slovenije, da je izključni cilj vstop v Evropsko unijo, ne pa skozi
               Evropsko unijo in ostale mednarodne integracije doseči nekaj več za to državo.</p>
               <p>Ob pregledovanju tega gradiva, ob velikih besedah o zaprtih poglavjih in podobnih
               stvareh pa mislim, da se je zelo smiselno ustaviti ravno ob poročilu, ki ga je pred
               mano prav tako hvalila Komisija za evropske zadeve, ki je obravnavala gradivo in
               poslala državnemu zboru v sprejem kar nekaj dodatnih sklepov.</p>
               <p>Dovolite, da se ustavim predvsem pri 3. točki oziroma tretjem sklepu. Državni zbor
               Republike Slovenije bo nadaljeval s prednostno obravnavo evropskih zakonov. Gospodje
               in gospe! Mi samo sprejemamo evropske zakone. Mi smo sploh pozabili, da je ta
               parlament parlament Republike Slovenije in da bi v osnovi moral sprejemati slovenske
               zakone, tiste, ki bi se odražali na standardu, življenju naših državljanov,
               državljanov Republike Slovenije in ne tistih, ki vas sprejemajo na vaših obiskih in
               pa delegacijah, ki jih opravljate po tujini. Mi ne sprejemamo zakonov zato, da nas
               bodo tujci, vsaj po oceni Slovenske nacionalne stranke, trepljali in nam govorili:
               <q>"Ja, pridni Slovenci, zdaj ste pa zaprli še eno poglavje."</q> Ni pa važno, za kakšno
               ceno doma. Ni važno, kateri segment domačih oziroma državljanov Republike Slovenije
               smo s tem poklopili oziroma jim naredili življenje v naši državi v tem trenutku in
               prav tako po moji oceni tudi v bodoče dosti težje. Samo zato, da boste tam slišali
               <q>"pridni ste bili, dobri ste bili"</q>.</p>
               <p>In pa seveda, četrti sklep matičnega delovnega telesa, ki govori: <q>"Državni zbor
               Republike Slovenije predlaga vladi, da pospeši reformo javne uprave, ustanovi
               potrebne institucije za izvajanje pravnega reda EU ter zagotovi ustrezno upravno
               sposobnost."</q></p>
               <p>Gospodje in gospe! Že danes je v okviru javne uprave, torej tistih, ki odžirajo za
               svoje plače denar skozi proračun Republike Slovenije, 156.500 državljanov Republike
               Slovenije. 156.500 jih dela v bolj ali manj povezanih institucijah, v vladi ali
               različnih uradih. In zdaj na novo povečevati to številko, ki že danes presega 20%,
               ne, to se nam pa v Slovenski nacionalni stranki zdi popoln absurd in celo poniževanje
               tistih ljudi, ki delajo v proizvodnji, gospodarstvu, ki ustvarjajo novo vrednost, ki
               vam omogočajo vse to, da hodite po Evropi, da hodite po svetu in da jih po drugi
               strani, te iste ljudi, uničujete.</p>
               <p>V Sloveniji se nam žal v temu trenutku odpirajo oziroma se nam prikazujejo stavke
               skoraj na vseh področjih, ki v tej državi nekaj pomenijo. Zakaj? Zaradi
               nezadovoljstva, zaradi lastnega domačega nezadovoljstva. In ne zaradi tega, ker niso
               prepričani, kako bomo vstopili v Evropsko unijo. Ampak zaradi tega, ker je njihov
               življenjski standard iz trenutka v trenutek v naši državi slabši. Vi pa tu, ne vem,
               koga blefirate, verjetno sami sebe, ker ne verjamem, da še kdo drug kupuje te ideje
               <q>"smo ena najbolj uspešnih držav"</q>.</p>
               <p>Toda da ne bom predolg in da ne bom mogoče še vam dal za razmišljati. V Slovenski
               nacionalni stranki seveda sklepov kot jih predlaga delovno telo, ne moremo podpreti.
               Se nam zdijo žaljivi za državljane Republike Slovenije.</p>
               <p>Kar se pa gradiva tiče oziroma poročila Evropske komisije o napredku za leto 2001,
               smo ga pa vzeli na znanje. Hvala.</p>
            </sp>
            <sp xml:id="SDZ3-Redna-14-2002-03-27.sp9">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Peče. Zadnji s seznama predstavnikov poslanskih skupin je
               kolega Jelko Kacin. Predstavil bo stališče poslanske skupine liberalne demokracije,
               potem pa bodo dobili besedo poslanke in poslanci, po vrstnem redu Kelemina, Juri,
               Horvat. Prosim.</p>
            </sp>
            <sp xml:id="SDZ3-Redna-14-2002-03-27.sp10">

               <speaker>JELKO KACIN:</speaker>

               <p>Spoštovani gospod predsednik, kolegice in kolegi, predstavniki vlade.</p>
               <p>Redno poročilo Evropske komisije o napredku Republike Slovenije pri vključevanju v
               Evropsko unijo v letu 2001 je zgovorno. Slovenija je na tej poti uspešna. Uspešna je
               bolj kot druge države kandidatke, in to so neizpodbitna dejstva. So pa seveda stvari,
               ki jih velja ob tej priložnosti posebej poudariti.</p>
               <p>Zdi se mi nepotrebno, da na nek način omalovažujemo naše delo, tako države kot tega
               državnega zbora. Smo edini parlament med državami kandidatkami, ki je tako globoko
               vpet v prizadevanja za vstop v Evropsko unijo. Zato v našem primeru ni mogoče
               govoriti o demokratičnem deficitu. Marsikje je demokratični deficit v državah, ki so
               že članice Evropske unije, zagotovo je demokratični deficit v drugih državah
               kandidatkah, kjer vsaj tisti, ki imamo stik s kolegi parlamentarci držav kandidatk,
               ugotavljamo, da marsikdaj ne vedo, kaj dela njihova vlada, ne poznajo pogajalskih
               izhodišč in ne vedo, kaj vse se pravzaprav dogaja, čeprav sprejemajo evropsko
               zakonodajo. No, je pa seveda svojevrsten izziv spoznanje, da smo vse to uspeli do
               zdaj opraviti brez velikih zamud. Pa ne vem, če bo to mogoče še v prihodnje.</p>
               <p>Mislim, da je minister včeraj jasno povedal, da je delo, ki ga moramo opraviti,
               potrebno opraviti do konca meseca septembra, potem bo tega relativno malo.</p>
               <p>Tudi pogajati se nam ni več treba, kajti večina poglavij je že zaprta, tako da nas
               po moji oceni v prihodnjih mesecih čaka svojevrsten izziv, predvsem pa čaka
               svojevrsten izziv ministra Janeza Potočnika, ki zdaj ne more biti več obremenjen
               predvsem s pogajanji, ampak zlasti s koordinacijo dela v vladi. Državni zbor je
               sposoben marsikaj tukaj obdelati in tudi sprejeti, če so predlogi vlade strokovni in
               če so usklajeni. Če pa niso usklajeni, če niso strokovni, so pa potrebni hudega
               popravka. In takrat državni zbor potrebuje bistveno več časa za to, da bo sprejel to
               zakonodajo. Nisem prepričan, da se je vlada doslej vedno izkazala s svojimi projekti,
               ki jih je tudi v okviru evropskega programa prinašala v državni zbor. Zato se mi zdi
               pomembno v tem trenutku poudariti, da je v časovni stiski, ki nas čaka do meseca
               septembra, še toliko manj manevrskega prostora, da bi v državnem zboru popravljali
               projekte vlade.</p>
               <p>Zato mi dovolite, da ob tej priložnosti izrečem še nekaj, kar ni v neposredni zvezi s
               to točko dnevnega reda, še kako pa zadeva našo vlogo v Evropski uniji. In to je
               velikost našega državnega zbora. Jaz sem prepričan, da 90 poslancev v prihodnje, ko
               bomo postali člani Evropske unije, ne bo zmoglo vsega tega dela, ki nas čaka. Takrat
               bo delo v Evropski uniji postal domač segment, to ne bo več mednarodna dejavnost. In
               takrat bo, verjemite mi, veliko večje število poslancev stalno odsotnih zaradi
               sodelovanja znotraj Evrope. Ne govorim o članih Evropskega parlamenta, govorim o
               naših poslancih. Zato se mi zdi, da je ob tej stiski, zadregi, časovni presiji, ki ji
               bomo podvrženi v naslednjih tednih in mesecih, pravi trenutek za spoznanje, da je
               potrebno še enkrat premisliti, ali je 90 poslancev dovolj za to, da ta država
               funkcionira in da se tudi mi ne znajdemo v situaciji, ki se ji reče demokratični
               deficit. To je pač izziv za vse stranke. Jaz osebno sem prepričan, da potrebujemo več
               poslancev, zato, ker je dela v državi,ki šteje 2 milijona ljudi, ravno toliko, kot v
               državi, ki šteje 200 milijonov ljudi. Naš državni zbor, število poslancev, je
               nezadostno. Mi si lahko privoščimo in zaposlimo več uradnikov v vladi. Lahko
               zaposlimo tudi več uradnikov v državnem zboru. Ne moremo pa zaposliti več poslancev.
               Zato je treba opraviti določene spremembe in zato je treba doseči politični konsenz
               pravočasno. Hvala lepa.</p>
            </sp>
            <sp xml:id="SDZ3-Redna-14-2002-03-27.sp11">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kacin. Kolega Peterle bo predstavil stališče poslanske skupine
               Nove Slovenije. Želi še katera od poslanskih skupin potem besedo? <stage>(Ne.)</stage> Kot rečeno,
               bodo potem nastopili gospodje Kelemina, Juri, Horvat in Jerovšek. Najprej pa kolega
               Peterle.</p>
            </sp>
            <sp xml:id="SDZ3-Redna-14-2002-03-27.sp12">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovani gospod minister z ekipo! Spoštovane
               kolegice in kolegi! Verjetno ni treba v imenu Nove Slovenije ponavljati privrženosti
               evropski ideji s slovenskim srcem. Pač pa bi želel v imenu poslanske skupine
               postaviti v položaju, ko je vlada in vsi, ki sodelujemo pri tem projektu, v izredno
               zahtevni zaključni fazi, nekaj vprašanj, ki se nanašajo na tisto, kar poročilo
               Evropske komisije še omenja kot vprašljivo, nedodelano ali omenja to kot področja s
               šibkim napredkom.</p>
               <p>Mene oziroma nas tu ne zanimajo detajli, ampak gre za tiste velike zadeve, kot je
               reforma javne uprave, kot je naš odnos do regionalizacije, vprašanje sodstva, odnos
               do konkurence oziroma do konkurenčnosti, odnos do gospodarstva, s posebnim poudarkom
               na, kot pravijo v poročilu, vztrajni inflaciji. Na vseh teh področjih oziroma
               projektih bo treba delati. In ker so tu z nami eminentni predstavniki vlade, v
               ministrskih, sekretarskih ali podobnih statusih, želim v imenu poslanske skupine
               odgovore precizne narave o teh ključnih zadevah. Kako si vlada predstavlja, da bo v
               tem finalu izpeljala zadeve na področjih, ki sem jih omenil. Mislim, da so ti
               odgovori oziroma da je zastopstvo tako, da te odgovore lahko da. Predpostavljam
               oziroma pričakujem, da bodo govorili odkrito in natančno, kolikor se da. Mogoče imajo
               za državni zbor kakšna posebna sporočila v zvezi s prioritetami. Namreč, to sprašujem
               v imenu Nove Slovenije zato, ker recimo za področje javne uprave, kjer leta ni bilo
               pravzaprav nobenega posebnega napredka in vemo, da za tak projekt potrebuješ resnično
               leta, da se vse postavi intudi dobro deluje, torej kakšna je predstava, da se bo v
               enem letu zdaj zgodilo tisto, kar se skorajda desetletje ni. To, mislim, da je zelo
               resno vprašanje in je dobro, da ga imamo vsi natančno pred očmi. Podobno velja za
               druge zadeve, ki sem jih naštel in jih ne bom ponavljal.</p>
               <p>V poročilu so seveda tudi kakšne cvetke, ki govorijo o tem, da mogoče kje niso
               natančno brali tega, kar so pisali pri nas. Tako imamo tudi - upam, da je to lapsus -
               tudi stavek, da pri nas sodstvo še deluje neodvisno; ne vem, kdo mu pripravlja
               odvisne čase. In nekaj takih zadev, takih ocvirkov bi lahko še povedali. Ampak
               pustimo to v oklepaju. Prosim pa res za odgovore na vprašanje glede ključnih zadev,
               ki nas čakajo še kot ne ravno dokončani projekti. Hvala.</p>
            </sp>
            <sp xml:id="SDZ3-Redna-14-2002-03-27.sp13">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peterle. Ali želi še katera od poslanskih skupin sporočiti svoja
               stališča, preden dam besedo poslankam in poslancem? <stage>(Nobena.)</stage> Potem zaključujem
               razpravo poslanskih skupin. Prehajam na razpravo poslank in poslancev.</p>
               <p>Rad bi vas obvestil, da imam prijavljene kolege Kelemino, Jurija, Horvata, Jerovška,
               Soka in kolega dr. Bernika. Za razpravljavce, ki bodo lahko govorili neomejeno
               časovno, medtem ko vse ostale nastope omejujem na 5 minut. Najprej kolega
               Kelemina.</p>
            </sp>
            <sp xml:id="SDZ3-Redna-14-2002-03-27.sp14">

               <speaker>BRANKO KELEMINA:</speaker>

               <p>Hvala lepa za besedo. Spoštovani!</p>
               <p>Pri tem rednem poročilu Evropske komisije mogoče čisto na kratko nekaj mojih pripomb
               na naše delo seveda, ker moramo razumeti, da poročilo Evropske komisije ni dokument,
               ki smo ga pripravili verjetno mi, ampak ga je pripravila komisija, ki ugotavlja, kaj
               smo mi do sedaj naredili na tem področju oziroma kako daleč smo pri teh pogajanjih
               oziroma vključitvi Slovenije v Evropsko unijo.</p>
               <p>To je treba razumeti. Tako, da vse tiste kritične stvari, ki jih mi danes govorimo v
               zvezi s tem poročilom so dejansko nekako sugestija in pa pripombe na to, kaj še naj
               Slovenija v bistvu naredi in kako naj pospeši določene zadeve na posameznih
               področjih, da bomo seveda pravočasno pripravljeni za vstop, za vključitev v Evropsko
               skupnost.</p>
               <p>Da ne bi bilo seveda napačno razumljeno, da zdajle kritiziramo poročilo. Ne, mi ne
               kritiziramo poročila kot takega. Poročilo je objektivno na podlagi tega, kar so pač
               evropski komisarji oziroma Evropska komisija ugotovila.</p>
               <p>Povedal bi, mislim jaz bi pač takole tudi dejal. Evropska unija ali Evropska zveza,
               kakor hočete, je resnično velika institucija evropskih držav, ki mogoče zaradi nekih
               negativnih efektov, ki se dogajajo v zadnjem času v naši državi, dejansko ne
               potrebuje v svojih vrstah Slovenije, verjetno kotneke ekonomske sile, tudi ne zaradi
               nekih drugih elementov, ampak enostavno zaradi tega, ker živimo na področju Evrope in
               si zaradi tega Evropska skupnost želi, da bi pač vsi evropski narodi, ki živijo na
               področju Evrope, bili vključeni v to unijo. In mislim, da je to velika poteza in
               velika pripravljenost Evropske unije kot takšne, da je sploh pripravljena v svoje
               vrste, kjer pač vladajo neka pravila, sprejeti tudi nekatere druge evropske države,
               ki pač v preteklosti niso imele te priložnosti, da bi bile v tej skupini, da rečem
               tako nekako privilegiranih držav.</p>
               <p>Drugo vprašanje je, kako je to poročilo sestavljeno. Poročilo je sestavljeno prav
               gotovo na podlagi tega, kar so naša država oziroma naša vlada in naši predstavniki,
               torej kakšno gradivo so naši predstavniki dali Evropski komisiji v proučitev. To je
               rezultat poročila Evropske komisije, kjer oni ocenjujejo, kaj smo mi na tem področju
               dosegli. Tukaj se seveda postavlja vprašanje, ali so bili vsi ti podatki, ki jih je
               naša oblast, naša vlada, naša država dala Evropski komisiji. Sam ugotavljam, da na
               nekaterih področjih so mogoče nekatere stvari bile napačno prikazane. Prav gotovo, mi
               imamo različne poglede na te zadeve, kar je popolnoma razumljivo. Mogoče vse stvari
               niso najbolj objektivne. Mogoče v nadaljevanju o kakšni zadevi posamezno.</p>
               <p>Torej, še enkrat bom poudaril, da si dejansko Evropska unija, Evropska zveza nekako
               želi v svoji bližini še nekatere druge države. Mi si pa seveda moramo prizadevati, da
               si zaradi neenakopravnega položaja, ki ga imamo naproti Evropski skupnosti, poskušamo
               z našimi predstavniki izpogajati določene kvote, določene pozicije, ki nam
               zagotavljajo tudi neko prehodno obdobje, da se bomo lažje vključili v ta proces
               visoko evropsko razvitih držav, kjer bomo lahko enakopravno nastopali, da ne bo
               prišlo do tega, kar nekateri poudarjajo, do mogoče nekega šoka ali do izkoriščanja
               Evropske skupnosti, Slovenije ali kakorkoli že, skratka, do negativnih učinkov.
               Torej, pogajanja so izredno pomembna. Tukaj bi jaz izrazil eno kritiko, da smo mi
               verjetno v preteklosti, če gledam recimo pogajanja nekaterih drugih članic oziroma
               kandidatk za članstvo v Evropski skupnosti, da smo mi pri teh pogajanjih v
               preteklosti preveč popuščali in da smo veliko veliko preveč obljubljali. Nekatere
               druge evropske države, sicer so večje države, po svoji ekonomski moči in po svoji
               velikosti in tako naprej, so si zagotovile neke boljše pozicije. Samo, če gledamo
               spremembo ustave in tako naprej, pri nekaterih stvareh smo mi preveč popuščali. In
               tega danes ni več mogoče popraviti in to so pač posledice in cena, ki jo bomo morali
               dodatno plačati zaradi tega, ker nismo imeli najboljših pogajalskih izhodišč oziroma
               nismo se najboljše izpogajali za določene zadeve. To je samo ena taka generalna
               pripomba. Jaz sem trdno prepričan, da se marsikdo z njo tudi lahko strinja. Lahko bi
               šli te zadeve analizirat, ampak kar so dosegle seveda druge kandidatke in kar smo
               dosegli mi, bi našli marsikatero primerjavo. Te primerjave sicer tukaj v teh
               dokumentih ni, ker je to pač poročilo Evropske komisije. Če bi pa mi sami to
               primerjavo naredili, bi pa videli tudi, kaj smo izpogajali in kaj niso oziroma kaj so
               drugi bolje izpogajali.</p>
               <p>Zdaj, če grem čisto iz tega poročila, par stvari samo potegnem ven, potem prav
               gotovo ne moremo mimo določenih ugotovitev Evropske komisije, recimo o izpolnjevanju
               političnih kriterijev naše države, kjer opisujejo, da pozitivno poteka ta proces
               naprej in da izpolnjujemo te kriterije. Mogoče res, navidezno, ampak prav gotovo ta
               demokracija v Sloveniji in pa tudi politični sistem kot takšen še v marsikaterih
               pogledih ni na evropski ravni in bo potrebno še marsikaj storiti, čeprav pa nas
               komisija na tem področju nekako ne kritizira.</p>
               <p>Namreč poglejte, tukaj tudi govorite, čemur sem se nekako skoraj lep čas smejal, tej
               dikciji, recimo korupcija v Sloveniji ostaja relativno omejena. Skratka, to je zelo
               smešna ugotovitev; vemo, da ni tako, da je vse to popolnoma drugače. Tu se to omenja
               skupaj z vladavino prava in demokracijo, ki jo tudi omenjajo, kot da naj bi
               bilastabilna zadeva v tej državi. Moram reči, da to ne drži, eno z drugim je
               povezano. Poglejte, poslanci kot predstavniki, izvoljenci ljudstva, ki so nam
               državljani dali mandat, da dejansko skrbimo za demokracijo, za vladavino prava v tej
               državi in da to nadziramo ter skrbimo za to, smo zaradi tega, ker recimo raziskujemo
               določene zadeve, kjer se borimo proti korupciji, kjer se borimo proti zlorabi
               položajev, proti zlorabi vladavine prava, potem na sodišču obsojeni zaradi teh
               postopkov, ki so jih izvedli, v imenu ljudstva za to državo. Ali je to vladavina
               prava? Ali je to demokracija? Zdaj mi povejte, kje v Evropi še državnega poslanca
               obsodijo zato, ker deluje v državni komisiji, v parlamentarni komisiji, da raziskuje
               mogoče korupcijo ali kršitev vladavine prava, da je zato obsojen na sodišču? To se je
               zgodilo našemu kolegu Pukšiču včeraj na sodišču in to se je zgodilo tudi nekaterim
               drugim, ampak Pukšiču kot prvemu poslancu v zgodovini Slovenije, da so ga obsodili
               zaradi tega, ker je preiskoval kazniva dejanja v tej državi. Ali je to evropski
               element? Tu samo hočem pripomniti to, da bo to zadevo prav zaradi tega dogodka, ki se
               je zgodil v tej državi včeraj, potrebno internacionalizirati in jo bomo tudi
               internacionalizirali. To se ne sme zgoditi, in prva nalogav tej državi, ki je, bi
               morala zagotoviti, da imajo poslanci zagotovljeno imuniteto. Kdo v tej državi lahko
               še sploh sproži kakšno vprašanje, če nima zagotovljene imunitete stoodstotno? Torej,
               jaz ne smem nekomu, ki krade, ki laže, ki se tako vede, mu ne sme niti en človek v
               tej državi reči, niti poslanec ne, in obsoditi takega dejanja. To je nedopustno in na
               tem področju smo mi prav gotovo zatajili in ne moremo govoriti o zagotavljanju
               demokracije in zagotavljanju vladavine prava.</p>
               <p>Če nadaljujem, kar je bilo sicer že tudi prej povedano. Recimo, izredno me moti ta
               regionalna politika oziroma če preberemo tam na strani 48 v Poročevalcu številka 99,
               lepo piše o regionalni politiki in koordinaciji strukturnih instrumentov. <q>"Omenjen je
               napredek na področju strukturne politike brez napredka v zvezi z ustanovitvijo
               teritorialne organizacije"</q> in tako naprej. Nekaj se je na tem področju sicer med tem
               časom naredilo; gospod Podobnik, poslanec, poslanski kolega, je o tem nekaj govoril,
               pa tudi drugi verjetno še boste Na tem področju smo prav gotovo storili premalo. In
               tu tudi izrekam kritiko tako odboru za infrastrukturo, ki to področje pokriva v
               celoti, čeprav sem njegov član, da še do danes ni naredil analize izvrševanja
               sprejete zakonodaje na tem področju. Ni naredil analize, in je dolžan po poslovniku
               to spremljati, izvrševanje zakonodaje, tudi ugotavljati stanje na teh področjih in
               predlagati državnemu zboru politiko, da se te stvari odpravijo oziroma usmeritve,
               kako naj državni zbor ukrepa naprej proti vladi, da se bo ta politika izvrševala.</p>
               <p>Nismo naredili, ker nimamo časa, ker smo preobremenjeni z drugimi stvarmi. To so
               toliko pomembne stvari, da bi morali zasedati tudi opolnoči, če bi bilo potrebno.
               Tudi opolnoči. In jaz sem pripravljen zasedati, če bomo se korektno o stvareh
               pogovorili in našli ustrezne rešitve. Če ne, seveda tega, pri takem načinu dela, kot
               ga imamo zdajle, nisem pripravljen sodelovati, ker ni enostavno nekih transparentnih
               zaključkov, ki bi vodili k odpravi vseh teh pomanjkljivosti, ki se na tem področju
               dogajajo.</p>
               <p>Pripomnil bi še to pri tej regionalni politiki, pri uresničevanju te zakonodaje, da
               je bilo veliko narejenega, dejansko je bilo. Saj to moramo priznati. Je postopek, to
               je nova institucija in tako naprej, ampak vseeno poglejte, premalo damo na konkretno
               izvajanje same te politike. Namreč, ogromno, ogromno obljub je bilo danih po
               Sloveniji na podlagi tega, pa tudi nam poslancem v državnem zboru pri samem
               sprejemanju zakonodaje na tem področju, uresničilo se pa ni skoraj nič oziroma
               izredno malo.</p>
               <p>In pravim, da to niso več samo postale obljube, ampak so postale celo lažne obljube.
               In to v nedogled nekoga držimo v neki odvisnosti in v nedogled nekomu obljubljamo in
               nekako prepričujemo, da se bo ta politika uresničevala, v bistvu se pa ne. In ne
               razumem, da zdaj po celi Sloveniji delamo celo vrsto razvojnih programov ali pa celo,
               če hočemo - recimo - v celoti uresničiti te programe z izvedbeni projekti, da lahko
               ti projekti stanejo nekaj milijard tolarjev. Nekaj milijard, mogoče celo 5,10
               milijard tolarjev lahko izvedbeni programi stanejo, ko bodo šli v izvedbo. Mi bomo pa
               namenili ta sredstva mogoče potem, ne vem, 20 milijard ali pa - ne vem, kdaj bomo to
               uresničili sploh in kdaj bo to. Skratka, v izvrševanje oziroma izdelavo izvedbenih
               projektov je treba vložiti ogromna sredstva, ne veš pa, če bo ta program potem sploh
               zbran kdaj in ali bo uresničen.</p>
               <p>To so nedorečene stvari. In pričakujem prav na podlagi tudi te kritike, ki sem jo
               zdaj izrekel, da bo tako odbor za gospodarstvo kot tudi državni zbor se pozabaval s
               temi zadevami, seveda skupaj s predstavniki vlade in da te zaostanke na tem področju,
               ki so tukaj zdaj navedeni v poročilu evropske komisije, da jih odpravimo. Imamo še
               časa nekaj, ampak bo treba resnično se temeljito usesti,dati vse informacije, podatke
               na mizo in videti, kaj je tisto realno in korektno, kar lahko od tega projekta
               pričakujemo.</p>
               <p>In potem samo še ena stvar, da ne bom resnično jemal preveč časa. Poglejte, tukaj
               imamo potem pa v naslednjem Poročevalcu štev. 2: Pomoč skupnosti. Poglejte, mi še
               nismo člani Evropske zveze ali Evropske unije, kakorkoli že govorimo, pa kljub temu
               Evropska zveza nam že omogoča, da lahko koristimo določene predpristopne pomoči. To
               je evidentno. Omogoča nam različne programe, imamo jih tukaj napisane celo vrsto, in
               potem - kaj zasledimo na naslednji strani? In tukaj piše tudi: milijoni evrov,
               kolikor so nam teh stvari odobrili in tako naprej. In kaj piše potem na eni strani:
               čeprav je bilo izbiranje in izvajanje projektov Phare, ki so neposredno povezani s
               spremljanjem pravnega reda EU, v glavnem zadovoljivo, pa tega ne moremo potrditi za
               gospodarsko in socialno kohezijo ter za čezmejno sodelovanje. In tukaj zdaj navaja
               celo vrsto, poglejte, 5 milijonov evrov, 2 milijona evrov, 2 milijona,12 milijonov
               evrov, porabljenih in od tega bilo popolnoma nič. Si lahko predstavljate, spoštovani
               poslanci, Evropska zveza nam nudi denar, mi pa nismo sposobni tega izkoristiti! In ta
               sredstva so verjetno propadla. Ne vem, boste povedali, ali so propadla ali so jih
               prenesli, da jih lahko v naslednjem obdobju koristimo. Danes hočem vedeti od vas, kdo
               ni pravočasno pripravil teh projektov, da bi se ta sredstva izkoristila. Mi se s
               takimi pomanjkanji sredstev v tej državi spopadamo, da je to absurd na vseh
               področjih, to dobro veste, kakšne so javne finance v naši državi, v kakšnih težavah
               so in da ne moremo dobiti razvojnega tolarja za skoraj nobeno stvar. Mi pa tukaj
               izpuščamo dobrohotnost Evropske zveze, ki nam nudi dejansko denar na krožniku, mi pa
               te pomoči ne izkoristimo. Danes hočem vedeti: Zakaj ni bila ta pomoč izkoriščena, kdo
               je odgovoren za te stvari in kakšne sankcije so bile s temi ljudmi uvedene? Te stvari
               moramo razčistiti, ne kdo je za to odgovoren. Če ni odgovornega, pa povejte, da
               končno ni nihče odgovoren in bomo šli naprej.</p>
               <p>Seveda se vedno tudi sprašujem pri teh raznoraznih pomočeh in pri teh raznoraznih
               programih. Gospod Strmšnik ve te stvari, bistveno boljše jih pozna. Imamo tudi neke
               kriterije, neke ponderje, kdo je bolj upravičen pri določenem projektu. Potem pa se
               zatrdno vprašam zdaj, če bi jih mi pogledali, mislim, trdno sem prepričan, da vse to
               ni tako, kot bi moralo biti. Če bi imeli zdaj evidenco vseh teh projektov, ki so se
               že izvajali na posameznih področjih, bi videli, recimo, da se nekateri projekti
               izvajajo v zelo razvitih okoljih, tam, kjer so dejansko sposobni menedžerji,
               poslovneži, posamezniki, ki znajo pripraviti ustrezne programe in ki znajo izlobirati
               potem na nekem državnem nivoju, pa tudi mogoče celo že z evropskimi povezavami. Ti
               lobisti obstajajo, to se ve. Znajo si za svoj projekt tudi v razvitem okolju
               pridobiti neka sredstva, dočim nerazvita področja so pa odrinjena na stran. To se ne
               sme zgoditi. Mi moramo dosledno izvajati - jaz tudi nisem proti, da se to dogaja,
               ampak mi moramo pa potem najti druge instrumente, s katerim bomo pomagali nerazvitim
               delom Slovenije, da se bodo potem nekako enakopravno razvijali z ostalimi zelo
               razvitimi deli Slovenije. Tukaj mislim, da je marsikaj še narobe in tukaj izrekam
               kritiko institucijam države oziroma vlade kot takšne, da te stvari postavi na tisto
               mesto, ki bo v skladu z našimi strategijami in pa tudi v skladu z našimi zakoni.</p>
               <p>Seveda je še cela vrsta drugih stvari, ki so povezane z uresničevanjem določenih
               projektov, kot je regionalizacija in tako naprej, tudi drugi boste o tem govorili. Ne
               bom več kratil časa. Prosil bi, da mi odgovorite na ta vprašanja, ki sem jih
               postavil. Hvala lepa.</p>
            </sp>
            <sp xml:id="SDZ3-Redna-14-2002-03-27.sp15">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Juri. Prosim.</p>
            </sp>
            <sp xml:id="SDZ3-Redna-14-2002-03-27.sp16">

               <speaker>AURELIO JURI:</speaker>

               <p>Hvala, predsedujoči. Poskušal bom biti krajši. Najprej, seveda, ocena samega
               poročila. Mislim, da je poročilo spričevalo našega vedenja in da je relativno ugodno.
               Podpiram vse sklepe delovnih teles, komisije za evropske zadeve in odbora za
               gospodarstvo.</p>
               <p>Poudaril bi še pomen tega poročila vis-a-vis našega odnosa in našega vedenja s
               Hrvaško glede urejevanja vprašanja meddržavne meje. Ocena, ki jo je dala Evropska
               komisija, je tokrat ugodna in seveda govori nam v prid in v prid temu, kar smo se s
               hrvaško vlado dogovorili, kar pa, žal, ni šlo v nadaljnje potrjevanje.</p>
               <p>Bi se pa tudi odzval na nekaj razprav predhodnikov, seveda polemično. Najprej na
               kolega Vizjaka, ki si je nekako sposodil tudi našo stranko, Združene listo socialnih
               demokratov, poleg Ljudske. Ošvrknil nas je da smo v naših bazah, v našem volilnem
               telesu, med našimi aktivisti in v našem vodstvu evroskeptiki in natoskeptiki in tako
               naprej. Seveda, v Združeni listi imamo določene pomisleke do Nato, vam pa
               zagotavljam, kolegi iz Socialdemokratske stranke, da smo zelo enotni zaenkrat glede
               projekta vstopa v Evropsko unijo in da tukaj velikih pomislekov ni. To pa lahko
               preverimo vsak v svoji stranki, ali obstajata 100% enotnost, ali ima kdo kakšne
               pomisleke in kako jih utemeljuje. Tako verjamem, da so pomisleki tudi znotraj
               Vizjakove stranke. Takoj zatem pa kritizira, to počne tudi kolega Kelemina,
               pogajalce, češ da si nismo izpogajali boljših izhodišč, kar se lahko tudi prevedel
               preprosto: Če od danes naprej ne bomo boljši, če se naši pogajalci ne bodo bolj
               borili in bolje uspeli uveljaviti naše interese, tudi mi lahko seveda postanemo
               skeptiki. Tudi mi imamo pomisleke, kajti to znižuje slabo pogajanje, znižuje tudi
               našo podporo v javnosti. Tako smo vsi na isti barki, sam seveda kot <q>"evro"</q>
               prepričan,ampak tudi natoskeptik - danes ne govorimo o Natu, govorimo pa o Evropski
               uniji. Moj pomislek je vezan prav na pogajanja do Nata, pogajalci me niso prepričali,
               če sploh so se pogajali. Mi vemo, da veliko pogajanj ni bilo. Medtem ko pa vidna je
               bitka v pogajanjih z Evropsko unijo, viden je napor, da se seveda čimveč uveljavi
               naših interesov, ampak je seveda razumljivo tudi spoznanje, da več kot toliko ne
               zmoremo. Pa ne zaradi nas, ampak zaradi drugih interesov, da tukaj naša moč je vendar
               omejena.</p>
               <p>Na koncu še kolega Vizjaka - žal mi je, da ga tu ni -, sprašujem, ali v imenu
               demokracije nekdo, ki ima pomisleke pri tem ali onem projektu, sme dvomiti. V moji
               stranki je dovoljeno, da dvomim.</p>
               <p>Tudi odziv na kolega Pečeta. Seveda, bil je precej neprijazen do tistih, kot je
               rekel, ki veliko hodimo po Evropi in po svetu. Če bo dosleden temu seveda, se bo
               Slovenska nacionalna stranka in vsi poslanci odpovedovali vsem potem po Evropi in
               Evropski uniji. Kolikor vem, seveda tudi v Slovenski nacionalni stranki veliko
               potujejo.</p>
               <p>Do kolega Kacina vprašanje, seveda, razširiti ali ne državni zbor. Jaz bi tukaj bil
               zelo previden, ne glede na utemeljenost določenih idej. Mislim, da - seveda zdaj smo
               sredi faze ustavnih sprememb - ne bi bilo koristno, če bi zdaj odprli še vprašanje,
               ali je to priložnost, da gremo v širšo sestavo državnega zbora, zlasti vis-a-vis vseh
               pomislekov in kritik na povečevanje državne uprave in državnega aparata.</p>
               <p>In na koncu še kolegu Kelemini. Vprašal se je, seveda, mimogrede, kdo je kriv za to,
               da se ne izkoriščajo maksimalno sredstva iz evropskih skladov. Sam sem bil župan,
               prevzamem del krivde. Vem, da sem bil pred temi izzivi in da nisem uspel vselej v
               svojem prostoru ali v širši regiji prek povezovanja s sosednjimi občinami zagotoviti
               programov, kibi kandidirali za tekoči čas. In seveda tisti denar, ki je bil za to
               predviden, je tudi odšel. Ampak zato smo prišli do tega spoznanja, smo tudi naše
               strukture - če je tu kdo kriv, najdemo krivca predvsem v lokalnih skupnostih, ki
               včasih tega ne zmorejo, pa niso subjektivno krive, ampak tudi objektivno krive, zato
               ker so pač strukture, premalo znanja in tako naprej. Vendar mislim, da so tu naša
               vlada in naši pogajalci najmanj krivi za to, da pravočasno ne pripravimo programov,
               in sicer takih programov, s katerimi lahko kandidiramo za ta sredstva. Hvala lepa.
           </p>
            </sp>
            <sp xml:id="SDZ3-Redna-14-2002-03-27.sp17">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Replika, gospod Maršič.</p>
            </sp>
            <sp xml:id="SDZ3-Redna-14-2002-03-27.sp18">

               <speaker>DORIJAN MARŠIČ:</speaker>

               <p>Hvala za besedo, predsedujoči. Bo bolj pojasnitev kot replika kolegu Juriju.</p>
               <p>On je namreč povedal, da je primerjal pogajanja med Evropsko unijo in pogajanja pri
               naporih Slovenije, da bi vstopila v Nato. Preprosto jih ni moč primerjati, ker gre za
               različne načine pristopanja.</p>
               <p>Evropska unija, se ve, ima tako imenovani acquis, na osnovi katerega Slovenija
               zapira določena poglavja, in to seveda počne na osnovi nekih smernic. Pri vstopanju v
               Nato pa Slovenija sprejema tako imenovani akcijski načrt za članstvo, po katerem sami
               določamo programe in načina pristopanja za doseganje tako imenovanih partnerskih
               ciljev. Tako da tega ni moč primerjati. In tudi očitki, da niso razvidni napori
               pogajalcev pri vstopanju Slovenije v Nato, seveda ne držijo. Tudi iz enega posebnega
               razloga: akcijski načrt za Nato je po svoji naravi zaupnega značaja, pa kljub vsemu
               lahko rečem, da je v Sloveniji dovolj javen in dovolj transparenten, da se nad njim
               lahko izvaja tudi določen, tako imenovan demokratičen nadzor. Temu smo bili priče
               tudi člani odbora za obrambo in še drugih zainteresiranih odborov, ki smo imeli
               možnost vpogleda tudi v te dokumente. In, kolega Juri, seveda, če že nisi obveščen o
               tem, kako pogajanja oziroma pristopanje Slovenije ter program vlade v tem smislu gre,
               te resnično vabim, da na naslednjem odboru za obrambo, ko bomo ponovno imeli tematiko
               vstopanja in obravnavo tako imenovanega <q>"ANČ"</q>, da se nam pridružiš in takrat svoje
               kritike usmeriš v delo vlado, pozitivno ali pa negativno.</p>
            </sp>
            <sp xml:id="SDZ3-Redna-14-2002-03-27.sp19">

               <speaker>PODPREDSEDNIK DR. MIHA BREJC:</speaker>

               <p>Hvala. Ampak saj tema ni Nato, prosim, tako da<gap n="..."/> Gospod Juri.</p>
            </sp>
            <sp xml:id="SDZ3-Redna-14-2002-03-27.sp20">

               <speaker>AURELIO JURI:</speaker>

               <p>Za povabilo se zahvaljujem, seveda bom prišel na sejo, ampak mislim, da kolega
               Maršič ni razumel poante moje razprave. Hvala.</p>
            </sp>
            <sp xml:id="SDZ3-Redna-14-2002-03-27.sp21">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospod Feri Horvat. Prosim.</p>
            </sp>
            <sp xml:id="SDZ3-Redna-14-2002-03-27.sp22">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, minister,
               predstavnice in predstavniki vlade.</p>
               <p>Najprej bi želel izraziti zadovoljstvo in zahvalo predsedniku komisije za evropske
               zadeve, članicam in članom in pa strokovni službi komisije, da je povzela predloge
               sklepov, ki jih je sprejel odbor za gospodarstvo, ki se je osredotočal na predvsem
               kritične ocene posameznih segmentov gospodarskega dogajanja v Sloveniji.</p>
               <p>Ne bom komentiral teh sklepov, ker to ni potrebno, ampak bi se osredotočil na
               nekatera vprašanja, ki bodo predmet naše nadaljnje pozornosti, tako v odboru za
               gospodarstvo kot mislim, da tudi morajo biti v vladi. In to so naslednja vprašanja.
               Prvo področje regionalne politike. Strinjam se, da stanje ni zadovoljivo še vedno,
               čeprav je minilo nekaj časa od takrat, ko je bilo to poročilo napisano. In v odboru
               je že dogovor in tudi dogovor z ministrico za gospodarstvo in z državnim sekretarjem,
               ki je tukaj prisoten, da bomo eno točko zelo kmalu na seji odbora posvetili prav
               pregledu stanja na področju regionalne politike in temu, kar se predvideva v
               prihodnje.</p>
               <p>Tukaj bi izpostavil dve vprašanji, o katerih je že bilo govora v razpravi. Eno je
               vprašanje programov. Dejstvo je, da kakorkoli obračamo stvari in da smo tudi
               upravičeno kritični in tudi znotraj Unije slišimo kritike na to, da so postopki
               preveč birokratski, da je treba vlagati dosti velika sredstva v pripravo programov,
               pri katerih končno včasih tudi ni dokončnega rezultata. Vendar sistem je tak in brez
               tega ne gre. In priznati je treba, da na splošno kasnimo v Sloveniji pri pripravi
               tako regionalnih programov kot potem posameznih konkretnih programov. In seveda to s
               pridom v Bruslju uporabijo kot izgovor, ko izražamo nezadovoljstvo glede tega, koliko
               sredstev dobimo. Tudi pri tej diskusiji sedaj, ob ponudbi komisije. Smo bili v
               začetku marca s kolegom Peterletom, sva bila skupaj z delegacijo slovenskih
               gospodarstvenikov, je ponovno, so nam ponovno servirali to. Pravijo: Gospodje imate
               okoli 400 virov, 400 raznih programov, na katere lahko kandidirate, in je precej
               odvisno tudi od vas, koliko programov imate in kako kvalitetne programe imate in jih
               boste imeli, da boste lahko prišli do več sredstev. Sami in pa v sodelovanju seveda
               tudi z drugimi državami članicami in tudi kandidatkami.</p>
               <p>In drugo vprašanje je vprašanje organiziranosti. Ne mislim iti zdaj v podrobnosti.
               Mi se bomo o tem še pogovarjali. Res je to, da pravijo, da je rekel komisar za
               regionalni razvoj Barnier, ko je bil tukaj, in tudi drugi visoki funkcionarji na
               uradnih razgovorih pravijo: vaša stvar je, kako se boste organizirali. Vendar, gospe
               in gospodje, dejstvo je, da je tudi od organiziranosti oziroma neorganiziranosti na
               regionalni ravni odvisno oziroma je v tem velik vzrok za to, da pripravi programov in
               drugih aktivnosti ne potekajo tako učinkovito kot bi lahko potekale. Ne govorim na
               pamet, iz prakse poznam primere. Predvsem iz svoje regije bi lahko navedel vrsto
               primerov, ko je že težko dve občini oziroma dva župana - bolje rečeno - spraviti
               skupaj, da pripravita en program, o katerem bi lahko kandidirali. In takole v
               privatnih razgovorih - in to sem doživel tudi ob zadnjem razgovoru oziroma obisku v
               Bruslju - pa povedo tudi najvišji funkcionarji, da nam manjka ta organiziranost.
               Recimo, konkretno na ravni statističnih oziroma na ravni tri - se pravi, pokrajine.
               Ampak o tem se bom še gotovo pogovarjali v bližnji prihodnosti.</p>
               <p>Drugo področje je področje ekonomskih odnosov s tujino, vključno s tujimi naložbami.
               Mi imamo prav tako dogovor z ministrstvom za gospodarstvo in z državno sekretarko, ki
               je tukaj, da bomo kmalu obravnavali ta sklop in podrobneje potem tudi razčlenili, kje
               smo, kaj je treba narediti, da bomo bolj učinkoviti, tako znotraj sodelovanja z Unijo
               in pa seveda tudi z drugimi državami. Vidimo, da je Evropska unija vse bolj aktivna v
               svoji trgovinski in tudi drugi dejavnosti širše, da rečem globalno, v svetu. Vidimo,
               da komisar za trgovino Lamy pravzaprav neposredno stalno potuje okoli in pomaga
               odpirati tudi nova tržišča. Mislim, da se bomo v te procese bolj morali vključiti
               tudi mi.</p>
               <p>Tretje področje je področje prestrukturiranja. Dogovor je, da bomo že 10. aprila na
               seji odbora za gospodarstvo obravnavali problematiko panog oziroma dejavnosti, ki so
               v posebnih težavah, da ne rečem v krizi, in ukrepe vlade na tem področju - tiste, ki
               jih sprejema in pa tiste, ki jih bo še sprejemala, in to je pomemben del priprav na
               članstvo, da bomo lahko sposobni delovati na tem zelo konkurenčnem trgu.</p>
               <p>Ob tem bi rad na kratko spregovoril še o enem vprašanju, ki je bilo tudi že v
               razpravi načeto, to je vprašanje nadzora nad javnimi financami. Zdaj, ali je komu
               všeč ali ne, vendar dejstvo je, da ocena, ne naša ampak poročila, ocena komisije je,
               da je nadzor, ki ga upravlja računsko sodišče, se pravi, ta zunanji nadzor, da je
               sorazmerno dober. Dana je tudi pozitivna ocena novemu zakonu o računskem sodišču,
               čeprav smo vodili polemike tukaj o njem, da pa je dana kritična ocena tako
               imenovanemu notranjemu ali preventivnemu nadzoru in priporočilo, da je ta nadzor
               treba okrepiti. Na tem se dela in tudi z najnovejšo novelo zakona o javnih financah
               je dejansko tudi zagotovljeno, da se bo stanje na tem področju izboljšalo in kolikor
               poznam tudi aktivnosti v ministrstvih, predvsem na ministrstvu za finance, dejansko
               aktivnosti tudi v tej smeri potekajo, dabi bil ta nadzor učinkovitejši.</p>
               <p>Omenil sem obisk gospodarske delegacije, na katerem sva sodelovala tudi s kolegom
               Peterletom v začetku marca. Ob tem obisku je bilo zanimivo, da so visoki funkcionarji
               Evropske unije, vključno z glavnim pogajalcem Lombarderom, šefom svetovalcev
               predsednika komisije Prodija in tudi drugimi, soglasno dali zelo visoko oceno
               Sloveniji glede na njeno pripravljenost in tudi izrecno rekli, da je Slovenija
               kandidatka, ki tudi najbolj pozna procese in notranjo strukturo delovanja Evropske
               unije, in da se je tudi zaradi tega pravzaprav dosti lažje pogajati kot pa s tistimi,
               ki stvari manj poznajo.</p>
               <p>Tega ne govorim zato, da bi bil to razlog za samozadovoljstvo, kajti na mestu je
               tudi vrsta kritičnih pripomb, ki lahko letijo tako na vlado kot na parlament, pa tudi
               na druge, vendar bodimo vsaj objektivni - zakaj ne bi priznali tistega, kar sami v
               Uniji pravijo.</p>
               <p>Seveda, na mestu je opozorilo, ki ga je včeraj dal minister za evropske zadeve, da
               smo pravzaprav v tej zaključni fazi in da nas čaka še ogromno dela, tako vlado kot
               tudi ta državni zbor. In pri tem bi se zdaj osredotočil predvsem na delo državnega
               zbora, ker se mi zdi, da je predvsem od nas v tej fazi odvisno, kako bomo zaključili
               pogajalski proces in predvsem, kako se bomo pripravili na članstvo v Evropski uniji.
               Dejstvo je, da bomo morali delati bolj racionalno, če bomo vse obsežno in zahtevno
               delo hoteli korektno opraviti v delu, ki je pred nami. To je povezano tudi s
               poslovnikom. Spomnil bi na to, koliko časa včasih v tej dvorani zapravljamo za
               razprave, ki so nekoristne, ki se odmikajo od teme, ki je na dnevnem redu. In v tem
               je velika rezerva, kolegice in kolegi. Seveda, predpogoj za to, da lahko učinkovito
               delamo, je pravočasna priprava predlogov zakonov in pa kvalitetna priprava predlogov
               zakonov, ki jih obravnavamo in sprejemamo.</p>
               <p>Sam sem tudi menja, ki ga je izrazil kolega Kacin - in mislim, da je to treba
               odkrito povedati, čeprav ni popularno, marsikateri od medijev bo to lahko kritiziral
               ali pa kritizira - da nas je za tako obsežno delo, ki je že trenutno pred nami in bo
               tudi v prihodnje pred nami, premalo, poslank in poslancev. Dejstvo je, da bo poleg
               zakonodajnega dela, poleg obravnave drugih tematskih področij na delovnih telesih, na
               zboru, še več mednarodnega sodelovanja in mednarodnih obveznosti, ki se jim ne bo
               dalo izogniti.</p>
               <p>Naj povem, da je predsednik evropskega parlamenta, ko je bil predsednik našega
               parlamenta pri njem na obisku in sva sodelovala tudi s kolegom Peterletom, napovedal,
               da bodo kandidatke, ki bodo uspešno zaključile proces pogajanj v letošnjem letu,
               verjetno že prihodnje leto, še pred ratifikacijo pogodbe o pristopu, vabili še bolj
               pogosto na seje v evropski parlament, na delovna telesa in verjetno na plenarna
               zasedanje kot en proces priprave naaktivno delo potem, ko bomo postali polnopravni
               člani.</p>
               <p>Še eno vprašanje se mi zdi pomembno, ki bi ga na koncu izpostavil. Poleg aktivnosti
               vlade, pogajalske skupine in pa parlamenta je zelo pomembno še bolj intenzivno
               vključevanje socialnih partnerjev v komunikacijo z evropskimi institucijami. So
               vključeni predstavniki socialnih partnerjev v pogajalske skupine in v delovne
               skupine, vendar v prihodnje bo očitno potrebno tudi več neposrednega kontakta. Pred
               nedavnim so bili tukaj predstavniki ekonomsko-socialnega sveta v okviru Evropske
               unije, ki predstavljajo dejansko tudi neke vrste ekonomsko-socialni svet, kot ga
               imamo pri nas.</p>
               <p>Spomnil bi na to, da je eden od razlogov za zelo uspešen referendum, ko je Avstrija
               pristopala k Evropski uniji, po izjavah tako Avstrijcev, kot tudi predstavnikov
               Bruslja, bil prav v dejstvu, da so bili socialni partnerji, tako delodajalci, kot
               delojemalci, sindikat in drugi - aktivno vključeni v proces pogajanj in pa priprav na
               članstvo v Uniji in seveda to potem pozitivno vpliva tudi na oblikovanje javnega
               mnenja, ki bo zelo pomembno za izid samega referenduma.</p>
               <p>Naj končam še z eno pripombo, ampak mislim, da ni najbolj nepomembna. Vprašanje
               vodenja misije v Bruslju. Mislim, da ne bi bilo dobro - in nekatera dobronamerna
               opozorila smo dobili tudi ob tem obisku tudi v okviru evropske komisije - da ne bi
               bilo dobro, če bi dolgo bilo nezasedeno mesto vodje misije pri Evropski uniji, prav v
               tem času, ko bo delo še bolj intenzivno, kot je bilo doslej in kot je sedaj. Hvala
               lepa.</p>
            </sp>
            <sp xml:id="SDZ3-Redna-14-2002-03-27.sp23">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Repliko ima gospod Podobnik.</p>
            </sp>
            <sp xml:id="SDZ3-Redna-14-2002-03-27.sp24">

               <speaker>JANEZ PODOBNIK:</speaker>

               <p>Hvala lepa. Spoštovanemu kolegu Feriju Horvatu bi rad repliciral na dveh temah. Ena
               je regionalna politika, drugo so pa tuje investicije.</p>
               <p>Ko je kolega Feri Horvat komentiral ta dodatni sklep delovnega telesa, ki ga vodi,
               ki se glasi: <q>"Preveriti učinkovitost programa za spodbujanje neposrednih tujih
               investicij ter poleg antibirokratskega programa sprejeti še zadnje ukrepe za večja
               tuja vlaganja."</q> To se mi zdi pravzaprav en tak sklep, ki je zelo anemičen. Kot
               floskula se ponavlja, iz seje v sejo. Potem sem pogledal in pravzaprav me zanima,
               katere so te tuje investicije. Ali je v interesu Evropske unije, da podpiramo tuje
               investicije ZDA, Japonske, Švice, Arabskih emiratov, ali so mišljene tuje investicije
               držav Evropske unije. To ni jasno, ta sklep. Mislim, da je napisano zelo na hitro.
               Potem sem šel pogledat, če je mišljeno morda to, kot piše na strani 98: <q>"Sprejeti so
               bili novi zakoni za uskladitev zakonodaje o neposrednih tujih investicijah v promet,
               telekomunikacije in medije."</q> Če je to mišljeno, potem je to nekaj drugega kot sklep,
               ki je tukaj predlagan, ali pa morda nastrani 100, kjer pravi: <q>"Do prostega trga
               kapitala obstajajo še nekatere omejitve glede kratkoročnih transakcij, ni pa nobenih
               ovir za tuja podjetja, da bi pridobila nepremičnine. Liberalizacija kapitalskih tokov
               je napredovala v okviru poslovnih rokov, ki jih je določila vlada."</q> Ali je moja ocena
               pravilna, da Evropska unija glede tujih investicij, kot tukaj piše v tem dodatnem
               sklepu, ne zahteva nič in je ta sklep pravzaprav pomotoma priletel v te dodatne
               sklepe? To je moje vprašanje.</p>
               <p>Če bi bil zapisan pa tako, kot tukaj piše, bi pa jaz dodal amandma in bi rekel, da
               moramo tudi spodbujati slovenski kapital v državah Evropske unije. To napišimo! To
               bolj potrebujemo, kot pa, da bomo spodbujali, da bo tuji kapital prihajal v
               Slovenijo. In tudi tukaj bi lahko vlada pomagala, torej da bi se slovenski kapital
               lahko pojavljal v državah Evropske unije in tudi drugih državah.</p>
               <p>Druga tema, ki se jo je dotaknil kolega Feri Horvat, je regionalna politika. Že prej
               sem kot predstavnik poslanske skupine nekoliko polemiziral s tem sklepom, ki se glasi
               tako: Pospešiti pripravo in sprejem regionalnih razvojnih programov in projektov -
               podpiramo, z obema rokama. Zagotoviti regionalno organiziranost <stage>(zakon o pokrajinah
               in drugih področnih zakonih)</stage> - to pa ne drži. Evropska unija o zakonu o pokrajinah
               ničesar ne govori. In ga ne zahteva od Slovenije. Imam celo drugačno mnenje. Menim,
               da bo politična energija, ki jo bomo vnesli v zakon o pokrajinah, predstopnja pa je
               seveda sprememba ustave, nas bo toliko razsula notranje, da ne bomo zmogli prvega: da
               bomo naredili kvalitetne regionalne razvojne programe. Ima pa kolega Feri Horvat
               prav, da je pa treba omogočiti mehanizme sodelovanja med občino.</p>
               <p>Kaj pravijo kolegi iz resorja za okolje - tisti, ki ste tukaj, boste lahko temu
               potrdili. Ti ISPA programi, projekti, so številne slovenske občine zelo povezali.
               Povezali so posamezne projekte za posamezen primer. In to je dobro. In imamo nekaj
               zelo dobrih primerov. Jih vam lahko naštejem. V nekaterih primerih pa ne sodelujejo
               dobro in bo lahko celo denar ostal neporabljen oziroma bo šel tja, kjer dobro
               sodelujejo.</p>
               <p>Menim, da je treba o teh stvareh spregovoriti na tak način in kolega Feri Horvat, če
               se motim, bom sprejel tudi tvojo razlago. Hvala lepa.</p>
            </sp>
            <sp xml:id="SDZ3-Redna-14-2002-03-27.sp25">

               <speaker>PODPREDSEDNIK DR. MIHA BREJC:</speaker>

               <p>Še ena replika. Gospod Peče.</p>
            </sp>
            <sp xml:id="SDZ3-Redna-14-2002-03-27.sp26">

               <speaker>SAŠO PEČE:</speaker>

               <p>Dovolite zelo na kratko, v obliki pojasnila, replika gospodu Juriju. Prvo na tisti
               moj osebni del, Sašo Peče kot poslanec državnega zbora ni bil na niti enem službenem
               potovanju v tujini v prejšnjem mandatu ali v temu mandatu. Toliko o teh stvareh.</p>
               <p>Kar se tiče okoli ostalih poslancev v okviru poslanske skupine Slovenske nacionalne
               stranke, prav je, da gre včasih kateri v tujino, da vsaj v to našo lastno državo
               pripelje tisto pravo sliko tujine in ne tiste izpopačene slike, katero je možno
               videti najsibo skozi Združeno listo ali vladne predstavnike. Hvala.</p>
            </sp>
            <sp xml:id="SDZ3-Redna-14-2002-03-27.sp27">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jerovšek. Replika, gospod Juri.</p>
            </sp>
            <sp xml:id="SDZ3-Redna-14-2002-03-27.sp28">

               <speaker>AURELIO JURI:</speaker>

               <p>Ja, bi samo opozoril, da gospod Peče je govoril v imenu poslanske skupine seveda, ko
               je ošvrknil tiste, ki potujejo. Me pa veseli, da tudi oni potujejo, tako da bomo vsi
               svoje slike prikazovali tu v državnem zboru. Zato je koristno, da potujemo seveda po
               svetu in Evropi. Hvala.</p>
            </sp>
            <sp xml:id="SDZ3-Redna-14-2002-03-27.sp29">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj bi pa gospod Feri Horvat - imate repliko. Prosim.</p>
            </sp>
            <sp xml:id="SDZ3-Redna-14-2002-03-27.sp30">

               <speaker>FRANC (FERI) HORVAT:</speaker>

               <p>Hvala za besedo. Zelo kratko, bolj kot pojasnilo na vprašanje, ki ga je kolega
               Podobnik postavil.</p>
               <p>Najprej v zvezi s tujimi naložbami. Dejstvo je, da so podatki, ki jih imamo mi na
               razpolago, tudi tuje ocene, tudi v okviru Evropske unije, da zaostajamo na področju
               tujih naložb in da je treba oboje: večje tuje naložbe pri nas in tudi večje naložbe
               Slovenije v tujini. Ne zahajam pa zdaj v podrobnosti, ker sem rekel, da bo to posebna
               tematska obravnava na odboru za gospodarstvo, ministrstvo pripravlja gradivo za to
               razpravo, in takrat bomo lahko podrobneje obravnavali. Tudi ni bil namen teh sklepov
               odbora, da bi tu podrobneje elaborirali zdaj, ne vem, strategijo, politiko in tako
               dalje, ker to navsezadnje ni bil namen obravnave tega poročila, temveč da damo
               nekatere akcente na segmente gospodarske politike in razvoja, kjer stanje ni
               zadovoljivo.</p>
               <p>Podobno velja tudi za področje regionalne organiziranosti. Rekel bi samo to, dejstvo
               je, da smo ena redkih držav, če ne edina - če primerjamo članice Evropske unije in
               tudi kandidatke -, ki nima vmesne stopnje med občinami in državno ravnijo. Čim več
               občin imamo, čim manjše so občine - to je v naravi organizacijske teorije in prakse -
               tem več je potrebnega potem tudi povezovanja. Da bo vse povezovanje interesno, to je
               iluzija, in da se bo samo na ta način dalo zadeve urediti. Ampak, o tem bomo seveda
               še razpravljali.</p>
            </sp>
            <sp xml:id="SDZ3-Redna-14-2002-03-27.sp31">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Podobnik, imate repliko? Prosim.</p>
            </sp>
            <sp xml:id="SDZ3-Redna-14-2002-03-27.sp32">

               <speaker>JANEZ PODOBNIK:</speaker>

               <p>Bom zelo kratek. Kolega Feri Horvat, strinjam se, da je vprašanje tujih investicij
               pač pomembno vprašanje, <q>"lajtmotiv"</q> na številnih srečanjih. Vendar je moje vprašanje
               konkretno: Ali je v poročilu evropske komisije o napredku za leto 2001 zapisano to, o
               čemer ste pravkar govorili - da je v Sloveniji premalo tujih investicij? Na kateri
               strani to piše? Ali to piše ali ne? Se opravičujem, lahko sem spregledal, lahko sem
               spregledal.</p>
            </sp>
            <sp xml:id="SDZ3-Redna-14-2002-03-27.sp33">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jerovšek.</p>
            </sp>
            <sp xml:id="SDZ3-Redna-14-2002-03-27.sp34">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, spoštovani minister in predstavniki vlade!
               Ker sem bil prvi na vrsti, se nisem takoj odzval na izvajanje gospoda Jurija.</p>
               <p>Na začetku moram reči, da moram zavrniti njegovo trditev pa njegov način sklepanja,
               da je bil kolega Kelemina v nekem smislu do določenih zadev kritičen, da je najavil
               svojo potencialno evroskeptičnost ali strankino evroskeptičnost. Torej, če od danes
               naprej ne boste boljši, pogajalska ekipa oziroma ministrstvo, smo lahko tudi mi
               evroskeptiki. To je popolnoma netočno in tendenciozno.</p>
               <p>Dejstvo je, da je bilo v prejšnjih poročilih - morda nisem bil pozoren in je tudi v
               letošnjem - izrecno navedeno <q>"opozicija dobro opravlja svojo opozicijsko vlogo"</q>. Prav
               gotovo se je to v prvi vrsti nanašalo na našo stranko. Hkrati pa smo tudi v vseh
               percepcijah najbolj proevropska stranka. To lahko tudi skozi neodvisne javnomnenjske
               raziskave in uradne agencije - recimo: Stranke in EU - in tu moram zavrniti tudi vašo
               repliko na gospoda Vizjaka. Namreč iz tega izhaja, da je vaša stranka precej na repu
               v percepciji ljudi po javnomnenjskih raziskavah in potem, kako deluje glede odnosa do
               Evropske unije. Evroatlantski koeficient je zelo jasen. Vaša stranka je na repu. In
               vaša stranka je dokaj elegantno ali pa izrabljala dejstvo na nek način, da je
               proevropsko usmerjenega politika, torej vašega predsednika, imela kot izvesek. Jedro
               stranke pa je v veliki meri delovalo evroskeptično, tudi včasih na dogmatičnih
               pozicijah, in to so dejstva, ki na nek način prihajajo v javnost in to tudi zaznava
               slovenska javnost.</p>
               <p>Moral pa sem na to opozoriti, ker bom tudi sam, kot opozicijski poslanec opozoril na
               nekatere stvari. Morda bom celo nekatere stari ponovil za gospodom Keleminom, vendar
               menim, da so pomembne.</p>
               <p>Seveda si sam želim in sem ponosen na to poročilo kot državljan Slovenije, kot
               slovenski politik, da je poročilo pozitivno. Vendar pa vsaka kritičnost nikakor ne
               pomeni delček evroskeptizma v meni. Nikakor ne. Vendar mi pa ni vseeno, kakor tudi ne
               naši stranki, kako, pod kakšnimi pogoji bo Slovenija prišla v Evropsko unijo. Tu pa
               se pojavljajo določena vprašanja in določene dileme, ali mogoče tudi ni bila narejena
               v strategiji in taktiki pogajanja kakšna napaka. Namreč, spomnimo se,v prejšnjem
               mandatu smo spreminjali ustavo zaradi nekaterih zadev, to se pravi, prometa z
               nepremičninami. Takrat je bilo zagotovljeno, da je bila zadnja in edina izjema
               Danska. Sedaj pa vidimo, da si je velika Poljska izbojevala 12-letno prehodno
               obdobje, v veliki meri zaradi svojih zgodovinskih izkušenj, ki pa so podobne
               zgodovinske izkušnje, kot so slovenske zgodovinske izkušnje na severni in zahodni
               meji. Kot pozicija se moram vprašati, ali so res tiste informacije temeljile - ali so
               bile zavajanje, do kakšnih premikov je prišlo v vmesnem času.</p>
               <p>Drugo, kar nas navdaja z določenimi vprašanji, je finančna ponudba Evropske unije.
               Namreč, tako dobra, pogajalsko dobra oziroma uspešna država, z, recimo, za Evropsko
               unijo zelo nepomembnim kmetijstvom, bi morala biti v stanju izboriti nekatere posebne
               pogoje na področju kmetijstva. Nismo prišli do tega in bojim se, da bomo celo morda
               nekoliko slabše obravnavani po pristopu.</p>
               <p>V tem kontekstu se je treba tudi vprašati in razčistiti še nekatera neodgovorjena
               vprašanja oziroma dileme, ki se pojavljajo - zakaj je odstopil minister Bavčar. Ali
               se v njegovem odstopu ne skriva tudi določena bojazen, da se bodo pokazale nekatere
               slabe posledice strategije in taktike pri teh pogajanjih? Tu ne problematiziram
               ministra Potočnika, ki je bil vodja pogajalske skupine in je izvajal pogajalsko
               platformo. Vendar vprašanje je, ali je bila pogajalska platforma docela v redu. Je
               bila dobra? Je bila takšna, da zagotavlja vstop Slovenije - za katerega sedaj že
               vemo, da bo v paketu, da ne bomo dosegli posebnega statusa -, da zagotavlja vstop
               Slovenije na nek način pokončen za neko normalno ceno? Ali pa bo ta cena nesorazmerno
               visoka. Mislim, da si to vprašanje velja postavljati, kajti, vstop v Evropsko unijo
               pod dobrimi pogoji bi lahko bila izredna satisfakcija za ministra in je neevropsko,
               nenormalno, da minister, ki mu je na dosegu roke na nek način, če so njegova
               zagotavljanja resnična, dosegljiv vstopu v Evropsko unijo, ne bi tega politično in
               vsestransko izkoristil, glede na njegove izredne politične ambicije.</p>
               <p>Sedaj pa dovolite, da se še tudi nekaterih stvari, ki so v poročilu, tudi dotaknem.
               Namreč, jasno je zapisano <q>"Slovenija izpolnjuje politična merila"</q>. Strinjam se, da
               smo glede na pristopno pozicijo v primerjavi z drugimi državami, tudi na tem področju
               primerljivi in naprej. Vendar se bojim oziroma moram postaviti nekatere zadeve, da se
               v zadnjem poročilu ne bi zapisalo tudi kaj drugače. Namreč, področje<gap n="..."/> Ne vem, kam
               bi umestil. Kolega Kelemina je uvrstil zgolj na področje boja proti korupciji. Sam
               moram umestiti tudi na področje sodstva dejstvo, da je pri nas poslanec za svoje
               izvajanje, za bistvo, za kar ima mandat z izvolitvijo in kar je v bistvu njegova
               osnovna odgovornost, da se bori tudi proti korupciji oziroma za transparentnost -
               recimo, javnih financ in vsega tega -, da je zaradi tega sodno sankcioniran.</p>
               <p>Predsedniki preiskovalni parlamentarnih komisij pri svojem delu smiselno uporabljajo
               vse procesne zakone s področja sodstva. Sodnik pa po slovenski ustavi, mislim da 130.
               člen, in zakonu o sodniški službi ima popolno imuniteto za svoje sojenje, svoje
               mnenje, ne more biti sodno preganjan. Predsednik preiskovalne komisije za vestno delo
               pa je sodno preganjan. In ta državni zbor predsedniku preiskovalne komisije o tako
               pomembni zadevi, precedenčni, ni dal imunitete, čeprav jo ima po dveh zakonih: po
               zakonu o poslancih, če bi se - po mojem - dikcija dosledno izvajala, in po zakonu o
               sodniški službi oziroma po slovenski ustavi. Tega nikjer v Evropi ne boste srečali.
               In v temslučaju neverjetna ažurnost sodišča, da je že drugič včeraj obsodilo poslanca
               Pukšiča, je neverjetna. Drugače so neažurni na drugih področjih, leta in leta, da
               pridejo zadeve na sodišče. Ravno gospod Pukšič je preiskoval tudi zadevo, kjer je
               prišlo do načrtnega zastaranja na sodišču. Njega pa so obsodili na ažuren način, po
               mojem mnenju s kršenjem slovenske ustave. Ampak po mojem z izrednim <q>"timingom"</q>. Ta
               sodba naj bi vplivala na druge preiskovalne komisije - tudi kolega Kelemina preiskuje
               korupcijske zadeve - in na preiskovalno komisijo, kjer je v zadevi Petek, kjer se je
               pričujoči novinar tudi boril zoper korupcijo. In je v funkciji zastraševanja članov
               in predsednikov preiskovalnih komisij.</p>
            </sp>
            <sp xml:id="SDZ3-Redna-14-2002-03-27.sp35">

               <speaker>PODPREDSEDNIK DR. MIHA BREJC:</speaker>

               <p>Gospod Jerovšek, skušajmo se omejiti na poročilo, prosim.</p>
            </sp>
            <sp xml:id="SDZ3-Redna-14-2002-03-27.sp36">

               <speaker>JOŽEF JEROVŠEK:</speaker>

               <p>No, mislim, da je to bilo trebna reči, da je na tem področju trebna narediti korak
               naprej. V proceduri je predlog spremembe tudi ustave, da se bo dosledno proevropsko
               tolmačila, tudi imuniteta poslanca, brez zlorab, da gre tu za nekaj posebnega. Gre za
               to, da bomo lahko svoje poslanstvo izpolnjevali v splošno dobro.</p>
               <p>In na drugih področjih so že bile omenjene tudi te pomanjkljivosti, ki se še v
               Slovenijo kažejo. Trdno sem prepričan, da bomo v tem letu uspeli narediti premik na
               teh področjih, kot so reforma javne uprave in na področju regionalne politike, ker je
               izredno zapisano, da ni bilo napredka. Dejstvo je, da je to tudi zaradi pomanjkanja
               politične volje. Oblast je v nespremenjeni sestavi praktično poslednjihdeset let in
               je ti dve področji zavestno odrivala na rob političnega prostora, seveda z določeno
               politično taktiko, vendar je sedaj pred zidom, kajti na to nas opozarja tudi Evropska
               unija. Smo pa mi, v opoziciji, moram reči, pravzaprav prispevali največ k temu, da je
               to poročilo tako pozitivno. Kajti v preteklih letih smo opozarjali na tista področja,
               kjer je bilo po našem mnenju in tudi po mnenju Evropske unije narejenega premalo, se
               je premalo politične volje vlagalo, in zaradi tega to poročilo, ki je generalno
               gledano pozitivno, jemljem tudi kot izredno priznanje delovanju opozicijske stranke,
               kot je naša socialdemokratska stranka v tem državnem parlamentu. Hvala lepa.</p>
            </sp>
            <sp xml:id="SDZ3-Redna-14-2002-03-27.sp37">

               <speaker>PODPREDSEDNIK DR. MIHA BREJC:</speaker>

               <p>Gospod Kelemina, ali vi replicirate ali<gap n="..."/>? Komu pa? Prosim, sem vas spregledal
               potem. Dobro, prosim.</p>
            </sp>
            <sp xml:id="SDZ3-Redna-14-2002-03-27.sp38">

               <speaker>BRANKO KELEMINA:</speaker>

               <p>Hvala lepa za besedo. Se opravičujem, da se malo z zamudo oglašam na repliko, ampak
               enostavno sem imel nekaj drugega v mislih in nisem dovolj dosledno poslušal gospoda
               Jurija, ki je hotel mojo razpravo, ki sem jo izvedel pred tem, nekako dograditi s
               svojimi ugotovitvami ali pa svojimi spoznanji - mojo razpravo kot takšno.</p>
               <p>Hotel bi samo še enkrat poudariti, da nisem želel kakorkoli diskreditirati evropske
               komisije niti ne Evropske unije kot takšne, ker sem na začetku povedal, da govorim o
               poročilu, ki ga je pripravila evropska komisija, in da v tem primeru danes govorimo
               predvsem o tem, kar moramo mi sami doma storiti, da bomo določene pomanjkljivosti
               odpravili, da se bomo lahko približali vsem tem kriterijem, da bomo enakopravno,
               pravično vključeni v EU. To sem mislil. In s tem, ko sem se malo kritično izrazil o
               določenih zadevah, nisem mislil tega, da se ne bomo mi vključili v Evropsko skupnost,
               ne. To je, prvič, politika naše stranke, generalna politika naše stranke, in mislim,
               da tudi interes, kar bo pokazal, če bo treba, referendum slovenskega ljudstva. In tu
               ne mislim, da bomo mi zdaj zaradi tega, zaradi prehoda v Evropsko skupnost zamenjali
               ljudstvo, ampak bomo zamenjali, če bo trebna,politične pogajalce pa tiste, ki
               dejansko morajo poskrbeti za to, ki so danes na oblasti, da se bo politika in te
               usmeritve, ki jih je sprejel državni zbor, ki jo želi naša država, naše ljudstvo,
               uresničile na pravičen in enakopraven način. Samo za to gre - torej, zamenjava
               pogajalcev ne pa ljudstva.</p>
               <p>Kar se pa tiče tega, o čemer je govoril gospod Jerovšek<gap n="..."/></p>
            </sp>
            <sp xml:id="SDZ3-Redna-14-2002-03-27.sp39">

               <speaker>PODPREDSEDNIK DR. MIHA BREJC:</speaker>

               <p>Oprostite, to pa ni več replika.</p>
            </sp>
            <sp xml:id="SDZ3-Redna-14-2002-03-27.sp40">

               <speaker>BRANKO KELEMINA:</speaker>

               <p>Ja, tudi njemu repliciram.</p>
            </sp>
            <sp xml:id="SDZ3-Redna-14-2002-03-27.sp41">

               <speaker>PODPREDSEDNIK DR. MIHA BREJC:</speaker>

               <p>Ne. Njemu?</p>
            </sp>
            <sp xml:id="SDZ3-Redna-14-2002-03-27.sp42">

               <speaker>BRANKO KELEMINA:</speaker>

               <p>Ja, njemu repliciram, v dopolnitev tega, kar je on povedal. In sicer želim poudariti
               to, da namen, opozorilo z njegove strani ni popolnoma nič drugega kot samo to, ker tu
               piše, da Slovenija izpolnjuje vse politične kriterije in da pač zagotavljamo
               demokracijo in vladavino prava v tej državi. To, kar se je zgodilo z gospodom
               Pukšičem, je nedopustno in se to ne sme v neki pravni državi zgoditi. Na to hočem
               opozoriti. In to zadevo, v kolikor je ne bomo rešili - in to opozorimo zato, da bomo
               mi te napake, te pomanjkljivosti, ki jih mi imamo v naši zakonodaji, oziroma v našem
               miselnem elementu, oziroma v naši nepravilno tolmačeni pravici nekega poslanca
               odkrivati korupcijo v tej državi, da se bodo te nepravilnosti odpravile v skladu z
               našo ustavo in našo zakonodajo. Za to gre in popolnoma nič drugega. Torej, da ne bi
               bilo napačno razumljeno. Hvala.</p>
            </sp>
            <sp xml:id="SDZ3-Redna-14-2002-03-27.sp43">

               <speaker>PODPREDSEDNIK DR. MIHA BREJC:</speaker>

               <p>Hvala. Repliko ima gospod Feri Horvat.</p>
            </sp>
            <sp xml:id="SDZ3-Redna-14-2002-03-27.sp44">

               <speaker>FRANC (FERI) HORVAT:</speaker>

               <p>Hvala za besedo. Dolžan sem dati odgovor na neposredno vprašanje spoštovanega kolega
               Janeza Podobnika, ki me je vprašal, kje v poročilu piše o tujih investicijah:
               Poglavje Izpolnjevanje kriterijev iz Kopenhagna - to je poglavje 2.3. Na strani 35 v
               drugem odstavku dobesedno piše, citiram: <q>"Priliv neposrednih tujih investicij je bil
               tudi v letu 2000 skromen in ni presegel ravni iz leta 1999. Izražene kot odstotek
               bruto domačega proizvoda so neposredne tuje investicije samo malenkostno prispevale k
               investicijam v letu 2000 in v letu 2000 spet niso presegle1% bruto domačega
               proizvoda."</q> In potem, v zaključni celoviti oceni v poglavju 2.4, na strani 36 - samo
               en stavek, da preberem. <q>"Oblast bi morala zdaj nadaljevati izvajanje napovedanih
               strukturnih reform in privatizacije več pomembnih sektorjih, kot sta naprimer
               bančništvo in zavarovalništvo. To bi pomagalo pritegniti več tujih investitorjev in
               zagotovilo boljšo makroekonomsko podlago tudi za srednjeročno uspešnost
               gospodarstva."</q> Hvala.</p>
            </sp>
            <sp xml:id="SDZ3-Redna-14-2002-03-27.sp45">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Dovolite, ne zamerite mi, če v nadaljevanju razprave ne bom dopuščal več
               vprašanj, kje kaj piše in potem odgovor na to, kje to piše. To se za plenarni del ne
               spodobi. Besedo ima gospod Sok. Replika, gospod Podobnik.</p>
            </sp>
            <sp xml:id="SDZ3-Redna-14-2002-03-27.sp46">

               <speaker>JANEZ PODOBNIK:</speaker>

               <p>Hvala lepa, gospod podpredsednik. Strinjam se z vami, da ni vprašanje, kjer nekaj
               piše, vprašanje za komunikacijo med poslanskimi kolegi. Zahvaljujem se kolegu Feriju
               Horvatu za odgovor. Ampak, moje vprašanje je bilo posledica mojega mnenja, da izraz
               neposredne tuje investicije v dodatnem sklepu ni jasen, ker gre za vprašanje, katere
               so neposredne tuje investicije: Japonska, ZDA in tako naprej. To vprašanje sem
               postavil in hvala, kolega Horvat, za tvoj odgovor in ga sprejamam. Res pa je, da pri
               citatu si pa pozabil en stavek. <q>"Vendar pa se je v prvih sedmih mesecih leta 2001
               priliv NTI - neposrednih tujih investicij - z nakupi v telekomunikacijah in v
               bančništvu močno povečal, vendar z zelo nizkega izhodišča."</q> Tega stavka pa kolega
               Feri Horvat ni citiral, ki je pa ključen, z mojega vidika. Torej, moje vprašanje
               ostaja: Ali je izraz <q>"preveriti učinkovitost programa za spodbujanje neposrednih
               tujih investicij"</q> mišljen za neposredne tuje investicije iz držav Evropske unije?
               Hvala lepa.</p>
            </sp>
            <sp xml:id="SDZ3-Redna-14-2002-03-27.sp47">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj pa ima besedo gospod Sok. Prosim.</p>
            </sp>
            <sp xml:id="SDZ3-Redna-14-2002-03-27.sp48">

               <speaker>ALOJZ SOK:</speaker>

               <p>Hvala za besedo, gospod predsedujoči. Spoštovani minister, ostali predstavniki
               vlade! Spoštovane kolegice poslanke in poslanci! Dotaknil se bom samo enega dela v
               tem poročilu, in sicer na strani 51, to je področje kmetijstva. O kmetijstvu veliko
               govorimo, v tem času govorimo o tem, da bo to najtežje poglavje v procesu
               približevanja Evropsko unijo. Ne bom razpravljal o poročilu kot takšnem, o samem
               napredku na področju približevanja na zakonodajnem področju, ampak nekaj poudarkov iz
               tega vsebinskega zapisa, ki dejansko povzema našo trenutno statistično situacijo v
               Sloveniji.</p>
               <p>Poročilo je vsebinsko sicer kratko, vendar dovolj zgovorno in pa lahko bi rekel, da
               pred samim vstopom v Evropski uniji, vsaj zame, nekoliko zaskrbljujoče. Če pogledate
               te podatke, lahko vidite, da se nam bruto dodana vrednost na področju kmetijstva
               zmanjšuje. In sicer s 3,6 procentov v letu 1999 na 3,2 procenta v letu 2000. Pomeni
               skoraj za pol procenta. Zmanjšuje se tudi zaposlenost. Z 10,2 procenta v letu 1999 na
               9,9procenta v letu 2000. To pomeni, da so trendi v kmetijski politiki obrnjeni
               navzdol. Tudi ostali podatki kažejo, da se je povečalo število neobdelovalnih
               površin. Se pravi, da se Slovenija zarašča. Tukaj sicer je navedeno, da se je
               povečala količina poljščin, posejanih z žiti, ni pa navedeno, na podlagi katerega
               razloga.</p>
               <p>Torej bom poskušal potem sam obrazložiti in v tem poročilu povedati, kaj manjka.
               Zakaj to izpostavljam? Zato, ker se bo ob takšnih negativnih gibanjih naša pogajalska
               skupina v Bruslju težko pogajala za višje kvote. To je enostavno dejstvo, ki je tukaj
               zapisano. In ne vem, skozi kaj bodo naši pogajalci prikazovali vendar v Evropski
               uniji, da mi rabimo višje proizvodne kvote na področju kmetijstva.</p>
               <p>Preden smo danes tukaj začeli s sejo, je naš parlament obiskala danska ministrica za
               prehrano, ki je dokaj jasno in glasno povedala, da so sklepi iz Berlina, kar se tiče
               neposrednih plačil, malodane dokončni. Torej takšno je njeno stališče. In ker bo
               Danska vodilna v naslednjih 6 mesecih, od junija do konca leta, v teh predpristopnih
               pogajanjih, verjamem, da bo temu tako. Enostavno je rekla, ne pričakujte na tem
               področju bistvenih sprememb, kajti to, kar smo ponudili, je v bistvu naše končna
               ponudba.</p>
               <p>Torej tisto, kjer pa mi pričakujemo nekoliko več, pa je višina kvot. Za nas sta
               vsekakor bistvenega pomena dve kvoti. To je kvota za sladkor in pa kvota za mleko.
               Seveda so pomembne tudi ostale, ampak ti dve, se mi zdita, sta v teh pogajanjih
               najpomembnejši. In ne vem, s katerimi argumenti bomo pogojevali pred Evropsko unijo,
               da naj nam te kvote poveča, če pa se nam istočasno kmetijska proizvodnja v Sloveniji
               zmanjšuje po vseh deležih: tako po bruto dodani vrednosti, kot po številu zaposlenih,
               kot tudi po številu hektarjev obdelovalne zemlje.</p>
               <p>In bojim se, da so napovedi ministra Buta, ko je pred kratkim izjavil, da bomo
               dosegli višje kvote od ponujene, v bistvu nerealne. Za kaj gre? Za področje
               sladkorja, ki je za severovzhodni del Slovenije izredno pomembna poljščina, se pravi
               sladkorna pesa, je predlog Evropske unije 53.000 ton. Pričakovanja Tovarne sladkorja
               v Ormožu, ki bo to kvoto tudi dobila, je veliko večje, 75.000 ton. Se pravi, gre za
               razliko 40%. Če naši pogajalci ne bodo dosegli te pogajalske kvote, potem so v
               tovarni - in tudi širše smo prepričani - da bo tovarna sladkorja dolgoročno obsojena
               na počasno stagniranje oziroma v končni fazi na propad.</p>
               <p>Drugo področje je seveda področje mlečne proizvodnje. Slovenija je 75%, bi rekel,
               kmetijsko v težje pridelovalnih pogojih in na takšnih težje pridelovalnih pogojih je
               ena od najperspektivnejših panog, ki lahko na takšnih pogojih deluje, govedoreja.
               Naša pričakovana kvota je bila 690.000 ton. Ponudba Evropske unije je za 30% nižja,
               kar pomeni, da na tem segmentu že v tem trenutku moramo mlečno proizvodnjo za toliko
               in toliko procentov znižati, kaj šele, da bi v to kvoto bila vkomponirana kakršnakoli
               razvojna komponenta. Ko smo na odboru za kmetijstvo na široko o teh problemih
               govorili, so nas naši predstavniki potolažili, češ, da nam v Evropi govorijo, da smo
               <q>"golden boy"</q> in podobno. Skupno evropsko kmetijsko tržišče si prizadeva za to, da bi
               Slovenija postala potrošnik kmetijskih proizvodov, ki jih Evropa proizvaja v višku.
               Evropa proizvaja, mislim, da v tem trenutku preko 2 milijona ton tržnih viškov
               sladkorja in te morajo nekam plasirati. Letno uvozimo v Slovenijo za 700 milijonov
               mark kmetijskih proizvodov. V Evropsko unijo praktično ne izvažamo ničesar, razen
               malo mesa in, kot tukaj piše, mesnih odpadkov. Ne vem, ali to pomeni klavnični
               odpadkiali kaj so pravzaprav mesni odpadki. Skratka, to je vse, kar danes in s čim
               danes Slovenija posega na skupno tržišče Evropske unije. Iz tega razloga se slabo
               piše slovenskemu podeželju, kajti brez kmetijstva brez nadaljnjih razvojnih spodbud
               na področju kmetijstva, je tudi podeželje obsojeno na počasno stagniranje oziroma
               propadanje in nič nam tudi ne bodo pomagali ne vem kako dobri, regionalni razvojni
               programi, ker če bodo mladi odšli s podeželja, potem ne bo kdo imel teh programov
               izvajati in tudi nobene potrebe ne bo, da bi jih izvajali, ker ne bo ljudi, ker se
               starostna in demografska struktura izredno hitro na podeželju slabšata.</p>
               <p>Ob tem bi rad povedal, da pravzaprav ta kritika leti na vlado kot celoto. Se pravi,
               vlada kot celota - ni to samo stvar ministrstva za kmetijstvo - vlada kot celota v
               tem obdobju ni uspela voditi take kmetijske politike, ki bi dejansko te trende
               obrnila navzgor, da bi lahko pred Evropsko unijo rekli, poglejte, bruto družbeni
               produkt v kmetijstvu se viša, število zaposlenih vkmetijstvu raste, se pravi, s tem
               opravičujemo tudi potrebo po višjih kvotah. To je kritika celotni vlade in pa
               morebiti tudi nedorečenemu in ne povsem logični uvedbi neposrednih plačil leta 1997,
               kajti s tem denarjem bi lahko bistveno vplivali na strukturno politiko v naši državi
               in naše kmetijstvo drugače prilagodili Evropski uniji. Dejstvo namreč je, da na tem
               področju nismo ničesar naredili in da imamo danes kmetije, ki so neprimerno manjše in
               nikakor ne morejo konkurirati ob vstopu v Evropsko unijo kmetijam v EU; povprečno so
               po površini kmetijske zemlje tudi do štirikrat manjše kot kmetije v Evropski uniji.</p>
               <p>Da zaključim. Rad bi za konec vprašal predstavnike vlade oziroma ne vem, kdo mi bo
               na to odgovoril, kaj pomeni na strani 56 zapisano, da bomo na področju gospodarstva
               spremenili zakon o skladu kmetijskih zemljišč in gozdov. Rad bi spomnil, da smo tu
               pred nedavnim o tem zakonu razpravljali in na področju tega zakona nismo ničesar
               spremenili. Ko tole berem, zaključujem, da smo verjetno v Bruslju pred Evropsko unijo
               obljubili, da bomo ta zakon spremenili, in mislim, da je šla obljuba v tej smeri, da
               bomo skrajšali 20-letno koncesijsko razmerje za naše slovenske državne gozdove in da
               bodo s temi gozdovi začeli kot z dopolnilno dejavnostjo upravljati naši kmetje
               oziroma da bodo gozdovi ponujeni v upravljanje na javnih razpisih. Tega nismo
               naredili, pač pa je minister oziroma sklad kmetijskih zemljišč pred iztekom leta
               podpisal z vsemi slovenskimi gozdnimi gospodarstvi koncesijske pogodbe in tako je
               ostalo najemno razmerje do leta 2013, tako kot predvideva zakon, za katerega smo
               očitno obljubili, da ga bomo spremenili. Res bi rad, da mi na to dilemo in na to
               vprašanje nekdo iz vlade odgovori in da mi poveste, kako boste vendar opravičevali
               pred Evropsko unijo to, kar je zapisano v tem poročilu in česar očitno v Sloveniji
               nismo naredili.</p>
               <p>Samo še za zaključek. Kar se tiče demokratičnega deficita in racionalnega dela v tem
               parlamentu - o tem je bilo govora - bi želel povedati, da demokratičnega deficita ne
               razumem skozi kvantiteto, ampak predvsem skozi kvaliteto dela. V tem parlamentu smo
               pravzaprav priča največji porabi časa, ko se koalicijski partnerji med sabo
               prepirate, kaj bi bilo boljše in kaj bi naredili tako ali drugače. Takšni razpravi
               smo lahko sledili tudi včeraj, ko smo govorili oziroma imeli na dnevnem redu
               izvolitev enega od ustavnih sodnikov.</p>
               <p>Se pravi, ni opozicija tista, ki bi bila kriva in zaradi katere bi bilo treba
               spreminjati poslovnik, kot je v tem poročilu navedeno, ampak boste morali najprej v
               koaliciji razčistiti, kaj pravzaprav hočete, poenotiti svoja mnenja in stališča in
               potem bo delo v tem parlamentu bistveno lažje in enostavnejše, kot je sedaj. Hvala
               lepa.</p>
            </sp>
            <sp xml:id="SDZ3-Redna-14-2002-03-27.sp49">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Bernik. Gospod dr. Bernik.</p>
            </sp>
            <sp xml:id="SDZ3-Redna-14-2002-03-27.sp50">

               <speaker>DR. JOŽEF BERNIK:</speaker>

               <p>Hvala lepa, gospod podpredsednik. Gospod minister in spremstvo.</p>
               <p>Kolikor človek more slediti, kaj se dogaja s pogajanji in tako dalje, bi želel
               čestitati k uspehu, ki je bil dosežen do sedaj. Pogajalska skupina kot taka je
               opravila zelo dobro delo, v težki situaciji in pa v situaciji, ki zahteva mnogo
               znanja, sposobnosti in pa predvsem psihične in fizične moči. Upam, da jo boste
               obdržali do konca.</p>
               <p>To poročilo je dejansko neko ogledalo našega dela, vlade in parlamenta. Ne bom
               govoril o uspehih, ki so zabeleženi, katerih smo lahko veseli. Vendar bi bilo
               pametno, da malo spregovorimo o tem, česar nismo naredili in zakaj ne. Recimo, kar
               pogrešam v tem poročilu, je to, da ni skoraj nobene besede o razvojnih programih, ki
               jih je vlada postavila v dva proračuna, letošnjega in prihodnjega, nekatere postavke
               absolutno ne spadajo v koncept razvojnih programov. Mislim, da bila Evropka zveza, če
               resnično gleda, kaj se dela tukaj, lahko na to pozorna.</p>
               <p>V poročilu ne najdem nobene omembe civilnih organizacij. Zdi se mi, da je Evropska
               zveza in sva z gospodom ministrom, že večkrat o tej stvari govorila, da bi civilna
               družba morala imeti veliko večjo funkcijo, kot jo ima. Nekatere organizacije, kot je
               gospodarska zbornica, se navajajo kot civilno društvo, vendar po mojem mnenju to ne
               spada v to kategorijo.</p>
               <p>Ko človek bere tole poročilo, se vpraša, kje je bilo napisano. Nekako dobivam
               občutek, da je bil del tega napisanega doma. Poglejte, ko v poslovniku beremo - saj
               to je že moj kolega Sok omenil - pravi, <q>"ko bo poslovnik sprejet, bo pospešil
               zakonodajni postopek, saj omejuje čas za razpravo in povečuje vlogo parlamentarnih
               odborov"</q>. Ne pove pa, čigava je ta ocena, ne pove, ali je to dobro ali slabo, to se
               pravi, nekako izgleda, da je to izredno dobra zadeva. Vendar, gospe in gospodje, ki
               danes tu sedite in se morda dolgočasite ali kakorkoli, ste utrujeni od te debate,
               uživajte jo, ker je verjetno zadnja pred spremembo poslovnika, ker če bo glasovalni
               stroj v tem parlamentu oziroma državnem zboru povozil sedanji poslovnik, potem te
               lepe priložnosti ne boste imeli več.</p>
               <p>No, gospod Kacin, kolega Kacin je omenil, da so nekatere možnosti oziroma je
               predlagal nekatere možnosti, kako bi se povečala efektivnost državnega zbora. Mislim,
               da tako daleč še ni treba iti, zato ker imamo pri roki nekatere veliko bolj možne
               ureditve oziroma, bi rekel, manj radikalne spremembe za pospešitev zakonodajnega
               postopka. Poglejte, ena možnost je ta, da bi čisto enostavno razbremenili poslance s
               tem, da bi jim dali razne svetovalce in podobno. Če pogledamo, recimo, Slovaško, tam
               ima vsak poslanec samo en delovni odbor - sam jih imam trenutno šest. Kako je mogoče
               vsemu temu slediti? Potem, druga pomoč poslancem. Imamo strukturo, ki izhaja še iz
               prejšnjih časov. Recimo, sekretariat za zakonodajo - njihov klient je državni zbor v
               celoti, mi, poslanci, od tega dejansko nimamo ničesar, razen da nas opozorijo, če je
               kakšna stvar neskladna z ustavo. Torej, to je ena možnost, in bi morda, če nekdo tu
               ocenjuje, kako se bo delo državnega zbora izboljšalo s tem, da poslovnik spremenimo,
               bi morda lahko šel v ozadje in tudi to povedal ter primerjal s kakšno drugo
               državo.</p>
               <p>Poročilo govori tudi o kodeksu ravnanja javnih uslužbencev, ki je bil sprejet
               januarja leta 2001. Kodeks vsebuje določbe o politični nevtralnosti in o primerih
               navzkrižja interesov. Človek se vpraša, ali ta kodeks velja tudi za vlado, ki imenuje
               svoje uradnike, imenuje veleposlanike in tako dalje. Kot doslej opazujem, ta kodeks
               potem ne velja za vlado kot tako.</p>
               <p>Tu je omenjena tudi odločba ustavnega sodišča iz leta 1998 glede Kopra. To še danes
               ni rešeno in ni nakazano, ali bo rešeno in niti ni nakazano, ali bo rešeno, ali je to
               dobro, ali ni dobro.</p>
               <p>Potem je tukaj en pitejski stavek glede sodne oblasti, na strani 19: <q>"Sodstvo ima v
               Sloveniji še vedno visoko stopnjo neodvisnosti"</q>. Zdaj, kako to razumeti? Ali
               predvideva Evropska zveza ali kdorkoli je to pisal, da bo sodstvo izgubilo še to
               neodvisnost, ki jo ima, ali kaj. Jaz pa mislim, da jo ima premalo. Kako mora tako
               poročilo biti napisano na tak način?</p>
               <p>Potem se govori o korupciji. Problemi s korupcijo v Sloveniji so še vedno relativno
               majhni in ne vem, na kakšni osnovi je ta ugotovitev narejena, kajti tisti, ki
               pogledamo javno življenje, vemo, da je drugače. In poleg tega paradoksalno in to je
               dejansko prav, kako bi rekel, na glavo postavljeno, da je urad v uradu predsednika
               vlade ustanovil urad za preprečevanje korupcije. Poslušajte! Jaz bi rad videl kakšno
               državo, ki ima isto ureditev.</p>
               <p>Da ne bom predolg, bom komentiral še tole. Mala in srednja podjetja postajajo vedno
               bolj pomembna za gospodarstvo. Vendar tukaj govorijo, da zaradi neugodne strukture ta
               sektor ne gre naprej. Zdi se mi, da bi bilo dobro tudi povedati, zakaj ne. Visoke
               obresti, visoki davki in premalo razvojnih programov za mala podjetja. Kot vemo, po
               svetu so mala podjetja motor, ki ženejo ekonomijo, pri nas je pa ne. Mislim, da vlada
               veliko premalo naredi, kar se tiče malega gospodarstva in bi resnično morali
               razmisliti o tej stvari, kako se tega lotiti.</p>
               <p>Celovita ocena je, da je Slovenija delujoče tržno gospodarstvo. To se zelo lepo
               sliši. Ko gre pa človek gledat, kaj pravijo o bankah, nismo še privatizirali bank,
               zavarovalnic in podobno. Zato bi bilo zelo koristno pomisliti, kakšno bo poročilo
               naslednjič, ko bodo lahko poročali, da naš program privatizacije bank ni šel skozi,
               daima tako rekoč jajce na obrazu, ker to smo obljubili. In pa še druga stvar je.
               Lahko se bodo vprašali, kje kdo vodi slovensko gospodarstvo. Ali je to vlada, ali je
               urad predsednika države, kjer so čisto divergentne stvari, in upam, da bomo ta
               status, ki ga imamo sedaj oziroma v javnem mednarodnem mnenju, da nismo verodostojni,
               lahko popravili.</p>
               <p>Ne vem, kaj je odgovor slovenske vlade - to me pa vi poučite - na takole poročilo.
               Ali vlada odgovori na to? Ali zaradi nas samih, to se pravi javnosti, nekaj pove? Ali
               se strinja s tem ali se ne strinja? Kaj se je zgodilo v tem času? Mislim, da nekaj
               podobnega bi moralo biti del tega procesa. Hvala vam lepa.</p>
            </sp>
            <sp xml:id="SDZ3-Redna-14-2002-03-27.sp51">

               <speaker>PODPREDSEDNIK DR. MIHA BREJC:</speaker>

               <p>Hvala lepa. S tem smo zaključili pisne neomejene razprave. Razprave ostalih
               poslancev, kot je običajno, omejujem na 5 minut. Gospa Pozsončeva, ste vi imeli
               repliko? Ustna razprava. Hvala. To se pravi, vsi nadaljnji razpravljavci imajo
               razpravo omejeno na 5 minut. Najprej je na vrsti gospod Drobnič.</p>
            </sp>
            <sp xml:id="SDZ3-Redna-14-2002-03-27.sp52">

               <speaker>MAG. JANEZ DROBNIČ:</speaker>

               <p>Hvala lepa za besedo. Poskušal bom biti kratek. Rad bi dal samo nekaj označb oziroma
               poudarkov iz tega poročila, ki so me posebej zbodli. Bodisi zato, ker nekako ne
               odražajo dejanskega stanja ali pa tisto, kar je posebej obremenjujoče, in bi se
               veljalo zamisliti intudi spremeniti do vstopa v Evropsko unijo. Saj to je verjetno v
               našem interesu, lastnega življenja, da si kreiramo takšno, ki bo dobro za državljane.</p>
               <p>Ne bom posebej opredeljeval naprej, kako je. Očitno se da pa razbrati iz tega
               poročila, podobno kot moj kolega dr. Bernik ugotavlja, da seveda evropske institucije
               pripravijo poročilo, ne morejo pa biti neposredno vtkane v našo stvarnost, zato da bi
               res ugotovile, kakšno je. Zato je pomembno, kaj državni uslužbenci ali pa druge
               institucije ponudijo tem evropskim poročevalcem.</p>
               <p>Poglejte, recimo, reforma javne uprave je napredovala. Število zaposlenih se je
               povečalo. Mislim, da reforma javne uprave ni nič napredovala. Število zaposlenih
               uslužbencev, da se je povečalo, to nič ne govori o uspešnosti javne uprave. Anarhija
               še naprej ostaja.</p>
               <p>Potem, da ne ponavljam, sodstvo, ki ima še vedno visoko stopnjo neodvisnosti. Torej
               ne vemo, v katero smer gre. Povečano nasilje slovenske policije. Ne vem, na osnovi
               katerih podatkov. Je pa nekaj evidentno, in sicer se je število zapornikov v zadnjih
               dveh, treh letih povečalo za približno 70 procentov. Lahko trdimo, da se je nasilje v
               Sloveniji povečalo. To pa z zagotovostjo. Drugo pa je seveda, kako smo uspešni pri
               preganjanju nasilja. O tem pa poročilo nič ne govori.</p>
               <p>Veliko bolje bi se bilo pomembno zazreti v problem, kaj je z žrtvami. Tukaj imamo mi
               problem v Sloveniji. Kaj sploh naredimo pri tem odpravljanju posledic?</p>
               <p>V zadnjem času je nekoliko napredovala tudi denacionalizacija. Upam, da ne bomo leta
               2100 brali tudi, da je nekoliko napredovala denacionalizacija, recimo moji potomci.</p>
               <p>Urad varuha človekovih pravic še naprej dobro deluje. Sindikati so še naprej aktivni.
               Terminologija je malce problematična. Mene zanima ocena, koliko so sindikati
               avtonomni in koliko smo jim mi dopustili, da so umeščeni v ta proces sprejemanja v
               okviru socialnega dialoga.</p>
               <p>Žrtve vojnega nasilja, da imamo zelo dobro urejeno. To me je malo zbodlo. Ja, za
               nekatere ja, za nekatere pa nič. Saj jim tudi mrliških listov nismo izdali. Glede
               grobišč vemo, kje smo. Bodimo dostojni. Bodimo dostojni, ne servirajmo evropskim
               ljudem neke potvorjene informacije. Dajmo dejstvo, pa tisto, kar bomo še naredili,
               resno, v imenu civilizacijskih podlag.</p>
               <p>V zadnjem poročilu je bil dosežen napredek v zvezi z razvojem podeželja. Ne, samo
               instrumente poseganja na podeželje, v kmetijstvo ali pa morda regionalno politiko,
               nekaj malenkostnega smo uvedli po vzoru Evropske unije. Ampak v zvezi z razvojem
               podeželja, če grem od Velikih Lašč, pa do Kolpe, vidim eno samo nazadovanje, tudi
               tam, kjer minister But stanuje. To je vse več zaraščenosti. Število kmetij se
               zmanjšuje. Število glav živine se zmanjšuje. Vse je v minusu. Tudi produktivnost
               posameznega kmeta. Ne vem, morda je to kje drugje v Sloveniji, ampak tega jaz nisem
               opazil.</p>
               <p>Veljalo bi še kaj omeniti v zvezi s korupcijo, ampak so že moji kolegi omenili. To,
               da imamo v vladni urad za korupcijo, nič ne pomeni. Ko sem šel gledat analizo, kje je
               največ korupcije, jo je predsem v tistih državah, kjer imajo urad za korupcijo. Resne
               države, ki preganjajo korupcijo, imajo pa v okviru kriminalistične policije bolj
               okrepljeno. Jaz sem že predlagal, da ta urad in vse njihove tri uslužbence, ki se
               ukvarjajo z definicijo korupcije, zaposli v okviru ministrstva oziroma urada za
               policijo.</p>
               <p>To so tiste negativne reči, ker pozitivnih nisem posebej izpostavljal, kar poročilo
               govori. So bili narejeni koraki. Če bi govorili, da to ni, bi lagali. Jaz sem pa
               omenil tisto, kjer bodimo verodostojni, kjer se lotimo še vprašanj. Hvala lepa.</p>
            </sp>
            <sp xml:id="SDZ3-Redna-14-2002-03-27.sp53">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospa Zupanova.</p>
            </sp>
            <sp xml:id="SDZ3-Redna-14-2002-03-27.sp54">

               <speaker>MAJDA ZUPAN:</speaker>

               <p>Hvala lepa. Spoštovani gospod minister! Spoštovani predstavniki vlade! Spoštovane
               kolegice in kolegi! Dovolite, da najprej izrazim svojo podporo in zahvalo za vaša
               prizadevanja pri pogajanjih. Zavedam se, da je vaše delo visoko strokovno in potrebna
               je velika potrpežljivost in upam, da bo tudi tako naprej.</p>
               <p>Bi pa izpostavila dve stvari, ki sta bili sicer že omenjeni, vendar mislim, da sta
               izredno pomembni, na katere nas navaja tudi samo poročilo. Gre za reformo javne
               uprave. Pri tem mislim na sveženj petih zakonov, in sicer zakona o javnih
               uslužbencih, zakona o državni upravi, zakona o javnih agencijah, zakona o
               inšpekcijskih službah in zakona o sistemu plač v javnem sektorju. Pred časomje namreč
               kazalo, da se vlada izredno trudi za reformo javne uprave, saj je v svoji zagnanosti
               predlagala nekatere izmed teh zakonov po hitrem postopku. Ko so prišli do spoznanja v
               vladni koaliciji, da je materija izredno zahtevna in da je potrebno obravnavati vse
               zakone skladno in jih tudi uskladiti, smo prešli na redni postopek. Zdaj je vseh pet
               zakonov v fazi prve obravnave. Vendar se bojim, da bodo velike težave, zlasti mislim
               na zakon o sistemu plač v javnem sektorju, zato se bojim, da bodo pri tem velike
               zamude. Sprašujem vas, kako bo to vplivalo na sama pogajanja in kaj bo vlada pri tem
               storila.</p>
               <p>Drugo vprašanje pa se nanaša prav tako na ugotovitev iz poročila, da je ustavno
               sodišče že leta 1998 odločilo, da se mora občina Koper deliti. Kot je pa slišati, pa
               vlada predlaga razveljavitev določb o možni razdelitvi občine Koper. Zanima me, iz
               kakšnega razloga in ali ne bo to tudi zmanjšalo možnosti, da bi lahko uresničili
               odločbo ustavnega sodišča. Hvala lepa.</p>
            </sp>
            <sp xml:id="SDZ3-Redna-14-2002-03-27.sp55">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Moge.</p>
            </sp>
            <sp xml:id="SDZ3-Redna-14-2002-03-27.sp56">

               <speaker>RUDOLF MOGE:</speaker>

               <p>Predsedujoči, hvala lepa za besedo. Tempus fugit, zato bom kratek. Najprej, gospod
               minister, vam in vaši ekipi izrekam osebno zahvalo za to, kar ste naredili. Po moji
               oceni ste bili doslej uspešni.</p>
               <p>Gospod Peterle! Zelo podrobno sem prebral tekst, ki je prišel z vaše komisije in me
               je v glavnem zadovoljil, vendar bi zaradi tega, ker je premalo tega nakazano v tem
               materialu, poprosil oba za dodatne informacije.</p>
               <p>Gre za zadnja pogajanja, za območje, ki je zelo važno, to je območje kmetijske
               regionalizacije financiranja in vsa ta območja so v veliki meri, če hočemo izkazati,
               ali smo potrebni kake pomoči, ali ne, odvisna od statistike. Mi državljani smo bili
               ogromnokrat informirani o teh stvareh, bodisi da je šlo na drugem delu delitev
               statistike na NUC 2, prva državna ostane, da bi imeli Ljubljano in okolico in ostalo
               Slovenijo, ali vzhod, pa zahod Slovenije, pa eno srednjo regijo. Od teh vaših
               pogajanj, kako bo razdeljena Slovenija na drugem nivoju statističnega zajemanja
               podatkov, so seveda v veliki meri odvisne pomoči. Mislim, da boste z znanjem, ki ste
               ga doslej imeli, če bo Slovenija razdeljena na prvem in na drugem nivoju na enako
               območje, znali to pri pogajanjih kje drugje izkoristiti. Zanima me pa, kako daleč je
               zdaj ta stvar oziroma kje so zdaj pozicije Slovenije pri vstopu v Evropo. Za odgovor
               že vnaprej hvala lepa.</p>
            </sp>
            <sp xml:id="SDZ3-Redna-14-2002-03-27.sp57">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Zdaj imamo še razpravljavce, po vrsti: gospod Barovič, gospa Pozsonec,
               gospod Rokavec, gospod Podobnik in gospod Peterle. Se pravi, najprej gospod Barovič.
               Prosim.</p>
            </sp>
            <sp xml:id="SDZ3-Redna-14-2002-03-27.sp58">

               <speaker>BOGDAN BAROVIČ:</speaker>

               <p>Do današnjega dne sem bil prepričan, da je v tem državnem zboru dosežen konsenz
               sedmih strank, ne osmih, da naj bi postala Slovenija članica Evropske unije. Iz dela
               razprave, ki sem jo poslušal, lahko ugotovim samo, da je znotraj tega konsenza in
               enotnega mnenja ponovno nastala neka opozicija in pozicija, kar me seveda zelo čudi.</p>
               <p>Sam sem predstavnik slovenske nacionalne stranke, edine, ki ni podpisala ali pa, ki
               se ni strinjala s tem konsenzom, po drugi strani pa sem podpredsednik komisije za
               evropske zadeve, zato sem včasih v zelo hudem položaju. Kot predstavnik slovenske
               nacionalne stranke imam vso pravico dvomiti v dobro vstopanja Slovenije v Evropsko
               unijo, seveda z namenom inciljem, da to tudi dokažem. Po drugi strani pa se zavedam,
               in pričakujem tudi od kolegov, pa tudi znotraj državnega zbora, da v stiku s tujimi
               državniki, v stiku s tujimi delegacijami po funkciji podpredsednika komisije za
               evropske zadeve moram zastopati stališča države, Republike Slovenije, in ne smem s
               stališča slovenske nacionalne stranke, česar se seveda držim, kljub temu, da vedno
               povem, da sem predstavnik tiste stranke, ki konsenza ni dosegla - to se tiče tistega
               dela razprave, ki smo jo poslušali malo prej. In sam kot tak bom jasno in glasno zdaj
               povedal, kakšne so moje ocene, in dokazal svoj skepticizem ali pa evroskepticizem.</p>
               <p>Prvo vprašanje, kdo bo odločal o tem, ali bo Slovenija članica Evropske unije ali
               ne. Sam ocenjujem, da bi morali o tem odločiti Slovenci in država Republika
               Slovenija. Kakšna so dejstva? O tem odločajo drugi; o tem odloča 15 članic držav
               Evropske unije. Tudi ta odločanja o tem so zelo neenotna. To vem iz prakse in s
               srečanj s tujimi delegacijami. Kakšen je cilj? Cilj vstopanja Slovenije v Evropsko
               unijo je, vse dobro za Slovenijo. Sprejemanje zakonodaje, ki se bo prilagodila
               državam Evropske unije in ki bo hkrati izboljšala stanje v državi Republiki
               Sloveniji. Kakšno je dejansko stanje? Že samo področje kmetijstva, o katerem je
               veliko govora in o katerem smo se danes pogovarjali tudi z dansko delegacijo, ki bo
               predsedovala Evropski uniji v drugi polovici leta, kaže, da je cilj ravno nasproten,
               da se Sloveniji ne piše ravno dobro. Sam ocenjujem, da je Slovenija kmet na
               šahovnici, s katerim upravljajo drugi. Ali je kakšen drug izhod za Slovenijo, so nas
               vprašali ali pa se vprašamo. Mislil sem, da dejansko ne, zaradi blagostanja. Ko pa
               sem se srečal z norveškim veleposlanikom, sem videl, da je ta cilj. Norveška ni
               članica Evropskeunije, je pa enakovreden in enakopraven član notranjega trga,
               gospodarskega trga Evropske unije. To drži. Zakaj? Ker je sama poskrbela zase, ker je
               ustvarila tako dobro gospodarstvo, da se z njo Evropska unija pogovarja kot z
               enakopravnim članom.</p>
               <p>Zakaj takšnega izhodišča ne ustvari naša Slovenija? Potem bi se lahko veliko bolj
               enakopravno pogovarjali. Če pa zasledujemo cilje laekanske deklaracije, sem prvi, ki
               podpišem, da gre Slovenija v Evropsko unijo. Da bo leta 2010 v Evropski uniji
               brezposelnost ničelna, da se bodo zmanjšale socialne razlike. Ko slovenskemu človeku
               to govorimo, se seveda zelo čudimo podatkom, ki smo jih včeraj slišali, da zaupanje
               Slovencev, pa tudi drugih prebivalcev članic kandidatk, pada. Seveda pada, če po eni
               strani govorimo, daje cilj ničelna brezposelnost ali pa zmanjšanje socialnih razlik,
               po drugi strani pa prebivalci teh držav članic vidijo, da je temu ravno obratno, ali
               pa da vsaj stagnira brezposelnost kot tudi socialne razlike, ki se v Sloveniji seveda
               iz dneva v dan povečujejo.</p>
               <p>In za konec. Jaz sem sicer vesel, da se v zadnjem času veliko govori o vlogi jezika
               v evropskem parlamentu, vlogi slovenskega jezika, o katerem bomo lahko, upam, če že
               bomo člani Evropske unije, govorili. Nihče nam ne more povedati, kakšna bo vloga
               nacionalnega parlamenta. Jaz sem prepričan, da bi ta vloga morala biti zelo močna -
               bom takoj končal, gospod predsednik - pa vendarle so mnenja o vlogi nacionalnih
               parlamentov zelo različna.</p>
               <p>In še eno vprašanje, ki je pa zelo, zelo odprto. Kakšen bo naš odnos do sosednjih
               držav, ki ne bodo članice Evropske unije, če bo Slovenija postala? O tem in pa o
               načinu volitev v evropski parlament pa še nisem slišal nobenih dejstev, nobenih
               razprav, pa verjemite, da so zelo pomembna. Hvala in se opravičujem, ker sem
               prekoračil nekaj sekund.</p>
            </sp>
            <sp xml:id="SDZ3-Redna-14-2002-03-27.sp59">

               <speaker>PODPREDSEDNIK DR. MIHA BREJC:</speaker>

               <p>Hvala. Gospa Pozsonec, prosim.</p>
            </sp>
            <sp xml:id="SDZ3-Redna-14-2002-03-27.sp60">

               <speaker>MARIA POZSONEC:</speaker>

               <p>Hvala lepa za besedo. Spoštovani. Lep pozdrav tudi z moje strani.</p>
               <p>Ko prebiram to poročilo, kaj ne morem si, da ne bi ponovno opozorila na razmere v
               Pomurju. Če se to zdi nekomu tečno in dolgočasno, vam moram povedati, da 21 procentov
               nezaposlenosti je dovolj velik vzrok in alarm, da je o tem treba govoriti. Bi bilo
               potrebno se boriti za nekaj delovnih mest, mi pa jih na stotine zgubljamo v
               zadnjihmesecih. Čez tisoč delovnih mest smo izgubili v obmejnem kraju, obmejnem delu
               v Prekmurju.</p>
               <p>Zato, gospod minister, vas osebno z imenom in priimkom opozarjam, da za vstop v
               Evropo, Evropsko unijo, ne sme država pozabiti na najbolj ogrožen člen. Moč celote je
               le tolikšna, kakor je močan njen najslabši člen. In tale najslabši člen je zelo, zelo
               ranljiv. Država mora najti način, da prepreči izgubljanje delovnih mest v obmejnih
               krajih Pomurja, mora najti način, da zaradi gospodarskih in človeških potencialov
               zagotovi boljšo infrastrukturno povezavo z obmejnimi kraji in s tem gospodarski
               razvoj v tistih krajih; mora izkoristiti kmetijstvo v Prekmurju, v dobrobit kmetijcev
               in v dobrobit sebi; mora najti način, da mladini omogočamo obstanek v obmejnih
               krajih, ker to, da ti kraji postajajo prazni, to ni več bavbav, ampak dobesedno lovci
               kupujejo po zelo nizki ceni rodno zemljo in tam bo lovišče in tam raste grmovje. Tudi
               Prekmurcem oziroma Pomurcem je treba zagotoviti človeka vredno življenje. Če ne
               najdete rešitev za Pomurje, niste ničesar naredili za narodnost, kajti narodnost je
               še bolj ogrožena. V teh krajih je zelo ogrožena, ker če mora zapustiti narodnostno
               mešano območje, potem izgubi tudi svojo identiteto in svojo narodnost. 21%-na
               nezaposlenost v primerjavi s 7%-no - dajte razmišljati o tem. Skrajni čas je, da se
               odgovorni končno začnejo obnašati do nakopičenih problemov Pomurja bolj odgovorno.
               Hvala.</p>
            </sp>
            <sp xml:id="SDZ3-Redna-14-2002-03-27.sp61">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Rokavec. Prosim.</p>
            </sp>
            <sp xml:id="SDZ3-Redna-14-2002-03-27.sp62">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Spoštovane poslanke in poslanci, spoštovani
               gospod minister in predstavniki vlade! Na kratko bi se osredotočil samo na poglavje
               kmetijstva, o čemer je bilo že tudi nekaj govora danes v razpravah.</p>
               <p>Poglavje kmetijstva je ocenjeno zelo pozitivno. Vemo, da je bilo v dosedanjem času
               prilagajanja slovenske zakonodaje in tudi samih pogajanj to pogajanje predvsem glede
               implementacije zakonodaje in predpisov. Sedaj prehajamo na tisti ključni del
               pogajanja, kako bo to, eno zelo težkih področij, urejeno in pa zaključeno v zaključni
               fazi. Menim, da je to področje tako občutljivo za našo državo, kot je verjetno
               občutljiv promet nepremičnin za Poljsko, ker ima Slovenija tako drugačen, specifičen
               način oblikovanja in strukturne organiziranosti kmetijstva v primerjavi z drugimi
               državami kandidatkami, ki prav tako čakajo na vstop v Evropsko unijo. Mi imamo majhne
               kmetije, druge kandidatke imajo velike kmetije. Če dobimo majhno kvoto, potem za naše
               kmetijske obrate, ki so majhni, to pomeni, da jim zavremo možnost, da pridejo do
               tiste solidne ravni, kjer lahko preživimo tudi z drugimi ukrepi, se pravi, regionalne
               politike in temu podobnega. Če pa ne dobimo dovolj velike kvote, pa s tem dejansko
               zavremo to možnost. To je dejansko diametralno nasprotnoproti drugim kandidatkam za
               članstvo v Evropski uniji, kjer se njihova proizvodnja zmanjšuje in bodo enostavno
               prišli na teh 90%, ki so bili v delovni verziji izhodišč za pogajanja v zaključnem
               delu na področju kmetijstva tudi izpostavljeni. Zato menim, da bi bilo nujno
               potrebno, da naša država zahteva diferenciran pristop in obravnavo pogajanj ter da
               uveljavi našo specifičnost na tem področju. V nasprotnem primeru, mislim, da bodo
               posledice za naše kmetijstvo v primerjavi z drugimi kandidatkami bistveno, bistveno
               težje. Res je, da gre za samo 4% našega prebivalstva, če gledamo samo z vidika
               števila prebivalcev, vendar če se zavedamo pomena kmetijstva bistveno širše, pomena
               okolja, pomena turizma, gospodarstva, ki je vezano na to področje, je pa to
               področjebistveno širše, zajema od 20 do 30% ali še več. Temu primerno bi bilo
               verjetno treba narediti vse. Ocenjujem, da je bilo v dosedanjem času narejeno
               bistveno premalo predvsem na področju strukturne preobrazbe predelovalne industrije.
               Enostavno se na tem področju čaka <q>"dan D"</q> in čaka na šok. Ugotovili smo tudi, da je
               sosednja Avstrija doživela na tem segmentu največji šok, zato ker ni bila primerno
               organizirana, da bi se že predhodno povezala in konkurirala odprtemu trgu, ki je
               nastopil prav na tisti <q>"dan D"</q></p>
               <p>Vsi ti argumenti me znova prepričujejo, da je še kako pomembno, da se uveljavi
               diferenciran način pogajanj in da se uveljavi specifičnost, ki je ključnega pomena za
               našo državo in predvsem za to, da bo kmetijstvo obstalo. V nasprotnem primeru, sem
               prepričan, da bo kmetijstvo v večjem delu države obsojena na propad, s tem pa ne samo
               kmetijstvo, s tem bo obsojeno na zaraščanje in na neobljudeno krajino verjetno večina
               ozemlja naše države. Hvala lepa.</p>
            </sp>
            <sp xml:id="SDZ3-Redna-14-2002-03-27.sp63">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Peterle, prosim.</p>
            </sp>
            <sp xml:id="SDZ3-Redna-14-2002-03-27.sp64">

               <speaker>ALOJZ PETERLE:</speaker>

               <p>Hvala lepa. Spoštovani! K vprašanjem, ki sem jih prej postavil v imenu poslanske
               skupine Nove Slovenije, bi dodal še dvoje.</p>
               <p>Glede na to, kar piše na strani 31 o zunanjem dolgu, ki je šel čez 5, 6 milijard
               takrat, zdaj smo pa precej kasneje in se je ta številka že dvignila. Zanima me,
               kakšna je projekcija zadolževanja, ki ga zaenkrat še ne ocenjujejo kot
               vznemirjujočega, ampak nas pa uvrščajo v srednje zadolžene države. Ugotavljajo pa
               tudi, da je srednjeročno ta trend razvoja lahko vzrok za zaskrbljenost. Se pravi, gre
               za vprašanje kako oziroma koliko eksponencialna bo ta krivulja v naslednjih letih.
               Tukaj bi prosil za eno projekcijo.</p>
               <p>Enako velja za inflacijo, za katero pravi tukaj, da bo vztrajna. Mi smo tukaj
               poslušali tudi že razlage predsednika vlade, ki se je, kadar govori o inflaciji,
               ponavadi zadržal pri rasti cen nafte. Nafta se je dražila tudi za druge, pa imajo
               kljub temu nizko inflacijo, mi imamo pa že dolgo previsoko in ne kaže na kakšne
               velike uspehe v zvezi s tem.</p>
               <p>Drugič, se bom, kot poslanec malo pozabaval s političnim delom poročila, v katerem
               je kar nekaj simpatičnih cvetk. Na strani 17 si pisec, ga ne bom lociral, ampak
               mislim, da je le od domače provinience, se ukvarja s kvalifikacijami, političnimi,
               LDS-a in SLS-a. Obe ti dve stranki prisodi k desno sredinskim strankam. Za druge
               stranke pa ne čuti potrebe, da bi se opredelil, h kateri liniji pripadajo. Pač pa
               uporabi zanimivo besedo, da LDS ima kar 34%, tega kara, takega pozornega kara pa ni
               recimo do SMS-ja, ki je prvič v parlamentu, pa je dosegla kar štiri poslance ali Nova
               Slovenija, ki je dosegla kar osem poslancev. Pri teh pospeševalnih besedah bi
               svetoval malo več uravnotežene pozornosti.</p>
               <p>Potem na strani 19 beremo, da je zakon o vladi poenostavil postopke, treba je pa
               sprejeti še ustrezne spremembe ustave. Nepoučen bralec bi razumel, da Bruselj naroča,
               naj spremenimo ustavo na področju postavljanja vlade. Mislim, da ni tako. Glede
               sodstva so bili že dani komentarji.</p>
               <p>Potem je pa še ena lepa, v zvezi z varuhom človekovih pravic. To me čudi, da je
               pozornim očem to ušlo. Piše, da je bil novi varuh človekovi pravic imenovan namesto
               prejšnjega, ki je lani odstopil, da bi lahko kandidiral na državnozborskih volitvah.
               Ta se mi zdi res malo cvetoča, ker kolikor vem, je varuhu potekel mandat, pa še
               vlekel ga malce. Ne vem, kdo si lahko to privošči. Bruselj gotovo ne. Mislim, da tako
               v detajle ne gredo.</p>
               <p>Zdaj pa še na hitro komentar k vprašanju nadzora finančnega, ki sta ga omenila
               gospod Horvat in tudi gospod Podobnik. Jaz bi poudaril, da ob pohvali pri zunanjem
               delu nadzora poročilo govori, da je treba okrepiti notranji nadzor nad javnimi
               financami. Naslednji komentar gospodu Podobniku, glede možnega spreminjanja 87. člena
               ustave. V konvenciji bo nedvomno potekala močnarazprava o okrepljeni vlogi
               parlamenta. Tukaj vidim zelo široko soglasje za to in seveda tudi od nas bo odvisno,
               kako bomo želeli postaviti parlament v bodoče. Kaj bo v relaciji do inštanc Evropske
               zveze zgolj predmet informiranja, kaj konzultiranja, kaj obveznega dajanja mnenj,
               pred komonitarnimi rešitvami in kaj potrjevanje potem, ko bodo te sprejete.</p>
               <p>Kot je rekel, mislim, že gospod Kacin, smo unikat med državami kandidatkami glede
               vloge parlamenta pri pogajalskih izhodiščih samih. Ko sem že omenil gospoda Kacina,
               moram reči, da se ne strinjam z njegovim predlogom, da bi povečali državni zbor. Jaz
               bi raje videl manjša delovna telesa, pa njihovo večjo vlogo. Mislim, da ravno njegov
               odbor, v katerem tudi sodelujem, je mali parlament s 25 ljudmi. Mislim, datako
               velikih teles ne potrebujemo, če tudi upoštevamo proporcialno zastopanost vseh
               strank.</p>
               <p>Pa še vprašanje glede Nata, ki je bilo omenjeno s strani nekaterih poslanskih
               kolegov. Jaz vidim problem v tem, da ta antinatovska kampanja, ki v Sloveniji še
               traja, skuša narediti razliko med Natom in Evropsko zvezo na bistvenem področju. Pri
               tem pa izpušča iz oči - samo še dva stavka, gospod podpredsednik - da gre pri teh
               dveh organizacijah v marsičem za identične vrednote in načela ali pa za
               komplementarne vrednote in načela. Tisti, ki danes govori močno proti Natu,
               pravzaprav v očeh ljudi govori tudi proti Evropski zvezi. Ljudje ta dva cilja, za
               katera smo se skupaj zavzeli, zelo povezujejo in takega nasprotja, kakor ga nekateri
               dandanašnje uvajajo v javno razpravo, ne vidijo. Zato mislim, da del te razprave dela
               škodo tudi naši volji po vstopu v Evropsko zvezo. Hvala.</p>
            </sp>
            <sp xml:id="SDZ3-Redna-14-2002-03-27.sp65">

               <speaker>PODPREDSEDNIK DR. MIHA BREJC:</speaker>

               <p>Hvala. Še replika, gospod Podobnik.</p>
            </sp>
            <sp xml:id="SDZ3-Redna-14-2002-03-27.sp66">

               <speaker>JANEZ PODOBNIK:</speaker>

               <p>Hvala. Povsem na kratko. Kolega Peterle je zelo podrobno prebral poročilo in je prvi
               opozoril na to napako, na strani 17, kjer se zapiše, da je LDS desnosredinska
               stranka. Jaz sem šel potem pogledat v originalni tekst in tukaj je napaka pri
               prevodu. Na to bi rad opozoril.</p>
               <p>Kar se pa tiče opredelitev levo, desno. To pa je očitno za Evropsko unijo in za
               delovanje evropskega parlamenta pomembna opredelitev. In očitno je zato tako vztrajna
               na vseh poročilih. Vedno se pojavlja tudi opredelitev strank, levo ali desno. Res pa
               je, da so nekatere opredelitve, še posebej politične, zelo, zelo površne, zelo
               površne in najverjetneje so dobili površne informacije s strani slovenskih
               predstavnikov. Hvala lepa.</p>
            </sp>
            <sp xml:id="SDZ3-Redna-14-2002-03-27.sp67">

               <speaker>PODPREDSEDNIK DR. MIHA BREJC:</speaker>

               <p>Hvala. S tem je dopoldanski del zasedanja zaključen. Nadaljujemo ob 14.30, s to
               točko. Odgovor ministra bo najprej.</p>
               <stage type="time">(Seja je bila prekinjena ob 13.02 uri in se je nadaljevala ob 14.36 uri.)</stage>
            </sp>
            <sp xml:id="SDZ3-Redna-14-2002-03-27.sp68">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke, kolegi poslanci! Spoštovani gostje! Nadaljujemo s
               popoldanskim delom zasedanja.</p>
               <p>Obveščam vas, da so dodatno opravičeni za nadaljevanje 14. seje dne 27.3.2002 mag.
               Janez Kramberger za pričetek popoldanskega dela seje in Danica Simšič, ravno tako za
               pričetek popoldanskega dela seje.</p>
               <p>Ker bomo ugotavljali navzočnost v dvorani, vas lepo prosim za pozornost. Ugotavljamo
               navzočnost! Navzočih je 47 poslank in poslancev. Državni zbor je sklepčen in lahko
               odloča. V dopoldanskem delu smo ob obravnavi 2. točke dnevnega reda še v fazi
               razprave. K besedi se je javil tudi gospod minister, dr. Janez Potočnik. Izvolite.
               Lepo prosim za mir v dvorani!</p>
            </sp>
            <sp xml:id="SDZ3-Redna-14-2002-03-27.sp69">

               <speaker>DR. JANEZ POTOČNIK:</speaker>

               <p>Po kosilu je malo težje, ampak bomo poskušali. Poskušal bom biti hkrati dvoje, kar
               je malo kontradiktorno, kratek in hkrati odgovoriti na čimveč vprašanj, ki ste jih v
               bistvu dali.</p>
               <p>Prvo, najprej hvala za vse pripombe in na nek način kljub vsemu pozitivno energijo
               in čas, ki je posvečen razpravi v zvezi z Evropsko unijo. Želel bi povedati najprej
               to, kako v bistvu poročilo nastaja. Poročilo je dokument Evropske unije. Res, da je
               nastalo s tem, da smo tudi na naši strani pripravili zelo pomemben input, ampak na
               koncu je seveda izredno pomembno, da tak input ne pripravljamo samo mi, ampak ga
               pripravlja tudi predstavništvo komisije tukaj v Ljubljani. Pripravljajo ga njihovi
               strokovnjaki v Bruslju. To je njihovo videnje tega, kar se v Sloveniji dogaja. Ali na
               to dati odgovor, ali ne? To vedno na nek način komentiramo, vendar to smo komentirali
               seveda v prvih dneh, ko je poročilo dejansko prišlo, to je bilo takrat, mislim, da
               novembra lanskega leta, še sredi novembra.</p>
               <p>Najprej o tem, kar se mi zdi zelo pomembno, ker se na ta način lahko hitro omejimo
               na to. Kar precej diskusij je šlo v to smer, ki so na nek način polemizirale z nečim,
               kar mi ne moremo v bistvu nič dodati ali odvzeti.</p>
               <p>Drugo, kako potekajo pogajanja, ker so nekatere pripombe šle tudi v to smer. Kot
               veste, pogajanja potekajo o obstoječem pravnem redu Evropske unije. Obstoječi pravni
               red Evropske unije obsega približno 80.000 strani. Šli smo skozi to in to je edino
               predmet, o katerem se pogovarjamo. Ves problem je, da ima ta del pogovora malo
               nesrečen naziv, to so pogajanja. Res je, in tosem tudi jaz že večkrat javno povedal,
               da seveda ta del pogajanj, ki so bila pogajanja doslej, so bila bolj ali manj
               prilagajanja obstoječemu pravnemu redu Evropske unije. Da je to nekaj povsem
               normalnega, je tudi zame povsem jasno. Zakaj? Zaradi tega, ker smo se odločili, vsaj
               z odločitvami, ki so bile sprejete na vladi in kasneje potrjene oziroma tudi
               dopolnjene v parlamentu, da gremo v to smer. Evropska unija ima zakonodajo, kot jo
               imamo tudi mi. Ali ste se že kdaj vprašali, ali boste zakon, ki ste ga vtej sobi
               sprejeli, uresničevali? Mislim, da ne. Evropski pravni red je zakonodaja, ki je
               sprejeta v Evropski uniji. Spraševanja glede tega, ali ga bomo uresničevali ali ne,
               ni. To je nekaj, kar jemljemo kot dejstvo. V trenutku, ko pa vstopimo, smo pa seveda
               v poziciji, da se lahko o nastajajočih spremembah zakonodaje Evropske unije, o
               nastajajočih stvareh, ki so predmet našega skupnega življenja, enakopravno
               pogovarjamo. Do tu je pa seveda situacija drugačna. V tej zadnji fazi pogajanj bo
               nekoliko drugače,ker gre vendarle za malo večjo fleksibilnost, kot je šlo doslej,
               ampak v vsakem primeru je potrebno to, kar sem zdajle povedal, upoštevati.</p>
               <p>Tehtati generalno, da smo v preteklosti nekoliko preveč popuščali, je seveda
               legitimno. To je zame nekaj povsem legitimnega, to lahko vsakdo tehta na tak način.
               Rad bi pa samo opozoril na način, kako se v bistvu sprejemajo taki dokumenti. Taki
               dokumenti se sprejemajo najprej prek delovnih skupin, ožje pogajalske skupine, vlade,
               odbora za mednarodne odnose v parlamentu. Vse, karkoli je bilo sprejeto, je bilo
               obravnavano tudi v parlamentu. To je sicer edinstvena situacija, mislim, da je zelo
               ugodna, da zaradi tega veste bistveno več, kot vedo vaši kolegi iz ostalih držav
               kandidatk, ampak dejstvo je, da je vse bilo s soglasjem, vsaj kolikor je meni znano,
               ker sem bil na vseh teh predstavitvah oziroma spremembah pogajalskih izhodišč, bilo
               doslej sprejeto. Seveda smo mi vstopili v pogajanja s tem, da smo morali upoštevati
               tudi to, kar je bilo že sprejeto v pridružitvenem sporazumu. To so bile danosti, ki
               so se nekoliko razlikovale med kandidatkami.</p>
               <p>Kar se tiče pogajanj v tem trenutku. V tem trenutku se pogajanja za zadnja tri
               področja, o teh finančnih zadevah, pravzaprav še niso začela. Zaenkrat smo dobili
               samo horizontalno stališče evropske komisije, kako si predstavlja naslednje korake
               pri zaključku pogajanja. Dejstvo je, da je to horizontalno stališče kot princip, kako
               se bodo pogajanja dogajala, izjemno pomembno in da odstopanj od tega ne bo veliko.
               Vendar pa ni to neko pogajalsko izhodišče, ki bi se, prvič, nanašalo na posamezno
               kandidatko in ki bi bilo, drugič, končno stališče, ali komisije ali držav članic
               Evropske unije. V prihodnjih dneh pričakujemo individualna pogajalska izhodišča
               komisije za posamezne države. Potemse bo začela v Evropski uniji razprava med
               članicami in šele proti koncu španskega predsedstva, če bo vse šlo po sreči, bomo
               dobili skupno pogajalsko izhodišče za posamezne kandidatke o teh zadnjih treh
               vprašanjih. Od tu naprej se bo pravzaprav klobčič šele začel odvijati. Do tu se bo pa
               na nek način diskusija komplicirala, ker morate razumeti, da na drugi strani vstopa
               tudi petnajsterica držav članic, ki ima seveda drugačna stališča kot kandidatke, ki
               vstopamo v Evropsko unijo. Vendar sem prepričan, da se bodo proti koncu našli tudi
               odgovori, ki bodo ugodnejši od predlogov, ki trenutno obstajajo v tem tako imenovanem
               horizontalnem papirju.</p>
               <p>Zato sodbe glede tega, kako dobro smo se pogajali na področju kmetijstva, regionalne
               politike in proračuna, prihranite - lahko jih boste imeli, vendar so v tem trenutku
               preuranjene. O teh delih, vsaj o tem finančnem delu, se v bistvu še nismo začeli
               pogajati. Glede na to, da bodo ključni dogovori doseženi šele prav v zadnji fazi
               pogajanj, vas od tu prosim, da ste potrpežljivi v svojih stališčih, ker je to
               trenutek, v katerem mi lahko članicam v bistvu bolj ali manj razlagamo svoje
               probleme, smo jasni, lobiramo, če želite, vendar obljub v tem trenutku ne bomo
               dobivali od nikogar, ne od komisije, ne od držav članic. To bodo stvari, ki se seveda
               na nek način beležijo in kjer si bolj ali manj prepričljiv, vendar rešitve se bodo
               iskale bolj v zadnjem koncu pogajanj. To je zelo pomembno, ker v nasprotnem primeru
               bomo mi preveč pregrevali situacijo od tu pa do konca leta, ko pričakujemo, da se
               bodo pogajanja zaključila. V tem trenutku vam nihče ne more ponuditi rešitev in niti
               garantirati ničesar. Lahko vam pa obljubimo, da bomo delali 100% v skladu z interesi,
               ki smo jih danes velikokrat slišali z vaše strani zelo jasno artikulirane.</p>
               <p>Kar se tiče predpristopne pomoči Evropske unije, bi dejal samo toliko, da po
               podatkih, ki jih imamo za leta 1997, 1998, 1999 Slovenija dosega v finančnih
               memorandumih točno take odstotke izkoriščanja sredstev: leta 1997 86%, 1998 92%, 1999
               95%. Smo med kandidatkami tista, ki najvišje izkorišča sredstva držav oziroma
               sredstva predpristopne pomoči, kar je dober znak. Imamo probleme v institucionalni
               izgradnji in jih poskušamo reševati z dobro voljo vseh, ki smo v ta sistem vključeni,
               vendar pri strukturni in kohezijski politiki je problem ta, da gre za medresorsko
               usklajevanje že vnaprej in zato je ta problem težak. Je tudi težak, ne samo v vladi,
               težak je tudi na regionalni ravni, kjer je potrebno projekte domisliti, graditi,
               predstaviti. Zato prav gotovo gre tu za eno težjih in bolj zahtevnih nalog, ki stoji
               pred nami.</p>
               <p>Kar se tiče finančnih memorandumov za leto 2000 in 2001, nismo daleč v črpanju,
               vendar pa se iztečejo za leto 2000 šele decembra 2002, za leto 2001 pa šele septembra
               2003. Imamo vse možnosti, da dosežemo povsem enake deleže, kot sem jih omenjal
               prej.</p>
               <p>Drugače pa, če bi vkalkulirali notri še sredstva, ki jih bomo dobivali preko
               finančne pomoči predvidoma za leto 2002, sredstva Ispe in Saparda, gre v skupni vsoti
               trenutno za 331 milijonov evrov, ali če prevedem v naše tolarje, za 66 milijard
               tolarjev skupne pomoči od leta 1992 do leta 2002. To pa seveda ni več majhna
               številka. In to je nekaj, kar poskušamo, če je le mogoče, s pridom izkoristiti in
               uporabiti.</p>
               <p>Kar se tiče vprašanja, zdaj prihajam čisto na posamična, ker bom zelo kratek.
               Prevajanje je problem, imate prav in ga poskušamo pospeševati, kolikor ga pač moremo.
               Pravno redakcijo, ki je bila največji problem, smo v letošnjem letu močno pospešili.
               In tu se stvari premikajo naprej. Primarno zakonodajo bomo tudi prevedli do poletja.
               Tako v bistvu se stvari obračajo na bolje. Ne moremo pa spremeniti dejstva, da smo
               majhni in da imamo tu problem, ker je seveda pred nami ravno toliko nalog, kot jih je
               pred, recimo, večjimi kandidatkami.</p>
               <p>Kar se tiče javne podpore, se strinjam, tudi mene javno mnenje in javna podpora
               skrbi. Mislim, da vsi skupaj moramo vendar jasno sporočati, kaj gre in za kaj gre pri
               vstopanju v Evropsko unijo. Tudi strinjam se s tem, da je pri izvajanju zakonodaje
               ključna stvar tista, ki nas čaka. Absolutno, tu sploh ni nobene diskusije. Strinjam
               se z gospodom Podobnikom, da zgolj hitrost ni ključno merilo, daleč od tega, ravno
               nasprotno. Kot sem vam že večkrat povedal, Slovenija nikoli pravzaprav ni bila
               država, ki bi poskušala zelo hiteti. Se mi pa zdi zelo pomembno, da smo dosegli 26
               poglavij kot prva država. Zaradi tega, ker smo na ta način dali jasno vedeti, da je
               na naši strani volja, pripravljenost in odločenost, da izpeljemo naloge, velika. In
               da smo tista država, ki je kooperativna in da če se bo v zadnji fazi karkoli
               kompliciralo s katerokoli od članic, to ne bo zaradi nas, ker smo prišli v to stopnjo
               faze pripravljeni.</p>
               <p>In konec koncev, zelo pomembno je tudi to, da nam ostaja določen čas, da to, kar se
               danes pogovarjamo, lahko razlagamo tudi članicam zelo jasno.</p>
               <p>Kar se tiče udeležbe zakondajnega telesa parlamenta v odnosu do sprejemanja stališč,
               mislim, da imamo izjemno dobro izhodišče. Boljše izhodišče ima naša država kot vse
               ostale kandidatke. Menim, da pa bo seveda treba narediti veliko, da bo stvar stekla
               tako, da bo učinkovita. To pomeni, da bo tudi diskusije, ki so tu, diskusije na vladi
               bodo morale biti izvedene hitro in v kontekstu sprejemanja skupnih stališč, ki jih
               bomo predstavljali v Bruslju. Torej bo točka ureditev in funkcioniranje naše države v
               kontekstu Bruslja ena od ključnih stvari uspešnosti in učinkovitosti naše države. To
               je nekaj, čemur se boste vi in mi posvečali, po mojem, predvsem takoj oziroma se že
               posvečamo, še bolj se bomo pa posvečali takoj, ko bodo pogajanja končana.</p>
               <p>Strinjam se z gospodom Pečetom - in to sem jaz tudi od vsega začetka poudarjal v
               vseh svojih nastopih in predavanjih: Evropska unija ni cilj sam po sebi. Cilj je,
               seveda doseči več za nas in višja blaginja. In to smo, tudi, ko smo pisali strategijo
               gospodarskega razvoja Slovenije, ki je stara - recimo - zdaj 7, 8 let, morda še več,
               je bilo to povsem jasno zapisano. Evropska unija je prej orodje za dosego tistega,
               kar je naš lastni cilj. Vendar, če bi šli pogledat takrat naloge, ki smo si jih
               postavili, naloge so v pretežni meri skladne s tistim, kar mi izvajamo danes, z
               vstopanjem v Evropsko unijo. Lahko se o tem strinjava, lahko ne, vendar ti dokumenti
               obstajajo. Jaz sem jih pripravljen z vami deliti, kadarkoli želite.</p>
               <p>Seveda besede, ki nam omogočajo, da hodimo po svetu in te ljudi uničujemo, so težke
               besede. Upam, da so dobro premišljene, kajti če niso, ne pomagajo nikomur, še najmanj
               pa tistim, v imenu katerih so izrečene. Z veseljem bi povabil kogarkoli na
               kakršenkoli sestanek oziroma pot, ki jo imamo, da bi približno videli, na kakšen
               način ti pogovori izgledajo, koliko so intenzivni in s kakšnimi pritiski se v bistvu
               v teh pogovorih soočamo z nasprotnih strani. In če niste resnično odprti in če niste
               prepričljivi, v tem primeru je težko dosegati kakršnekoli premike. Ker dejstvo je, da
               Evropska unija v pogovorih, ki jih imamo, teži proti temu, da se na nek način izogiba
               diferenciaciji, kljub temu da jo v veliki meri podpira v svojih stališčih. Namreč,
               vsaka diferenciacija pomeni zanje tudi problem razlik in problem razlik je seveda
               nastanek problemov.</p>
               <p>Kar se tiče vprašanj, ki so povezana s tujimi direktnimi investicijami, bom rekel
               samo en stavek. Apeliral bi na to, da ne greste izpostavljati, da so to tuje direktne
               investicije, ki so povezane samo z Evropsko unijo. Mislim, da je prav, da se pusti
               odprto, ker če bi se spomnil, v dokumentih, ki jih je stroka predstavila že nekaj let
               nazaj, je bil eden od ključnih ciljev čim večja disperziranost tujih direktnih
               investicij. Skratka, na ta način se izogibaš kakršnikoli potencialni odvisnosti, zato
               mislim, da je disperziranost tujih direktnih investicij eden od ključnih faktorjev.
               Bo pa državna sekretarka, gospa Vitezova, tudi še kasneje pojasnila nekaj več o
               tem.</p>
               <p>Kar se tiče pripombe gospoda Jerovška v zvezi s tem, da je zadnja in edina izjema
               Danska. Danska je zadnja in edina izjema, ker to je izjema, medtem ko pri Poljski gre
               pa za prehodno obdobje dvanajstih let. Ali bo Poljska po dvanajstih letih v boljši
               situaciji, kot je danes Slovenija v kontekstu članic Evropske unije, je pa drugo
               vprašanje - sam mislim, da ne. Ključno vprašanje, ki si ga moramo postaviti, je:
               kakšen problem katera kandidatka ima. Poljska je ogromna, meji na državo, ki je
               nekajkrat bolj razvita, in pritiski na možno razprodajo zemlje so tam seveda očitno
               bistveno večji, kot so pritiski v drugih kandidatkah, vključno s Slovenijo. So pa to
               seveda diskusije, ki so relevantne. Mislim, da smo - in vi ste bili zraven kot
               diskutant, ki je bil zelo razumevajoč - tudi o teh problemih na odboru za mednarodne
               odnose že diskutirali.</p>
               <p>Kar se tiče kmetijstva. Da bruto dodana vrednost pri kmetijstvu pada, je seveda
               nekaj, kar je relativno normalno, in mislim, da je tudi prav, kakor grobo se sliši.
               Ker če bi pa gledali proizvodnjo v bistvu, recimo, ravno mleka ali pa ravno obeh
               primerov, ki ste ju navedli, mleka in pa sladkorja, po letih narašča, predvsem v
               zadnjih letih močno narašča. Tako bruto dodana vrednost pada preprosto zato, ker
               ljudje delajo več in bolje; ne pada toliko število kmetov, ampak pada predvsem to. To
               je trend, ki ni slovenski, to je trend, ki je splošen, in nasploh je trend v svetu
               ta, da - recimo - proizvodne dejavnosti na nek način zmanjšujejo svoj del, medtem ko
               pa tiste dejavnosti, ki so na nek način nadgradnja -tisto, čemur smo običajno rekli,
               da pač ne proizvaja vrednosti - tisto se pa povečuje, zato ker preprosto tehnologija
               za vse: za kmete, za delavce, za podjetnike omogoča, da z isto velikostjo dosegajo v
               bistvu več.</p>
               <p>Kar se tiče višjih kvot. Kvote za sladkor in mleko - se popolnoma strinjamo, da so
               prenizke, in tudi se trudimo, da bi se razvilo oziroma šlo v to smer. Naš problem je
               pa ravno nasproten, kot ste ga omenili. Problem je, da nam raste ta zadeva, ne da -
               če bi padala ali pa bila stabilna, ne bi bilo problema. Ker pa oni jemljejo neko
               referenčno obdobje 1995-2000, je pa problem, ker nam raste. In če bi jemali zadnje
               leto, bi seveda njihova ponudba bila povsem drugačna, kot je bila. Tu imam vse
               podatke po letih, za vsako od teh, ampak dejansko nam raste, tako za mleko kot za
               sladkor. In ravno o tem jih hočemo prepričati, da ne moremo in ne smemo v nobenem
               primeru iti pod obstoječo produkcijo, ki jo zdaj imamo. In tu seveda točno vaše
               argumente uporabljamo in jih skušamo razlagati naokrog</p>
               <p>Drugače pa, kar se tiče globalne ponudbe za kmetijstvo, kot veste, v Berlinu
               neposredna plačila za kandidatke niso bila predvidena. Niso bila predvidena iz zelo
               preprostega razloga, ker se je menilo, da imajo države toliko nižje cene, da ko bodo
               vstopile v Evropsko unijo, ne bodo soočene s pritiskom cen, ampak naša država je v
               zelo specifični situaciji in tega se zavedamo. Tega se zavedamo in zato Slovenija
               konec koncev že tri, štiri leta simulira skupno kmetijsko politiko tudi skozi
               proračun, lastni proračun in iščemo tu notri rešitve tudi, ki bi za kmete dale v
               bistvu tisto, kar vsi skupaj pričakujemo.</p>
               <p>Kar se tiče reforme javne uprave, ne morem, kot da bi se bolj strinjal s tistim, kar
               ste rekli. Upam, da se bo ta stvar čimbolj pospešila. Že včeraj sem v uvodu rekel, da
               bi bilo zelo pomembno, da bi to stvar nekje v maju vendar spravili pod streho. Zdi se
               mi pomembna - ne samo zaradi Evropske unije, ampak tudi zaradi tega, kar se dogaja
               doma.</p>
               <p>Gospod Moge: vprašanje v zvezi z delitvijo Slovenije. Dejstvo je, da je tu resen
               problem. Dejstvo je pa tudi, da v primeru regionalizacija na nek način pogojuje,
               resda sredstva, vendar, če bi se odločili, da pristanemo na eno regijo, vam
               garantiram, da gledamo seveda z drugim očesom natančno to, da bi dobili vsote
               denarja, če ne take, vsaj take, kot bi bile v primeru, če bi do te regionalizacije
               prišlo. Mogočih je več rešitev. Tu je seveda zgodba daljša in če bi želeli, sem jo
               pripravljen kasneje tudi razložiti, ampak imamo točno to, kar ste v bistvu
               izpostavili, imamo v mislih in pazimo, da se kaj takega ne bi zgodilo. Ni pa povezan
               pritok denarja s številom regij, samo posredno je povezan. Ni pa neposredno samo od
               tega odvisen.</p>
               <p>Gospod Barovič! Mislim, da bo Slovenija, da je seveda bolj res, da se je
               petnajsterica odločila, da mi postanemo člani Evropske unije, in da je vendar na
               Sloveniji še končna odločitev, ki jo bomo sprejemali na referendumu, medtem ko pa vsi
               sklepi, ki so na strani Evropske unije, so pa taki, da je proces ireverzibilen
               oziroma da je nepovraten. Tako mislim, da tu ni to vprašanje, da bi se pri
               petnajsterici zamaknila stvar nazaj, ker gre resnično za zgodovinski proces, ki se ga
               vsi skupaj zavedajo.</p>
               <p>Primerjava Slovenije in Norveške je simpatična. Vendar, če bi povprašali malo
               globje, bi ugotovili, da je res, da so oni del notranjega trga oziroma da
               funkcionirajo kot notranji trg. Vendar, problem je, da morajo sprejemati vse, kar se
               Evropska unija dogovori in sprejme in funkcionira točno po pravilih notranjega trga.
               Nimajo pa minimalne možnosti,da vplivajo, kako se bo notranji trg kreiral. Tako so v
               bistvu v celoti samo pasivni v tem kontekstu. In je, seveda, to nekaj, kar lahko
               sprejmemo. Mislim, da bi mi bili v zelo podobni situaciji, če bi se odločili, da ne
               gremo v Evropsko unijo, zaradi tega, ker v tem prostoru živimo. Če boste pogledali od
               daleč zemljevid Evrope, Slovenija je zelo v srcu Evrope, tja preprosto sodimo,
               trgujemo s tem delom. Dve tretjini naše trgovine je tukaj in hočemo ali nočemo, se
               bomo morali, če bomo želeli trgovati, njimi prilagajati, pač, načinu funkcioniranja
               tega trga in ureditvam, ki tam veljajo. Ali bomo lahko sokreirali in vplivali na to,
               je pa seveda odvisno od tega, ali se postavimo v pozicijo, da postanemo član. Ena
               stvar, mislim, da je - in to se večkrat pojavlja v diskusijah - danes je sicer nisem
               zasledil - Slovenija je delala analize na ekonomskem področju, vam garantiram, da
               obstajajo in jih lahko dam, ali je za Slovenijo pot v Evropsko unijo prava, ali so
               alternative, kot bi bila EFTA, CEFTA, EEA <stage>(to je evropsko ekonomsko področje)</stage>, ali
               ostati zunaj, boljše. Imeli smo projektno skupino, kjer je bila praktično vsa stroka
               Slovenije združena. Šlo je za ekonomsko strategijo Slovenije, mislim, da je bilo
               kakšnih pet let nazaj, kjer je posebna knjižica posvečena prav vprašanju, katera
               alternativa od teh, o katerih zdaj diskutiramo, je najboljša.</p>
               <p>Pomurje je seveda resen problem in strinjam se z gospo Pozsončevo, da mu je treba
               posvečati posebno pozornost.</p>
               <p>Dovolite mi, da zaključim samo z besedami, ker vem, da sem bil daljši, kot bi
               nekateri želeli, ampak poskušal sem odgovoriti res v preseku na tisto, kar je bilo
               predmet današnje jutranje diskusije. V tem zadnjem delu letošnjega leta bo zaradi
               tega, kar je predmet pogajanj, velikokrat prišlo do premika optike v odnosu do
               Evropske unije, samo na vprašanja, ki bodo povezana s finančnim vključevanjem in
               posledicami v Evropsko unijo, tako na kmetijskem področju kot na regionalnem področju
               in na koncu seveda še predvsem na finančnem področju, pri proračunu. Vendar vedno, ko
               se bomo o tem pogovarjali, mislim, da je bistveno, da ne izgubimo izpred oči, zakaj
               pravzaprav v Evropsko unijo vstopamo. Po mojem prepričanju gre za tri bistvene
               prednosti, ki jih ne smemo izgubiti iz vida. Na eni strani gre za prevetritev vsega
               skupaj in za odpiranje Slovenije, tako našega mišljenja kot delovanja navzven in
               navznoter, po drugi strani gre za sprejem nekega stabilnega pravnega reda, ki bo
               našim investitorjem in tujim investitorjem omogočil relativno jasno odločanje o
               investicijskih možnostih in priložnostih. Bolj bodo ideje dobivale priložnost kot pa
               drugi pogoji, recimo, način financiranja, način lobiranja in kaj podobnega. Skratka,
               situacija postaja bistveno bolj predvidljiva za vse podjetnike, zato jih v bistvu
               toliko podpira vključevanje v Evropsko unijo. In čas je, da jim verjamemo.</p>
               <p>In tretjič, mislim, da se je bistveno spomniti in vprašati, zakaj je Evropska unija
               nastala in od kod izhaja. Evropska unija je v 50-ih letih nastala predvsem kot
               odgovor in potreba za stabilnost, red, mir na območju Evrope. In to je v teh 50 letih
               vzdrževala. To so pa osnovne stvari, vrednote so tiste, ki štejejo in zaradi katerih
               pravzaprav je celoten proces v ospredju. In ko se bomo pogovarjali o finančnih
               konsekvencah, seveda so pomembne in seveda daleč od tega, da bi bile zanemarljive.
               Vendar proces in pa to, o čemer se pravzaprav pogovarjamo, je tako velik, da je po
               mojem prepričanju treba vse te argumente dobro pretehtati. Najlepša hvala.</p>
            </sp>
            <sp xml:id="SDZ3-Redna-14-2002-03-27.sp70">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod minister, najlepša hvala vam za podane odgovore. Želite podati odgovore
               tudi<gap n="..."/> Ne? Hvala lepa. Zato prehajamo na razpravo<gap n="..."/> Gospod Peterle, izvolite.</p>
            </sp>
            <sp xml:id="SDZ3-Redna-14-2002-03-27.sp71">

               <speaker>ALOJZ PETERLE:</speaker>

               <p>Glejte, spoštovana predsedujoča, predlagam, da omogočite besedo gospodu državnemu
               sekretarju Strmšniku, ki se je prijavil, verjetno želi odgovoriti na nekaj vprašanj,
               ki jih je bilo kar nekaj za njegovo področje. Hvala.</p>
            </sp>
            <sp xml:id="SDZ3-Redna-14-2002-03-27.sp72">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Strmšnik, izvolite.</p>
            </sp>
            <sp xml:id="SDZ3-Redna-14-2002-03-27.sp73">

               <speaker>MAG. IGOR STRMŠNIK:</speaker>

               <p>Spoštovane poslanke, poslanci. Kar nekaj besed je bilo izrečenih na področju
               regionalne politike, ki zahtevajo odgovor. Še posebej tista opažanja, ki so nas
               opozorila na to, da ima regionalna politika tudi notranji pomen in notranje politične
               implikacije. Kar nekaj čustvenih razprav pravzaprav je bilo, ki so opozorila na to,
               da se našem obrobju, tam na vzhodu države, dogajajo zadeve, ki so tudi predmet
               nenazadnje pogajanj. Da praznjenje, do katerega prihaja v Sloveniji, je tudi predmet
               pogajanj na tem segmentu. In verjetno je prav, da v tem trenutku odgovorimo ali pa
               vsaj skušamo osvetliti probleme, do katerih prihaja v povezavi s pogajanji.</p>
               <p>Najprej vodilo na področju pogajanj na ožjem področju regionalne politike je
               strategija gospodarskega razvoja Slovenije, je strategija regionalnega razvoja
               Slovenije. Se pravi, v pogajanjih so nas ves čas vodili domači argumenti. In mi smo
               izpogajali vse rešitve zakona o spodbujanju skladnega regionalnega razvoja. To se mi
               zdi pomembno poudariti. Vključno z 12 statističnimi regijami, s katerimi se
               Evropskazveza strinja, čeprav ne izpolnjujejo kvantitavnih kriterijev, števila
               prebivalstva, tako kot določa regulativa, ki je ravnokar v postopku sprejemanja v
               Evropski zvezi. Torej rešitve, ki smo jih zastavili v zakonu o spodbujanju skladnega
               regionalnega razvoja, so sprejemljive tudi za ta evropski krog.</p>
               <p>Zdaj ključno vodilo in sporočilo v pogajanjih je, da je treba zagotoviti območju, ki
               zaostaja v razvoju, še posebej tistemu na jugovzhodnem delu Slovenije, pomoč, ki je
               primerljiva tisti, ki jo prejemajo regije v državah članicah na podobni ravni
               razvitosti. Se pravi, kaj je tisto, od česar Slovenija ne odstopa v pogajanjih. Ne
               odstopa od tega, da v razumno dolgem časovnem obdobju se omogoči pomoč tistim
               območjem, ki v razvoju zaostajajo. In to je vodilo vsega.</p>
               <p>In nenazadnje, to da napredka v pogajanjih ni, da v poročilu piše, da tukaj ni bilo
               napredka, je po mojem osebnem prepričanju odraz dejstva, da Slovenija vztraja pri
               svojih nacionalnih interesih. In mislim, da je lahko gospod Peče skupaj z mano,
               pravzaprav ponosen na to, da tukaj ni bilo napredka.</p>
               <p>V pogajanjih - gospod minister je poudaril, da iščemo rešitev, ki bi bila
               sprejemljiva za obe strani in ki bi pomenila uresničitev tega našega skupnega
               interesa. Ni rešitev samo v delitvi države na statistične regije, dve ali tri, ampak
               obstajajo tudi druge možne rešitve. In zato si v pogajanjih trdo prizadevamo.</p>
               <p>Naslednje sporočilo poročila je, da država še ni predložila državnega razvojnega
               programa, se pravi, tistih razvojnih prioritet, za katere naj bi pravzaprav denar
               sploh pritekal. Mi smo to naredili. Se pravi, to poročilo je že nekoliko zastarelo
               toplogledno. Slovenija je tukaj naredila ključni korak naprej, dosegla notranji
               razvojni konsenz, povezala proračun in državni razvojni program, dejansko uresničila
               dolgoročni koncept v javnih financah, sprejela dvoletni proračun in na ta način
               storila tisti korak, ki je v poročilu še očitan kot problematičen.</p>
               <p>Naprej, vprašanje institucij. Tudi te so navedene v poročilu kot problem.
               Institucije, ki so bile predvidene, tako v pogajanjih za Evropsko zvezo kot tudi po
               zakonu o spodbujanju skladnega regionalnega razvoja, te institucije so na mestu. Mi
               te institucije danes imamo. In imamo jih, ne na ta način - gospod Barovič mislim, da
               je bil oziroma gospod Peče da bi zaposlovali nove državne uradnike, ampak te
               institucije smo uspeli vzpostaviti z osmimi novimi ljudmi. Osem je cena institucij na
               področju regionalnega razvoja. Cena do vstopa bo verjetno še 4, 5, 6 dodatnih. Vse
               ostalo je pa bilo narejeno s prerazporeditvami znotraj državne uprave, z
               racionalizacijami, predvsem z racionalizacijami znotraj samega ministrstva za
               gospodarstvo. Z združitvijo ministrstva za gospodarstvo smo mi uspeli tovrstne zadeve
               v veliki meri pokriti. Tudi ni res, da bi v regionalnih razvojnih agencijah prišlo do
               tega, da bi se tam bohotila birokracija. V regionalnih razvojnih agencijah ne sedijo
               državni uradniki, ampak so to večinoma zasebne institucije, ki se financirajo
               programsko. Država bo skozi njih izvajala nekatere programe in to tudi plačala, če se
               bodo programi skozi te regionalne razvojne institucije izvajali. Problem, do katerega
               prihaja, je ta, da je seveda premalo programov, ki bi se izvajali. Premalo je
               razvojnih programov, ki bi se izvajali skozi regionalne razvojne institucije. In
               tukaj je treba narediti napredek.</p>
               <p>Zdaj, seveda, smo pa že pri gospodu Kelemini oziroma pri vprašanju izgubljenih
               evrov. Kompetentno trdim, da v času mojega mandata, to je pa skoraj dobro leto in
               pol, je bilo izgubljenih - poročilo tukaj zelo natančno obstaja - je bilo izgubljenih
               220.000 evrov. To je trikrat manj od tega, kot smo izgubili samo pri izvajanju
               regionalnega razvojnega programa Zasavja v lanskem letu. To predstavlja 1,8% vseh
               sredstev, ki so bila razpoložljiva, evropskih sredstev,in to je ta izguba, o kateri
               govorimo. Sicer so izgube v domačem proračunu pri izvajanju razvojnih programov
               višje, tudi ne pretirano visoke, od 5% - Zasavje celo nekaj več, skoraj 15%. To je
               stanje.</p>
               <p>Zdaj pa, da grem na primer. Konkretnen primer, kje je prišlo do izgube sredstev. Pa
               ne zato, da bi ugotavljal odgovornost, ampak da povem, do kakšnih težav pri teh
               zadevah pravzaprav prihaja. Gradila se je čistilna naprava Šempeter - Vrtojba.
               Ustanovljena je bila nova občina. Prišlo je do delitve občin. Nova občina, ki je bila
               ustanovljena, ni bila več zainteresirana za to čistilno napravo. To smo uspeli
               pravočasno zaznati. Prekanalizirali smo sredstva s čistilne naprave na dovozno cesto
               do te čistilne naprave. Dovozna cesta ni bila nikoli končana oziroma prišlo je do
               problema, ker lastniki zemljišč, skozi katere naj bi ta dovozna cesta šla, so
               sprožili upravni spor in onemogočili, da bi se ta projekt izvedel do konca. Se pravi,
               gre za partnerstvo. Brez partnerstva bo naša absorbcijska sposobnost slaba.
               Partnerstvo pa pomeni, ne samo partnerstvo s socialnimi partnerji, kjer osebno
               ocenjujem, da smo že kar precej storili v Sloveniji, za socialno partnerstvo, čeprav
               seveda še premalo, se strinjam. Predvsem gre za ta teritorialna partnerstva. Ne
               pozabimo namreč, daso občine, bi rekel, upravitelji prostora in teritorialni konsenz
               je osnova za izvedbo evropskih projektov. Zato je tako važno, da se sprejmejo in
               izvedejo regionalni razvojni programi. Kajti, regionalni razvojni programi ponujajo
               usklajene projekte: v prostoru usklajene projekte in teritorialno partnersko
               usklajene projekte med državo in med regijo, med občinami, združenimi v okviru neke
               regije. Problem, ki ga imamo pri izvajanju regionalnih razvojnih programov, je
               problem njihovega financiranja. Vendar ta problem nikakor ne sme postaviti pod
               vprašaj samega obstoja teh programov in pomena teh programov. S temi programi smo mi
               uspeli priti do večjih projektov. Uspeli smo povezati občine v širšem okolju in jih
               animirati, zbuditi notranje razvojne pobude v lokalnih skupnostih. In to je veliko. V
               slovenskih pogojih je to zelo veliko. Od teh regionalnih razvojnih programov si
               obetamo projekte, ki jih bomo lahko ponudili leta 2004, 2005 in 2006 v sofinanciranje
               Evropski zvezi.</p>
               <p>Res pa je, da je proračunska razprava tukaj bila <q>"škrt"</q>, da tisto, kar bi
               potrebovali, ni bilo uresničeno in da je zdaj treba več naporov vlagati v druge vire.
               Verjemite mi, obstajajo tudi drugi viri, ne samo proračunski. Drugi javnofinančni,
               bančni viri, viri zasebnega sektorja, ki jih je mogoče povezati v regionalnih
               razvojnih programih in pripeljati do te uresničitve tudi v naprej. Tako, da ni res,
               da mora biti vse samo na plečih državnega proračuna. Sem zaključil.</p>
               <p>Rad bi povedal samo še to, da je ministrstvo za gospodarstvo aktivno, na tem
               področju je izrazito aktivno: je v medijih, je v parlamentu, je v centru pozornosti
               in je strokovno. Razvili smo vse institucije, ki jih je predvideval zakon o
               spodbujanju skladnega regionalnega razvoja, uvedli smo vse instrumente, ki jih zakon
               predvideva, razen davčnih spodbud, kar pa bi bilo proti ravnokar sprejeti strategiji
               gospodarskega razvoja Slovenije.</p>
               <p>Ni res, da se nič ne dogaja. Dogaja se s svetlobno hitrostjo, vsaj pri nas je to
               tako čutiti. Hvala lepa.</p>
            </sp>
            <sp xml:id="SDZ3-Redna-14-2002-03-27.sp74">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Ker ste odgovarjali gospodu Pečetu, mislim, da mu nečesa niste pojasnili,
               ker želi postaviti dodatno vprašanje. Izvolite, gospod Peče.</p>
            </sp>
            <sp xml:id="SDZ3-Redna-14-2002-03-27.sp75">

               <speaker>SAŠO PEČE:</speaker>

               <p>Moje dodatno vprašanje oziroma replika gospodu Strmšniku.</p>
               <p>Res je, strinjamo se v enem delu, sicer v zelo majhnem delu, in to je ravno ta del,
               ko govorite o svetlobni hitrosti. Mislim, da ravno vaše ministrstvo s svetlobno
               hitrostjo potiska to državo v brezno, iz katerega ne bomo več prišli. Samo okoli tega
               se strinjamo.</p>
               <p>Drugače pa, če sem do zdaj verjel v to, da je vam socialna politika tujka, danes to
               vem. Veste, dovolite - že prej sem rekel, 156.500 ljudi je zaposlenih v državnih
               institucijah, kar pomeni, da so plačani iz državnega proračuna, da to predstavlja 22%
               zaposlenih v Republiki Sloveniji in da to predstavlja še enkrat višjo številko, kot
               je brezposelnih v naši državi.</p>
            </sp>
            <sp xml:id="SDZ3-Redna-14-2002-03-27.sp76">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, se opravičujem, gospod Strmšnik je odgovoril na<gap n="..."/></p>
            </sp>
            <sp xml:id="SDZ3-Redna-14-2002-03-27.sp77">

               <speaker>SAŠO PEČE:</speaker>

               <p>Če se vam to zdi v redu, če ste lahko na to stvar ponosni, v Slovenski nacionalni
               stranki na kaj takega ne moremo pristajati.</p>
            </sp>
            <sp xml:id="SDZ3-Redna-14-2002-03-27.sp78">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, dovolite! Opominjam vas, gospod Peče<gap n="..."/></p>
            </sp>
            <sp xml:id="SDZ3-Redna-14-2002-03-27.sp79">

               <speaker>SAŠO PEČE:</speaker>

               <p>Slovenska nacionalna stranka je vedno težila k temu, da bomo dvignili zaposlenost v
               naši državi.</p>
            </sp>
            <sp xml:id="SDZ3-Redna-14-2002-03-27.sp80">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče!</p>
            </sp>
            <sp xml:id="SDZ3-Redna-14-2002-03-27.sp81">

               <speaker>SAŠO PEČE:</speaker>

               <p>In žal mi je, da kot predstavnik ministrstva za gospodarstvo trdite drugačne stvari.
           </p>
            </sp>
            <sp xml:id="SDZ3-Redna-14-2002-03-27.sp82">

               <speaker>PODPREDSEDNICA IRMA PAVLINIČ KREBS:</speaker>

               <p>Drugi opomin vam izrekam, ker ne replicirate gospodu Strmšniku, ampak navajate
               podatke, o katerih on sploh ni govoril; govoril je o številu zaposlenih na
               ministrstvu za gospodarstvo, ki se je za izvajanje te zakonodaje povečalo na osem. Se
               opravičujem, ampak prosim, da ste v replikah konkretni in jasni. Želite repliko?
               Izvolite, gospod Jelinčič.</p>
            </sp>
            <sp xml:id="SDZ3-Redna-14-2002-03-27.sp83">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa predsedujoča. Jaz bom pa ugodil vaši želji in se bom gospodu
               Strmšniku prav lepo zahvalil, zato ker je govoril zelo dolgo časa in če je govoril
               vsem, je povečini prepričeval prepričane. Ker pa smo tu samo štirje iz Slovenske
               nacionalne stranke, ki smo proti nameravani operaciji <q>"Zahodna Evropa oziroma
               Evropska unija"</q>, pa se mu še toliko bolj posebej zahvaljujem, da je toliko svojega
               dragocenega časa porabil za to, da jeprepričeval nas štiri - prepričal nas pa ni.
           </p>
            </sp>
            <sp xml:id="SDZ3-Redna-14-2002-03-27.sp84">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Vitez, izvolite.</p>
            </sp>
            <sp xml:id="SDZ3-Redna-14-2002-03-27.sp85">

               <speaker>RENATA VITEZ:</speaker>

               <p>Hvala lepa. Res bom skušala biti čim bolj kratka, vendar ker me je minister
               napovedal, mislim, da sem vseeno dolžna kratek komentar na temo tujih investicij.</p>
               <p>Predvsem naj povem, da me zelo veseli, da so to investicije, ki niso veliko mesta
               zasedle v poročilu, so pa kar precej - v današnji diskusiji, na mojem mestu lahko to
               mene samo veseli in mislim, da je to odličen uvod v diskusijo o investicijah, tudi
               tujih investicijah, ki jo bomo imeli v parlamentu v nadaljevanju.</p>
               <p>Odkar je bilo to poročilo spisano pa do danes, so se seveda stvari dogajale. Mogoče
               bi navedla samo dve ključni dejstvi, ki bosta morda osvetlili to razhajanje v
               diskusiji. In sicer, da se je v letu 2001 tisti nesrečni odstotek bruto družbenega
               proizvoda, ki se nas je držal, kar se tiče neposrednih tujih investicij v Sloveniji,
               povečal na 2,3 procente. S tem, seveda, se že zelo približujemo tistim, tako
               vnarekovaju rečeno, <q>"normalnim procentom"</q>, kot jih poznajo ostale države - Evropa jih
               imenuje v tranziciji. To je okoli 3 procente. Tako tukaj ta opomin, ki smo ga bili
               deležni v poročilu, seveda ne vzdrži več.</p>
               <p>Po drugi strani pa je za nas v smislu kreiranja politike, to je bilo tudi opozorilo
               in bi rada povedala, da dejansko mi to upoštevamo, je, da gledamo investicije,
               neposredne tuje investicije, tako tiste, ki prihajajo k nam, kot tiste, ki jih
               slovenska podjetja, Slovenci investirajo v tujini.</p>
               <p>No, naj vam povem, da tukaj je dinamika še bolj zanimiva kot v prilivih. Odlivi so
               dosegli lansko leto že 0,6 procenta bruto družbenega proizvoda, kar vsekakor postaja
               zanimivo. In oboje skupaj dokazuje, da se pravzaprav - tako bom rekla, malo
               populistično - razvijamo res v pravo dinamično ekonomijo, ki investicije gleda z obeh
               strani. Ta uravnoteženost me zelo veseli, ne samo v smislu nekih privabljanj tujih
               investicij k nam, ampak seveda tudi naših investicij v tujino.</p>
               <p>Naj povem, da se strinjam z vsemi namigi, ki so bili v razpravi. To pomeni, da bomo v
               nadaljevanju še kako diskutirali o strukturi tujih investicij pri nas in po obeh
               kriterijih, tako po državah kot po sektorjih.</p>
               <p>Naj povem spet en podatek v podporu tistemu, kar je minister povedal. Mi vsekakor
               podpiramo diverzifikacijo, disperzijo, čim bolj razpršen <q>"portfelj"</q> tujih investicij
               pri nas, ker danes to ni slučaj. 45 procentov vseh neposrednih tujih naložb v
               Sloveniji predstavljajo avstrijske naložbe, s tem ne moremo biti zadovoljni in tudi
               nismo. Seveda lahko se pogovarjamo v nadaljevanju, kaj pa lahko naredimo. Upam, da se
               strinjamo, da tukaj so dometi in možnosti politike omejeni, ker gre primarno vseeno
               za interes; ker, jasno, tudi na drugi strani nismo zadovoljni s <q>"portfeljem"</q>. Naša
               podjetja, ki investirajo v tujini - 65 procentov vseh teh sredstev gre v države bivše
               jugoslovanske republike. Tudi tukaj, kot je gospod Podobnik rekel, tudi tukaj bi si
               želeli, da bi naša podjetja bolj korajžno investirala tudi v zahodni Evropi. Ampak to
               samo kot osnova za diskusijo v nadaljevanju.</p>
               <p>Kar pa se politike tiče, naj povem, da v smislu proaktivne industrijske politike na
               ministrstvu za gospodarstvo ne ločimo med domačimi in tujimi. Govorim o investicijah
               v Sloveniji. Govorimo o investicijah. Veste, da vse, kar zagotavljamo, je enak tretma
               domačim in tujim investitorjem, tako da tukaj ne ločujemo. In tudi sama mislim, da ni
               namen, vsaj trenutno se nismo pogovarjali o tem, lahko pa se, v državnem zboru v
               nadaljevanju ali nameravamo kaj storiti posebnega za tuje investitorje. Mi za sedaj v
               smislu proaktivne industrijske politike ne vidimo nobenega razloga za to. In pa, kot
               sem rekla že prej, tudi pri investicijah ne ločimo med neposrednimi tujimi
               investicijami - tu pa govorim o politiki ekonomskih odnosov s tujino: za nas so enako
               važni prilivi k nam, kot odlivi ven. V obeh primerih govorimo o strateških
               investicijah, o strateških investitorjih in v vseh primerih govorimo o investicijah,
               ki so v spregi povečane konkurenčnosti in izvoza in to bo tudi okvir diskusije, ki jo
               bomo imeli verjetno še v aprilu - upam - v parlamentu.</p>
               <p>Naj pa povem, da je Slovenija decembra meseca uspela nekako obraniti svojo
               investicijsko politiko tudi v OECD-ju in je 20. decembra bila Slovenija sprejeta ali
               pa je pristopila k deklaraciji o investicijah in multinacionalnih družbah, kar
               pomeni, da je za nekatere investitorje to dejstvo - za potencialne investitorje -
               celo bolj pomembno od bilateralnih investicijskih sporazumov, ker s tem zagotavljamo
               seveda, s tem pristopom k deklaraciji zagotavljamo enak tretma vseh investitorjev v
               Sloveniji. Mi smo skupaj s sekretariatom tega sveta pri OECD-ju pripravili tudi eno,
               mislim, da zelo dobro poročilo o investicijski politiki v Sloveniji, ki je bilo
               deležno res ugodnega odmeva povsod, pripravilitudi seminar v Ljubljani na to temo in
               jaz vabim vse, ki jih še posebej zanima, mogoče tudi kot pripravo na diskusijo, da si
               to poročilo pogledajo in bo dobra osnova za našo razpravo o investicijah, predvsem o
               tujih investicijah še ta mesec. Hvala lepa.</p>
            </sp>
            <sp xml:id="SDZ3-Redna-14-2002-03-27.sp86">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Mislim, da zdaj lahko preidemo na razpravo o sklepih, ki jih je
               pripravilo matično delovno telo in jih je 11 in so zapisana v dveh poročilih
               delovnega telesa, in sicer, k rednem poročilu Evropske komisije o napredku Slovenije
               pri vključevanju v Evropsko unijo za leto 2001 z datumom 7.2.2002 in dodatno poročilo
               z datumom 14.2.2002. O obeh odpiram razpravo. Gospod Sok, izvolite.</p>
            </sp>
            <sp xml:id="SDZ3-Redna-14-2002-03-27.sp87">

               <speaker>ALOJZ SOK:</speaker>

               <p>Hvala za besedo. Gospa predsedujoča! Predlagam, da tudi državnemu sekretarju
               Simončiču dovolite, da odgovori na postavljena vprašanja. Hvala lepa.</p>
            </sp>
            <sp xml:id="SDZ3-Redna-14-2002-03-27.sp88">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Simončič je prej odkimal, da ne bo, ker je očitno minister odgovoril na
               vprašanja. Dobro. Ob razpravi o sklepih o dodatnem poročilu dajem besedo gospodu
               Simončiču, da odgovori na vprašanje gospoda Soka. Izvolite.</p>
            </sp>
            <sp xml:id="SDZ3-Redna-14-2002-03-27.sp89">

               <speaker>DARKO SIMONČIČ:</speaker>

               <p>Hvala za besedo, gospa predsedujoča. Spoštovane poslanke, spoštovani poslanci! Želim
               dati kratko informacijo glede vprašanja o problematiki, ki se tiče zakonodaja s
               področja gozdarstva.</p>
               <p>Vlada Republike Slovenije je predala v parlamentarno proceduro predlog zakona o
               spremembah in dopolnitvah zakona o gozdarstvu v avgustu leta 2000. Torej, je že v
               parlamentu in je tudi evropsko usklajen. V parlamentarni proceduri pa je že zakon iz
               leta 1996, ki ga je predlagal poslanec Jelinčič, in je torej stvar procedure
               državnega zbora, kako bo opredelil glede dinamike sprejemanja zakonodaje s tega
               področja. Hvala.</p>
            </sp>
            <sp xml:id="SDZ3-Redna-14-2002-03-27.sp90">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Smo pri razpravi o poročilu in dodatnem poročilu<gap n="..."/> v razpravi o
               sklepih. Sklepov je 11. Gospod Školč, izvolite.</p>
            </sp>
            <sp xml:id="SDZ3-Redna-14-2002-03-27.sp91">

               <speaker>JOŽEF ŠKOLČ:</speaker>

               <p>Preden bi prešli na to razpravo o sklepih, bi gospoda Strmšnika vprašal, kaj počnejo
               ti uradniki, ki delajo regionalizacijo, glede na to, da je smisel regionalizacije
               vzpostavitev regij. S kakšnimi regijami oni upravljajo v Sloveniji? Kako Slovenijo
               smatrajo regionalno, glede na to, da to parlamentarcem ni povsem jasno in da
               praktično v vseh zakonodajah nastaja težava, ker ni regij. Kako? Kakšne regije
               predstavljajo Evropejcem in kakšne podlage imajo za to v slovenski zakonodaji?</p>
            </sp>
            <sp xml:id="SDZ3-Redna-14-2002-03-27.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Školč. Mislim, da ste v prvem delu zamudili odgovor, ki ga je
               podal minister, gospod Potočnik, ki je odgovarjal tudi na ta vprašanja. Se
               opravičujem, smo v razpravi o poročilih predlogov enajstih sklepov, ki jih predlaga
               komisija za evropske zadeve v sprejem državnemu zboru. Prosim, da ste pozorni in da
               delamo v skladu s poslovnikom, ki je pred nami, in odgovorena vprašanje, kako je z
               regijami, je podal minister v delu, kjer je bil za to še čas, gospod Školč. Odprta je
               razprava o predlogih sklepov v dodatnem poročilu in poročilu z datumi, ki sem jih
               navedla že prej. Želi o predlogih sklepov kdo razpravljati? Kerne, zaključujem
               razpravo in prehajamo na odločanje o enajstih sklepih, ki jih je pripravilo matično
               delovno telo in so zapisana v dveh dokumentih, z datumom 7. februar in 14. februar.
               Glasujmo! Navzočih je 61 poslank in poslancev. Za je glasovalo 57, proti 2.</p>
               <p><stage>(Za je glasovalo 57.)</stage> <stage>(Proti 2.)</stage></p>
               <p>Ugotavljam, da so predlagani sklepi sprejeti.</p>
               <p>S tem zaključujem to točko dnevnega reda. Gospodu ministru, predstavnicam in
               predstavnikom vlade se za sodelovanje in izčrpna pojasnila najlepše zahvaljujem.</p>
               <p>Prehajamo na <title>27. TOČKO DNEVNEGA REDA - OBRAVNAVO PREDLOGA POSLOVNIKA DRŽAVNEGA
                  ZBORA REPUBLIKE SLOVENIJE, hitri postopek.</title> Predlog poslovnika so v obravnavo
               zboru predložili poslanci Anton Anderlič, Miran Potrč in Ivan Kebrič. Želi
               predstavnik predlagateljev predloga akta besedo? Gospod Anderlič, izvolite.</p>
            </sp>
            <sp xml:id="SDZ3-Redna-14-2002-03-27.sp93">

               <speaker>ANTON ANDERLIČ:</speaker>

               <p>Imam srečo, da mi tokrat ni potrebno dajati širše uvodne obrazložitve, kajti
               prepričan sem, da je slehernemu v državnemu zboru, pa najsibo poslancu, kakor tudi
               strokovnim službam in tudi javnosti jasno, da državni zbor potrebuje nov poslovnik,
               da potrebuje nov poslovnik zato, da bo organiziral svoje delo na način, ki bo
               omogočal hitrejše, predvsem pa bolj učinkovito obravnavanje dnevnih redov, vsebinskih
               problemov, ki prav gotovo v državnem zboru morajo najti mesto poglobljene razprave,
               pa vendar na nek organiziran način. Na način, po katerem bodo lahko prišla do izrazov
               vsa različna stališča, pa da to ne bo pomenilo ponavljanje, da to ne bo pomenilo
               dolgotrajnega zakonodajnega postopka pri zakonih,kot ga imamo sedaj praktično edini v
               državah, ki se ali pripravljajo ali pa so že članice Evropske unije. In ker
               zakonodajni postopek je tista osnovna zadeva, ki jo državni zbor ima kot svojo
               nalogo, si ga mora organizirati na način, da bo zares temeljito lahko stvari
               pripravil.</p>
               <p>Glede na to, da smo prejšnji teden sprejeli sklep o hitrem postopku in da želimo
               poslovnik sprejeti po obširni razpravi, ki je bila v prejšnjih letih opravljena in pa
               po obširni razpravi, ki je bila tako v komisiji za poslovnik kot tudi v državnem
               zboru ob treh branjih v preteklih mesecih, bi želel reči samo to, da je poslovnik
               narejen tako, da je upoštevano tisto, kar je državni zbor skozi razpravo sprejel v
               drugem branju prehodnega postopka, plus sprejeti amandmaji v tretjem branju ter se
               opredelil, torej predlagatelji smo se opredelili do nekaterih ključnih vprašanj, ki
               so mogoče takrat razdvajale tiste, ki smo zagovarjali poslovnik, in tiste seveda, ki
               so mu nasprotovali.</p>
               <p>In to so predvsem tri vprašanja, ki smo jih sicer poskušali takrat urediti v
               podaljšanem postopku z uskladitvenimi amandmaji. In to je vprašanje določanja časa za
               razpravo poslancev in poslanskih skupin pri posameznih točkah dnevnega reda v
               državnem zboru. Mi smo upoštevali vse tisto, kar bi bilo optimalno, da lahko na
               način, kot je predviden, torej da kolegij sprejme terminski plan, da sprejme plan
               zasedanja državnega zbora mesec dni naprej, po dnevnih, po točkah in seveda da se
               znotraj tega omogoči poslanskim skupinam in poslancem možnost, da predstavijo
               svojastališča in da se glede na specifiko, glede na specifične zahteve posameznih
               poslanskih skupin, lahko določenim točkam nameni več časa in s tem določi poslanskim
               skupinam in poslancem več časa. Torej glede na število poslancev, po pet minut, krat
               toliko, kolikor, da se seveda ta izračun izide. Omejitev je na koncu pri 90 minutah,
               na spodnji točki je 25, mislim pa, da je nek amandma v varianti z 20 minutami, in da
               celotna zadeva ne sme trajati več kot en dan več od terminskega programa. Seveda,
               terminski program je tista ključna zadeva in je tisto, kar je za delo v državnem
               zboru zelo pomembno.</p>
               <p>Druga zadeva je vrstni red, vrstni red obravnavanja zakonov, ki so bili vloženi v
               proceduro s strani pooblaščenih predlagateljev. Predlog, ki je nek kompromis, neka
               kompromisna rešitev, je tak, da v vsakem primeru je prvi zakon, ki je vložen po
               vrstnem redu prvi, tisti, ki je bil vložen naj si bo s strani poslanca, vlade, kot
               prvi. V primeru, da je prvi poslanski in da jih je, recimo, v vrsti pet, pa je vlada
               šele šesta, bi bil po tem predlogu vladni na vrsti kot drugi.</p>
               <p>Prav tako smo predvideli rešitev, da bi v primeru, da bi v času, ko so bili vloženi
               zakoni po rednem postopku, bila potreba - seveda zaradi izrednih potreb države -, da
               bi vlada prišla s predlogom po nujnem postopku, da bi se v takem primeru istočasno
               obravnavalo ta zakon, ki je prišel po nujnem postopku, in tistega, ki je bil prvi na
               vrsti, ter bi na ta način poskušali zajeti tudi tisto vsebino, ki je bila predvidena,
               predlagana, recimo, s strani poslancev, da se uredijo v nekem zakonu.</p>
               <p>Dodatna, ne bom rekel koncesija, ampak dodatna rešitev pri vlaganju amandmajev v
               postopku pri dopolnjenem proračunu je tudi vgrajena rešitev, da se poslanskim
               skupinam omogoči vlaganje tudi v tej fazi sprejemanja državnega proračuna.</p>
               <p>Tudi nekatere druge stvari so še v predlogu, ki ga je pripravila komisija, predvsem
               tiste, ki so plod kompromisov, iskanja rešitev, ki bi zadovoljile čim širši krog
               poslancev in poslank. Nekaj pa je seveda tudi redakcijskih in drugih rešitev. Hvala
               lepa.</p>
            </sp>
            <sp xml:id="SDZ3-Redna-14-2002-03-27.sp94">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, proceduralni predlog, izvolite.</p>
            </sp>
            <sp xml:id="SDZ3-Redna-14-2002-03-27.sp95">

               <speaker>MAG. JANEZ DROBNIČ:</speaker>

               <p>Čisto na kratko, proceduralni predlog.</p>
               <p>Predlagam, da se preneha s to točko, torej da se preneha obravnava.</p>
               <p>Zakaj-razlog: zjutraj smo dobili predlog, kaj bomo danes obravnavali in poslovnik je
               po vrstnem redu na jutrišnjem zasedanju, jutrišnjem nadaljevanju. To je bilo zjutraj
               sporočeno. Nič ni bilo razloženo, zakaj se to umešča danes. Mi tudi še nismo vložili
               amandmajev ravno zaradi te napovedi. Poleg tega zdaj ugotavljam, če bo delo potekalo
               po novem poslovniku na tak način, potem ne bomo nič novega pridobili. Če mislite kot
               vladna koalicija na takšen način delati. Nekaj se zjutraj pove, pa se ne nadaljuje
               tistega, kar bi moralo biti. To je neverodostojno in proti temu protestiramo in
               predlagamo, da se držimo tistega, kar je bilo zjutraj povedano.</p>
            </sp>
            <sp xml:id="SDZ3-Redna-14-2002-03-27.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dala bom vaš proceduralni predlog na glasovanje. Seveda, samo v
               pojasnilo. Kolegij predsednika državnega zbora je sprejel nesporno odločitev, da
               začnemo z obravnavo predloga poslovnika o hitrem postopku danes ob 10. uri dopoldne.
               Komisija za poslovnik je delala včeraj do 11. ure ponoči in strokovne službe so imele
               nekaj težav pri pripravi poročila in pregleda amandmajev - in obvestilo, ki je bilo
               dano, je bilo, da se: Zaradi navedenega obravnave te točke, kot je bilo napovedano,
               danes ne bomo opravili. In predlagam, da jo zbor obravnava jutri ob 10. uri. Vmes je
               bilo ugotovljeno, da so službe gradivo v celoti pripravile danes do 14. ure. To je
               bil predlog in zagotovo ne more biti bolj obvezujoč kot dogovor pri predsedniku
               državnega zbora in temu ni bilo podanega nobenega odgovora. Lahko pa, vaš
               proceduralni predlog, če, seveda, vztrajate, dam na glasovanje; da prekinemo to točko
               dnevnega reda. Moramo opraviti prej glasovanje. Glasovanje! Na glasovanje dajem
               proceduralni predlog, gospoda Drobniča, da prekinemo to točko in nadaljujemo jutri ob
               10.uri.</p>
               <p>O proceduralnem predlogu gospoda Drobniča. Glasujemo. Na mizi so amandmaji. Navzočih
               je 66 poslank in poslancev. Za je glasovalo 21, proti 43.</p>
               <p><stage>(Za je glasovalo 21.)</stage> <stage>(Proti 43.)</stage></p>
               <p>Ugotavljam, da proceduralni predlog ni bil sprejet.</p>
               <p>Tekom splošne razprave se bodo amandmaji razmnožili. Ste pa včeraj v komisiji
               napovedali, da so že vloženi. Gospod Petan, izvolite, proceduralni predlog.</p>
            </sp>
            <sp xml:id="SDZ3-Redna-14-2002-03-27.sp97">

               <speaker>RUDOLF PETAN:</speaker>

               <p>Hvala za besedo, gospa podpredsednica. Torej, lahko mi očitate, da bom koristil
               proceduralno, ampak to je edini način, da pridem v tem parlamentu do besede.</p>
               <p>Vi ste zdaj dajali, da sem včeraj najavil, da so vloženi. Nisem izjavil, da so
               vloženi - da jih bomo vložili, zato ker jih nismo mogli pripraviti, ker imamo
               strokovnih služb samo toliko, kolikor nam jih je parlament odobril. In naše strokovne
               službe delajo tudi na drugih projektih. In naših amandmajev še ni. Se vam
               opravičujem, ne želim biti nevljuden, ampak prej ste zavedli parlament. Mi je prav
               žal. Lahko ugotovimo, kaj sem včeraj izjavil na komisiji za poslovnik. Res da sem bil
               utrujen, ampak vem, kaj sem govoril. Dobro se zavedam. In dobro. Bom samo pri tem.
               Naših amandmajev še ni. Hvala.</p>
            </sp>
            <sp xml:id="SDZ3-Redna-14-2002-03-27.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, v drugi obravnavni, če vaših amandmajev ne bo, bomo seveda
               prekinili točko. Ker ste jih napovedali, vendar smo še v fazi splošne razprave, ki
               lahko tudi traja toliko časa, da razmnoženi amandmaji pridejo na klop poslank in
               poslancev. To smo velikokrat v hitrih postopkih vendar tako že ravnali. Prekinilo bom
               pred drugo obravnavo, če vaši amandmaji ne bojo na klopi, ker o amandmajih se odloči
               v drugi obravnavi.</p>
               <p>Predlog poslovnika je obravnavala komisija za poslovnik kot matično delovno telo.
               Prosim poročevalca, da predstavi mnenje komisije o predlogu poslovnika - predsednik,
               gospod Bojan Kontič. Izvolite.</p>
            </sp>
            <sp xml:id="SDZ3-Redna-14-2002-03-27.sp99">

               <speaker>BOJAN KONTIČ:</speaker>

               <p>Hvala, gospa podpredsednica. Kolegice in kolegi.</p>
               <p>Zaradi hitrega postopka in napovedi, da bo ta točka na seji državnega zbora, se je -
               kot je bilo danes že večkrat omenjeno - komisija za poslovnik včeraj sestala v
               večernih urah na 2. nadaljevanju 7. redne seje in obravnavala poslovnik, ki ga je
               predlagal poslanec gospod Anton Anderlič in ga je posredoval v proceduro 12.3.2002,
               kasneje pa sta se mu pridružila še poslanca gospod Miran Potrč in gospod Ivan Kebrič.</p>
               <p>Člani komisije smo pred tem prejeli dopis mandatno-imunitetne komisije, dobili smo
               tudi amandmaje poslanske skupine Stranke mladih Slovenije in predloge amandmajev
               poslanca, gospoda Toneta Anderliča, za katere je bil podan predlog, da jih komisija
               osvoji kot svoje amandmaje. Dobili smo tudi pisno dodatno mnenje sekretariata za
               zakonodajo in pravne zadeve. V poročilu je napisan tudi povzetek njihovega mnenja,
               sicer ste pa mnenje tudi vsi prejeli.</p>
               <p>Obravnavali smo vse amandmaje, ki jih je predlagala Stranka mladih Slovenije, in se
               ustavili tudi pri vsakem členu, na katerega je bilo naslovljeno mnenje sekretariata
               za zakonodajo in pravne zadeve. Komisija je podprla amandma in podpira amandma
               poslanske skupine Stranke mladih Slovenije k 49. členu. Vsem ostalim amandmajem pa
               komisija ni izglasovala podpore.</p>
               <p>Komisija za poslovnik je kot matično delovno telo na seji oblikovala tudi amandmaje
               k 24 členom in na koncu druge obravnave sprejela tudi sklep, da državnemu zboru
               Republike Slovenije predlaga, da obravnava in sprejem predlog poslovnika državnega
               zbora po hitrem postopku, ki so ga v obravnavo in sprejetje predlagali poslanci:
               gospod Anton Anderlič, Miran Potrč in Ivan Kebrič, skupaj z amandmaji komisije za
               poslovnik in seveda amandmaji, ki jih komisija za poslovnik podpira. Hvala lepa.</p>
            </sp>
            <sp xml:id="SDZ3-Redna-14-2002-03-27.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Želi besedo predstavnica sekretariata? <stage>(Ne želi.)</stage> Predstavnika vlade ni
               med nami. Besedo dajem predstavnikom poslanskih skupin. V imenu poslanske skupine
               Socialdemokratske stranke nam bo spregovoril gospod Rudolf Petan. Izvolite. Potem
               gospod Sok.</p>
            </sp>
            <sp xml:id="SDZ3-Redna-14-2002-03-27.sp101">

               <speaker>RUDOLF PETAN:</speaker>

               <p>Hvala za besedo, gospa podpredsednica. Spoštovani! Sploh enostavno nisem vedel, ali
               naj se sploh najavim in naj kaj povem, ali naj pustim vse skupaj in zapustim dvorano,
               ker to, kar se dogaja v tem državnem zboru, presega vse - rekel bom meje dobrega
               okusa, nič drugega. Sploh ne bom več govoril, ali se poslovnik krši ali se ne krši,
               ali velja dana beseda ali velja tisto, kar smo se dogovorili, ali velja tisto, kar je
               bilo izrečeno nazačetku seje ali ne, ker je tako ali tako navsezadnje brezveze.</p>
               <p>O poslovniku samem je bilo že veliko povedano. Razprava o prejšnjem se je komaj
               zaključila in sedaj, zaradi neke silne naglice spreminjanja, od nočnih sej, kjer je
               treba na silo tudi ponoči delati, kljub temu da poslanske skupine še niso imele časa
               vložiti amandmaje, in seveda zaradi tega, kar se tudi danes dogaja, zaradi česar
               seveda tudi odločno protestiram v imenu poslanske skupine Socialdemokratske stranke.
               Izgleda, da smo res ostali še vedno neke vrste miselno normativna družba, ker naivno
               verjamemo, da s spremembo zakonodaje storimo vse, da ta sprememba pomeni vse in da se
               bodo stvari same po sebi pripravile, ker bomo imeli v novi zakonodaji nov akt, novi
               poslovnik. Očitno smo prepričani da naše ravnanje in početje pa lahko postane enako.
               Važno je, da imamo novi akt in potem bo vse lepo popravljeno. In če je kaj narobe,
               bomo sprejeli spremembo zakona in stvari bodo šle svojim potem lepo naprej in vse bo
               lepo v Indiji Koromandiji.</p>
               <p>Mislim pa, da je problem ravno obraten. Situacijo lahko spremeni edino naše
               spremenjeno ravnanje, ne pa neke mrtve črke na papirju. In da je to res tako, že tudi
               ta poslovnik dokazuje in tudi današnje ravnanje tu v parlamentu. To, kar je zapisano
               v poslovniku, to je mrtva črka na papirju, stvar pa gre svojim potem naprej, karavana
               gre pa dalje. Mi na tej strani lahko opozarjamo, da se krši zakon - to ne pomeni nič;
               da se krši poslovnik - to ne pomeni nič, važno je, da nekdo, ki ima pač večino, ki je
               legitimna, toje treba priznati, dela po svoje, ravna po svoje in nič ne zaleže. Zato
               sem tudi na začetku dejal, da sem krepko razmišljal, ali naj sploh kaj povem.
               Verjetno niti ne bom vsega povedal, kar sem nameraval. Spomnil bi vas samo, da sem
               pripravil pregled dogajanja od decembrske seje naprej, december, januar, februar in
               pa do danes in da lahko ugotovim, da tudi zaradi takšnega dela smo od 126 točk
               dnevnega reda prenašali na druge seje kar 53. Mislim, da to pomeni, da smo 42% vseh
               točk prenašali na naslednje seje. Seveda, saj ni nič čudnega, saj navsezadnje tu
               nismo mogli imeti niti predstavnikov vlade niti predlagateljev, ker verjetno
               predstavniki vlade ali pa vlada ne dežura tamle v sosednji sobi pa samo čaka, kdaj
               bomo mi spremenili dnevni red in 30. točko dali na mesto 3. točke in obratno.</p>
               <p>Res je, da je v tem poslovniku nekaj novosti, ki so verjetno dobre, vendar pa
               navsezadnje ni toliko v samih tistih črkah, ampak v našem ravnanju, kot sem že na
               začetku povedal. Treba je vedeti, da ta poslovnik, ne ravno takšen, ampak namen
               poslovnika, ki ga sedaj sprejemamo, je bil v sredini prejšnjega mandata utišanje
               opozicije, sedaj pa je to bistveno drugače. Danes pač vladajoča večina dvotretjinsko
               utišuje ostale, ki razmišljajo drugače. Mogoče bi zdajle bil aktualen izraz
               nestrpnost. Tudi to je nestrpnost, če hočete. Res je pa, da se je situacija bistveno
               spremenila in tudi ta dvotretjinska večina marsikdaj onemogoča elegantno delo. Pa
               tudi teh 53 točk od 126, ki smo jih prestavili na naslednje seje, je plod tega, ker
               ta dvotretjinska večina ni enotna in se večkrat tudi med sabo spopade ali pa kar
               posamezne stranke med sabo, iz različnih lobijev. Ne bi vam omenjal zakona o
               plačilnem prometu in podobnih stvari, kjer smo imeli zastoje, prekinitve in podobno.
               Sicer pa ne vem, ali ima sploh smisel, da vas na to spomnim, ampak dejstvo je tako.</p>
               <p>V socialdemokratski stranki smo prepričani, da ta poslovnik te situacije ne bo
               rešil, morali bomo narediti še kaj več. Tudi nočne seje ne bodo rešitev za boljše
               delo, ravno tako ne takšno preskakovanje dnevnega reda, in nič ne pomaga, če v novem
               poslovniku piše malo drugače. Navsezadnje smo danes enostavno brez pojasnila - šele
               po naknadni intervenciji smo izvedeli, zakaj je bil dnevni red spremenjen, in bomo
               verjetno morali narediti tudi kaj drugega. Verjetno bomo tudi v državnem zboru morali
               malce razmisliti o boljši organizaciji, v tovarni ali v industriji temu rečejo
               tehnološka priprava dela ali pa tudi navsezadnje operativna priprava. To pomeni, da
               so poti jasne. Pri nas te poti niso jasne. Če si nekdo zamisli nekaj v glavo, potem s
               svojo trmo pač to spravi skozi, če ne tako, pa tudi drugače, in če je treba, tudi ne
               upošteva glasov in pripomb sekretariata za zakonodajo. Zaenkrat ga še imamo in je
               vgrajen v našo organizacijo tako, kot je in ga je dobro spoštovati.</p>
               <p>Želel bi poudariti še to, da so ena od podob funkcioniranja našega državnega zbora
               tudi rešitve v novem poslovniku, kjer je predvideno, da bo navsezadnje, to je mogoče
               zelo drobna pripomba, za koga mogoče nepomembna zadeva, je pa kar značilna za naš
               parlament. Navsezadnje prijave za razprave bo zbiral predsednik državnega zbora.
               Dobro, ni važno, ali bo to kabinet ali bo karkoli, ampak drugje imajo za to posebne
               službe in to, da predsednik mora zbirati prijave k razpravi vse pove, kako je
               organiziran naš parlament in tale današnji pojav verjetno še samo dopolnjuje to.
               Dejstvo je, da je treba povedati, da tudi v našem poslovniku sedanjem, pa tudi v
               ustavi piše, da predsednik državnega zbora predstavlja parlament, zakonodajno oblast.
               V ustavi je namenjenih kar 15 točk državnemu zboru, kaj državni zbor predstavlja. To
               se pravi, da ima tudi predsednik državnega zbora neko pomembno funkcijo, pa ne glede
               na to, kdo je tisto ime, ki predstavlja to funkcijo, v tem poslovniku pa mu
               namenjenih, da bo zbiral prijave k razpravi in podobne stvari. Kot sem dejal, mogoče
               je za marsikoga to nepomembna zadeva, vendar pove veliko o takšni organizaciji, kjer
               se mora prvi mož te institucije ukvarjati tudi s takšnimi administrativnimi zadevami.
               Tumislim seveda tudi celotni kabinet. Verjetno so tu še bolj pomembne zadeve. Se
               pravi, da malo skrajšam. Če ne bomo nič spremenili z našim ravnanjem, se tudi naša
               učinkovitost, o kateri je toliko govora pri predlagateljih tega poslovnika, če tega
               ne bomo spremenili, bo težko. Jaz menim, da bilo vseeno dobro poskušati malce
               spremeniti poslovnik našega ravnanja in poslovnik naših navad tule v državnem zboru.
               Prepričani smo tudi v Socialdemokratski stranki, da bi bilo o tem, če nič drugega,
               vsaj vredno razmisliti. Verjetno bi se pa moral kdo tudi zamisliti nad takšno
               aroganco in takšnim nespoštovanjem vsega, kar je napisanega. Ne bom se skliceval na
               zakonodajo, ker je tako ali tako brezpredmetno. Kako se bomo pa v Socialdemokratski
               stranki odločili glede celotnega poslovnika, bomo pa videli. Tudi glede na to, da se
               je razprava že začela na silo, naših amandmajev pa še vedno ni. Mislim, da so že bili
               vloženi. Nimamo jih še na mizi, ampak z glavo skozi zid je treba to opraviti in, kot
               sem dejal, mogoče bi malce spremenili tudi poslovnik naših navad in ravnanja. Hvala
               lepa.</p>
            </sp>
            <sp xml:id="SDZ3-Redna-14-2002-03-27.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Preden dam besedo gospodu Soku, ki bo predstavil mnenje poslanske skupine
               Nove Slovenije, le še to, gospod Petan, prevečkrat ste ponovili, da vam ne bi rabila
               še enkrat pojasniti. Upam, da sem bila jasna. Teden dni nazaj je kolegij sprejel
               odločitev, kateri nobena poslanska skupina ni ugovarjala, da se obravnava poslovnika
               začne danes ob 10.00 uri. Zgolj tehnični razlog, ker ni bilo pripravljenega poročila,
               vi najbolj točno veste, zakaj smo se pravzaprav odločili, da takrat, ko bo to
               pripravljeno, nadaljujemo. Splošna razprava, ki jo zdaj izvajamo in govorimo o
               razlogih in načelih, da se opredelimo, torej o razlogih in načelih za sprejem. Moje
               zagotovilo, da v kolikor vaših amandmajev na klopi ne bo, prekinem to točko, mislim,
               da je zadosten razlog, da lahko normalno razpravljamo v okviru splošne razprave.
               Gospod Sok, izvolite, mnenje poslanske skupine Nove Slovenije. Prosim, samo ponovno
               sem pojasnila to, kar ste, ravno prej, vi očitali, da gre za nasilje nad vami.
               Mislim, da tega nasilja ni, samo to. Govorite, da je nasilje nad vami in da ne delamo
               v skladu s poslovnikom. Gospod Petan, izvolite.</p>
            </sp>
            <sp xml:id="SDZ3-Redna-14-2002-03-27.sp103">

               <speaker>RUDOLF PETAN:</speaker>

               <p>Hvala. Torej, jaz se opravičujem. Želel bi vam povedati, da se strinjam s tem, kar
               ste povedali. Nimam pripomb. Najprej bi vas pa želel spomniti, pa na drugo zadevo.</p>
               <p>Tudi danes zjutraj, ko nam je bilo povedano, kako bomo delali, kaj bomo delali - ni
               nihče protestiral, da jutri zjutraj, ob 10-ih, ko bodo stvari pripravljene,
               nadaljujemo. To se pravi, ta zadeva je pač v nadaljevanju, tako pač je. Hvala.</p>
            </sp>
            <sp xml:id="SDZ3-Redna-14-2002-03-27.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok bi predstavil mnenje poslanske skupine Nove Slovenije.
               Izvolite.</p>
            </sp>
            <sp xml:id="SDZ3-Redna-14-2002-03-27.sp105">

               <speaker>ALOJZ SOK:</speaker>

               <p>Hvala za besedo gospa predsedujoča. Spoštovane poslanke in poslanci! Tako kot se je
               razprava o tem poslovniku klavrno začela, se zna zgoditi, da se bo, seveda, tudi
               klavrno končala. In to ni dobra popotnica za poslovnik. Vsi vemo, da se poslovnik
               sprejema z dvotretjinsko večino prisotnih poslancev. In pa to, kot ste vi v koaliciji
               z gospodom Anderličem na čelu, seveda, planirali, da morate ob določenem dnevu in
               določeni uri, biti vsi tukaj, da boste lahko glasovali, smo tudi mi pri opoziciji na
               to računali. In se,seveda, ne moremo strinjati s tem, da zadevo, kar takole, čez
               palec, prestavljate. Enkrat sredo ob 10-ih, potem ugotovite, da do 10. ure ni
               pripravljeno gradivo, potem se spomnite, da bomo to delali v četrtek - ker pa se
               pokaže prilika, pa potem rečete, ne, bomo pa to danes in tako naprej. To ni normalno
               parlamentarno delo. In noben poslovnik, noben akt, še tako dobro napisan, nič ne
               pomaga, če ga ljudje ne spoštujejo in izigravajo z argumenti moči, vsako načelno
               stališče in pa vse dogovore. S tem se ne moremo strinjati.</p>
               <p>Mi smo že, pri samem dnevnem redu, v Novi Sloveniji pa tudi Socialdemokratska
               stranka, predlagali, da ne bi sprejemali poslovnika, po hitrem postopku, ampak da bi
               na tej seji opravili prvo branje, in da bi si vzeli nekoliko več časa za razpravo o
               tako pomembnem aktu državnega zbora, kot je poslovnik. Temu, seveda, niste želeli
               prisluhniti. Ta predlog ste zavrnili in pač hočete z močjo, številčnostjo svojih
               glasov izglasovati nekaj. Kaj je lahko naš odgovor v takem primeru na to? Enostavno
               pač to, da že sedaj povemo, da tega ne mislimo in ne moremo podpreti. S takšnim
               postopkom se ne strinjamo in naši glasovi, pač, ne bodo namenjeni potrditi takšnega
               načina dela in ta poslovnik, ki ga predlagate. Ko smo na hitro, kolikor nam je v tem
               času bilodanega časa, pogledali, smo lahko ugotovili, da se kar 46 členov v zdajšnjem
               predlogu poslovnika razlikuje od tistega, kar smo nekoč v tretjem branju v tem
               parlamentu že obravnavali. Torej, pri 46 členih gre za razlike. Res, da te razlike
               niso velike, vendar razlike so in normalno je, da morajo poslanci imeti dovolj časa,
               da lahko temeljito pogledajo in preštudirajo, kje so spremembe in v kakšnem obsegu te
               spremembe posegajo v neko normalno parlamentarno delo.</p>
               <p>Če na kratko preletim poslovniška določila, ki so v materialu, ki smo ga dobili, ker
               pravnega mnenja sekretariata za zakonodajo nismo imeli časa preštudirati - dobili smo
               ga danes med sejo, tudi amandmajev nismo uspeli pogledati, kot tudi svojih amandmajev
               nismo uspeli do tega časa vložiti - bi rekel, da se v tem poslovniku ne strinjamo z
               naslednjim.</p>
               <p>Kolegij predsednika, ki naj bi odločal namesto državnega zbora - ta zadeva je bila
               sporna že pri prejšnjem predlogu. Mislim, da smo kar šestkrat o tej zadevi glasovali,
               šestkrat smo jo zavrnili, in predlagatelji s poslanskim kolegom Anderličem ponovno
               predlagajo to isto materijo. Res, da ste jo sicer verjetno z amandmaji sedaj nekoliko
               popravili, ampak govorim o tistem, kar je napisano v prvotnem predlogu poslovnika.
               Torej, mi se ne strinjamo, da bi kolegij predsednika odločal o tem, kateri predlog
               zakona bo parlament obravnaval. Ne strinjamo se s tem, da bo kolegij predsednika
               odločal o tem, kateri zakon bomo obravnavali po skrajšanem postopku, kateri zakon
               bomo obravnavali po nujnem postopku. Ne strinjamo se s tem, da bi kolegij predsednika
               državnega zbora namesto državnega zbora odločal o sestavi in vodenju delovnih teles.
               Zlasti pa se ne strinjamo s tem, da bi kolegij predsednika to počel na podlagi
               ponderiranih glasov vodij poslanskih skupin. Torej, vkolegiju predsednika morajo biti
               poslanske skupine enakovredne in kolegij lahko odloča samo na podlagi večine, se
               pravi, števila vseh poslanskih skupin. To je naš predlog in pri tem predlogu bomo s
               svojimi osmimi poslanskimi mandati tudi vztrajali; bomo videli, kakšen bo na koncu
               dosežek.</p>
               <p>Druga zadeva, s katero se ne strinjamo in smo jo omenjali ter predlagali rešitve že
               v prejšnjem predlogu, v prejšnji rundi, je omejevanje razprave. Glejte, poslanci so
               predstavniki volivcev, poslanci so neposredno izvoljeni s strani volivcev in morajo
               imeti v parlamentu možnost, da lahko o vseh zadevah povedo svoje mnenje. Prikazovati
               racionalizacijo dela parlamenta skozi to, da se poslancem in predstavnikom poslanskih
               skupin omejuje razpravo, ne vem, na pet minut ali pana tri minute, oziroma pri
               proračunu 20 minut, je enostavno nesprejemljivo.</p>
               <p>Bolj kot to, bi bilo treba pri samem poslovniku težiti za tem, da bi v proceduro v
               parlament prihajali boljše pripravljeni predlogi zakonov. Da bi vlada ne vlagala na
               svoje zakone več amandmajev kot členov. Da bi ne vlagali amandmaje konec koncev na
               svoje zakone poslanci koalicijskih strank in tako naprej. Da bi se prej uskladili in
               da bi v tem prostoru v glavnem tekla debata med predlogom na strani koalicije in pa
               opozicije. To bi se nam zdela neka normalna zahodnoevropska usmerjenost parlamenta.</p>
               <p>Tu se žal dogaja obratno. Priča smo temu, da se pravzaprav največ časa nameni v tem
               parlamentu temu, da se koalicija med sabo v tem prostoru posvetuje in da tukaj iščete
               medsebojne rešitve. Lahko bi navedel veliko primerov, ne bi rabil posegati daleč
               nazaj, že samo včerajšnji primer ob volitvi ustavne sodnice kaže na to, da ste imeli
               že znotraj koalicije različna mnenja o tej zadevi. In smo včeraj kar precej časa
               tukaj porabili za vašo medsebojno usklajevanje, ne za usklajevanje med pozicijo in
               opozicijo.</p>
               <p>Naslednja zadeva, ki bi jo bilo treba urediti, če hočemo prenesti večino
               parlamentarnega dela v delovna telesa, potem je sedanja organiziranost v tem državnem
               zboru neustrezna. Pa recimo, da ima eno do delovnih teles, recimo odbor za
               infrastrukturo, več kot četrtino članov tega parlamenta in če dva odbora delata
               istočasno, v bistvu že pomeni, da eden drugemu dejansko povzročata nesklepčnost. To
               je kratko malo nesprejemljivo. Se pravi, odbore bi bilo trebna zmanjšati. Njihovo
               delo bi bilo treba natančneje precizirati in pa zadevo zracionalizirati do te
               stopnje, da bi se ti postopki ne podvajali, najprej v delovnem telesu potem še enkrat
               v samem parlamentu. Dogaja se to, da odbor razpravljao neki zadevi, razpravlja s
               predstavniki strokovnjakov, potem pa, ko se glasuje, pridejo glasovati nadomestni
               poslanci, velikokrat ugotavljamo, da ti nadomestni poslanci niti ne pogledajo
               gradiva, gradiv ne poznajo, ampak potem izglasujejo, enostavno pač po principu, zato
               ker je treba to sprejeti, bomo za to in za to dvignili roke. In v takšnih razpravah
               tudi različni argumenti nič ne pomagajo. Sam sem to pobliže spoznal v odboru za
               kmetijstvo, kjer sem vsaj pri dveh zakonih hotel aktivno in tudi na podlagi
               strokovnih odločitev sodelovati, pa smo bili tisti, ki smo zagovarjali strokovna
               stališča, vedno preglasovani, tudi s strani poslancev, ki so tam nadomeščali redne
               člane nekega odbora.</p>
               <p>Se pravi, to bi bilo treba preprečiti, da lahko nadomestni člani nadomeščajo v
               odboru. Kakor tudi nesprejemljivo je, da bi na neki korespodenčni seji se lahko
               odločalo o nekih vprašanjih, ki so bila na obravnavana delovnem telesu, ki je bilo
               nesklepčno. To je enostavno nesprejemljivo. Torej delovno telo mora biti sklepčno,
               zato smo poslanci konec koncev bili izvoljeni in zato smo tudi plačani, da delamo v
               tem parlamentu.</p>
               <p>Naslednja zadeva, ki je za nas nesprejemljiva, je to, da v dveh nadzornih komisijah,
               to je v komisiji za nadzor proračuna in drugih javnih financ in pa v komisiji za
               nadzor nad delom varnostnih in obveščevalnih služb opozicija nima večine. Mogoče v
               Novi Sloveniji in pa tudi Socialdemokratski stranki pobliže poznamo ta način dela,
               kako težko je sprejemati oziroma voditi takšno komisijo, v kateri opozicija nima
               večine, dr. Bajuk se včasih pošali in pravi, da ima občutek, kot da plava v
               marmeladi. Pravi: <q>"Bolj ko plavam, nikamor ne pridem. Nobenega sklepa ne morem
               sprejeti."</q> Nič ne gre v teh komisijah gladko. Tu so nasprotovanja in treba bi seveda
               bilo razmisliti, da ne samo, da vodenje takšnih komisij pripada opoziciji, ampak da
               se tudi omogoči, da ima opozicija v teh dveh komisijah večino. Konec koncev je pa
               tako, enkrat je v opoziciji ena stranka, enkrat je druga stranka in poslovnik bi
               morali pisati dejansko za vse situacije, ne pa za neko določeno situacijo, ko smo na
               vladi potem imeli takšen poslovnik, ko pa bomo v opoziciji, pa mogoče drugačen. To je
               kratko malo nesprejemljivo.</p>
               <p>Kar se tiče nujnosti postopka. V tem predlogu poslovnika bi bilo treba jasno
               opredeliti, kdaj lahko vlada zahteva nujni postopek, kajti v tem državnem zboru smo
               vseskozi priča, da se podpira nujnost postopka ali pa, če hočete, hitri postopek, in
               da se zlorablja ta postopek. Tako, kot se zlorablja sedaj hitri postopek v zvezi s
               poslovnikom. Nobene izredne potrebe ni v tej državi, da sprejemamo ta poslovnik po
               hitrem postopku. Prav nobene. Torej jasno je v zdajšnjem poslovniku, kdaj se
               uporablja hitri postopek, vi pa dejansko vedno pod to krinko izredne nujnosti
               državnih potreb sprejmete in glasujete in sprejemate odločitve po hitrem postopku.
               Torej, v opoziciji seveda to ocenjujemo kot zlorabo in se s tem ne moremo
               strinjati.</p>
               <p>Kar se tiče vlaganja amandmajev k predlogu zakonov. Torej, tu bi ne smelo biti
               omejitev za manjše poslanske skupine. Ko ste spremenili ustavo in ste v ustavo
               zapisali 4% volilni prag za vstop v parlament in uveljavljali proporcionalni volilni
               sistem, ste se morali zavedati, da bo to pomenilo, da bodo v parlamentu vedno
               prisotne tudi manjše poslanske skupine. Jasno je, da je potem treba skozi poslovnik,
               če je že ustava to zagotovila, dati tem manjšim poslanskim skupinam možnost, da
               enakovredno, če že ne morejo enakopravno, sodelujejo v poslanskem delu.</p>
               <p>Če omejujete vlaganja amandmajev v tretjem branju z desetimi podpisi poslancev,
               potem seveda te manjše poslanske skupine v bistvu ločujete od tega, da bi lahko
               aktivno in pa enakopravno sodelovale v postopku sprejemanja zakonov.</p>
               <p>V tem poslovniku, ki je pred nami, je veliko nedoročenosti. Ne vem, kar sam sem
               naštel, da se na 12 mestih uporablja beseda <q>"praviloma"</q>, da se na več mestih pojavlja
               beseda <q>"lahko"</q>, da se na več mestih uporabljajo stavki, kot so <q>"če ni drugače
               določeno v tem poslovniku"</q> in tako naprej. Ne vem, ne poznam tako dobro sistemov,
               ampak zdi se mi, daje to nesprejemljivo, kajti beseda <q>"praviloma"</q>, <q>"lahko"</q>,
               <q>"morebiti"</q> in tako naprej, seveda daje možnost različne interpretacije. Poslovnik pa
               bi moral biti napisan tako, da ga ni možno na noben drug način interpretirati, kot se
               ga interpretira. Spomnil bivas rad na zaplet ob glasovanju o vladi dr. Andreja
               Bajuka, ko je bilo v poslovniku jasno napisano, da je glasovnica, ki ni izpolnjena
               tako, da je obkroženo <q>"za"</q> ali <q>"proti"</q>, neveljavna. Pa ste takrat dejansko pred očmi
               celotne Slovenije sprožili spor, kaj je z glasovnico, ki ni bila tako izpolnjena. In
               ker je tistikrat to izbilo, ste v zdajšnjem poslovniku to spremenili in ste šli
               zapisati tako, kot je napisano v zakonu o volitvah, ki veljajo za državljane, ki
               seveda niso profesionalni politiki, da je veljavna vsaka glasovnica, s katere se
               jasno da razločiti volja volivca. Predlagamo, da temu ne more biti tako. Za
               profesionalne politike, kot smo mi, morajo v takih zadevah veljati drugačna in jasno
               določena načela. Se pravi, tu opozarjam na eno od takšnih pomanjkljivosti, opozoril
               sem pa tudi na druge dileme.</p>
               <p>Upam si trditi, da poslovnik, ki je pred nami, ni neka izboljšava sedanjega
               poslovnika. Ta poslovnik ima za cilj predvsem dva ali tri cilje. Cilj tega poslovnika
               je, da bi neka ožja skupina prek kolegija odločala o tistih zadevah, ki so dejansko v
               pristojnosti in kompetenci državnega zbora. In cilj tega poslovnika je, da bi
               razprave opozicije v parlamentu skrajšali na minimum od minimuma. To pa seveda več ne
               pomeni parlamenta, to pomeni, če bi uporabil besede pisatelja Jančarja, potem bi
               lahko rekel, da to pomeni uvajanje neke demokrature, kajti če pogledate malo
               zgodovino, boste lahko ugotovili, da so že v parlamentu habsburške monarhije poznali
               institut neomejene razprave poslancev. Se pravi, mi v tej zadevi ne gremo naprej,
               ampak nazaj.</p>
               <p>Na žalost, še enkrat povem, vem, da vas o teh zadevah ne moremo prepričati.
               Pravzaprav je tu vseeno, kaj kdo govori, kako govori, vi ste se odločili, da boste to
               izpeljali in to boste naredili, če boste imeli zadosti glasov. Kar se tiče Nove
               Slovenije, vam sporočam, da pri tej zadevi ne bomo sodelovali oziroma bomo - na
               takšen način, kot ste si to zadevo zdaj zamislili - jasno in glasno glasovali proti.
               Hvala za pozornost.</p>
            </sp>
            <sp xml:id="SDZ3-Redna-14-2002-03-27.sp106">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
               gospod Sašo Peče. Izvolite.</p>
            </sp>
            <sp xml:id="SDZ3-Redna-14-2002-03-27.sp107">

               <speaker>SAŠO PEČE:</speaker>

               <p>Hvala za besedo. Upam, da si tokrat ne boste vzeli zopet pravice v svoje roke in
               prekinjali poslance pri razpravi, ob še veljavnem poslovniku.</p>
               <p>Dovolite, da začetek mojega dela začnem s prebiranjem magnetogramskega zapisa z
               današnjega dne, in sicer od 10.09 ure: "Na današnje nadaljevanje seje smo vabili
               predstavnike vlade Republike Slovenije<gap n="..."/></p>
            </sp>
            <sp xml:id="SDZ3-Redna-14-2002-03-27.sp108">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, prijavljeni ste k besedi kot predstavnik poslanske skupine, da
               predstavite mnenje o predlogu poslovnika državnega zbora po hitrem postopku. Mislim,
               da smo razpravo o uvrstitvi ali neuvrstitvi te točke na dnevni red razčistili, in
               prosim, da se držite tega, za kar imate besedo. Izvolite, gospod Peče, predstavite
               nam mnenje vaše poslanske skupine o predlogu poslovnika.</p>
            </sp>
            <sp xml:id="SDZ3-Redna-14-2002-03-27.sp109">

               <speaker>SAŠO PEČE:</speaker>

               <p>Vašega navodila ne bom upošteval, ker se mi zdi do popolnosti absurdno, glede na to,
               da ste podajo stališč dovolili dvema poslanskima skupinama<gap n="..."/></p>
            </sp>
            <sp xml:id="SDZ3-Redna-14-2002-03-27.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>V okviru proceduralnega predloga.</p>
            </sp>
            <sp xml:id="SDZ3-Redna-14-2002-03-27.sp111">

               <speaker>SAŠO PEČE:</speaker>

               <p>Včeraj, po zaključku zasedanja državnega zbora, sta se sestali komisija za poslovnik
               in odbor<gap n="..."/></p>
            </sp>
            <sp xml:id="SDZ3-Redna-14-2002-03-27.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, opominjam vas, da imate besedo za predstavitev mnenja o predlogu
               poslovnika.</p>
            </sp>
            <sp xml:id="SDZ3-Redna-14-2002-03-27.sp113">

               <speaker>SAŠO PEČE:</speaker>

               <p>Komisija za poslovnik je obravnavo predloga poslovnika sicer končala, pri čemer je v
               postopku priprave poročilo in tudi pregled amandmajev. Zaradi navedenega obravnavo te
               točke, ki je bila napovedana, danes ne bomo<gap n="..."/></p>
            </sp>
            <sp xml:id="SDZ3-Redna-14-2002-03-27.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, drugič vas opominjam, v skladu s poslovnikom, potem vam bom vzela
               besedo.</p>
            </sp>
            <sp xml:id="SDZ3-Redna-14-2002-03-27.sp115">

               <speaker>SAŠO PEČE:</speaker>

               <p><gap n="..."/> obravnavali. Predlagam, da jo obravnavamo jutri ob 10.00 uri.</p>
               <p>Pa glede na to, da ste me opozorili, bom še enkrat prebral zadnji del<gap n="..."/></p>
            </sp>
            <sp xml:id="SDZ3-Redna-14-2002-03-27.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče, prosim, da se omejite na to, za kar imate besedo, drugače vam bom vzela
               besedo.</p>
            </sp>
            <sp xml:id="SDZ3-Redna-14-2002-03-27.sp117">

               <speaker>SAŠO PEČE:</speaker>

               <p>Zaradi navedenega obravnavo te točke, kot je bila napovedana danes, da jo bomo
               obravnavali,</p>
            </sp>
            <sp xml:id="SDZ3-Redna-14-2002-03-27.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Jemljem vam besedo, gospod Peče.</p>
            </sp>
            <sp xml:id="SDZ3-Redna-14-2002-03-27.sp119">

               <speaker>SAŠO PEČE:</speaker>

               <p><gap n="..."/> in predlagali, da jo zbor predlaga jutri ob 10.00 uri. Toliko za uvod.</p>
               <p>Sedaj pa dovolite. Pred nami so že nasprotovali hitremu postopku in zaradi 201.
               člena, ki temeljito govori, kateri so pogoji oziroma, katere so izredne potrebe, ki
               bi izpolnjevale tak postopek, kot je pred nami. Tudi sekretariat za zakonodajo je v
               okviru svojega dodatnega mnenja z dne 25.3. na predlog postopka podal 68 vsebinskih
               pripomb. 68, kar pomeni na vsak peti člen predloga poslovnika je sekretariat podal
               svoja stališča. Mislim, da so to zadostni argumenti oziroma zadostni argumenti, da bi
               si za sprejem oziroma obravnavo tega poslovnika tadržavni zbor moral vzeti več časa,
               posebej zato, ker sami verjetno veste, da poslovnik v marsikaterem krogu predstavlja
               malo ustavo, za nas poslance pa predstavlja oziroma bi moral predstavljati navodila,
               kako naj ta državni zbor dela. In če izvzamemo delovanje iz preteklosti, ko je ta
               državni zbor nekajkrat, tudi danes, že kršil obstoječi poslovnik in če v najboljši
               veri verjamemo vanj, smo prepričani, da bi ga morali sprejemali po tisti proceduri,
               kot pritiče takemu aktu, ki se sprejema s kvorumsko večino in kateri bo imel
               posledice za vse zakonske akte, ki jih bo ta državni zbor sprejel.</p>
               <p>V sami vsebini predloga poslovnika, kot so ga predlagatelji podali v obravnavo, je
               za Slovensko nacionalno stranko nesprejemljiv. Nesprejemljiv zaradi tega, ker v vsej
               svoji vsebini, v vseh svojih mislim da 288 členih krši oziroma omejuje pravice
               poslancev. Mislim, da smo se s tem srečali s kršenjem tiste osnovne ustavne določbe,
               to je zagotovitev demokracije v parlamentu. Gospodje in gospe! Če demokracije ne bomo
               zagotavljali v tej hiši, kako jo bomo zagotavljali v tej državi? Mislim, da je to
               nesprejemljivo in da bi morali, vsaj mi tu, pristopiti po tisti poti, da bi si lahko
               povedali, kaj gre drug drugemu z namenom doseganja boljših zakonov, ki se bodo
               predvsem odražali v življenju državljanov te države.</p>
               <p>Po moji oceni in po oceni Slovenske nacionalne stranke je cilj tega poslovnika
               izključno eden. To je ustvarjanje klientelizma tudi znotraj te hiše. Poslovnika ne
               bomo podprli. Hvala.</p>
            </sp>
            <sp xml:id="SDZ3-Redna-14-2002-03-27.sp120">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala vam. Mnenje Slovenske ljudske stranke bo predstavil gospod Franci
            Rokavec. Izvolite.</p>
            </sp>
            <sp xml:id="SDZ3-Redna-14-2002-03-27.sp121">

               <speaker>FRANCI ROKAVEC:</speaker>

               <p>Hvala za besedo. Gospa predsedujoča! Spoštovane poslanke in poslanci! Za sprejemanje
               poslovnika kot male ustave je zelo pomembno dejansko, kakšen je način obravnave in
               sprejemanja poslovnika. Tudi to dejansko daje svoj pečat novemu poslovniku. In, če
               povzemamo, potem dejansko ravno današnji začetek ni najboljša popotnica za
               sprejemanje tega poslovnika. Čeravno v poslanski skupini Slovenske ljudske stranke
               upamo, da bo v nadaljnji obravnavi in razpravi poslovnika, v tem državnem zboru, le
               prevladal razum in, da se bodo upoštevala tudi še nekatera odprta vprašanja, ki so še
               vedno, tudi danes ob začetku obravnave tega poslovnika, ostala odprta.</p>
               <p>Kljub vsemu, pa pozdravljamo velik napredek od prejšnjega predloga, vsaj pri tistih
               najbolj ključnih vprašanjih, ki so bila odprta. Tako je jasno določeno, da bodo seje
               kolegija odprte za javnost. Prav tako je omogočen, če bo sprejet amandma komisije za
               poslovnik, dodaten časovni okvir za poslanske skupine, za tiste točke, kjer menijo in
               kjer bodo ugotovile, da jim je odmerjen čas, prekratek. Posebno je pa pomembno, da je
               čas opredeljen tudi na posameznega poslanca. Prav tako je zelo pomembno, da je imajo,
               pri dopolnjenem predlogu proračuna poslanke skupine, ne glede na velikost, možnost
               vlaganja amandmajev. Povečuje se tudi vloga, predvsem pa odločanje državnega zbora,
               napram predlogu, ki je bil v obravnavi, jeseni, lanskega leta.</p>
               <p>Kljub vsemu pa v poslanski skupini Slovenske ljudske stranke opozarjamo na dve
               odprti vprašanji, za kateri mislimo, da sta, vsaj prvo, po naši oceni, še kako
               bistveni. To je vprašanje kolegija in odločanje na kolegiju. Po naši oceni je
               nepotrebno, da v tem predlogu poslovnika še vedno vztrajamo na tako imenovanih,
               ponderiranih glasovih. Se pravi, da se moč in odločanje, prenaša iz tega državnega
               zbora na kolegij. Dejstvo je, da kolegij ne more nadomestiti, v temeljih, pri
               nekaterih bistvenih vprašanjih, funkcije državnega zbora. Zatobomo v poslanski
               skupini vložili amandma, da v primerih, kadar kolegij odloča, je odločitev kolegija
               sprejeta, če predlog podpira večina prisotnih članov kolegija. Po naši oceni, bi se
               na ta način dejansko odpravil karkšenkoli sleherni dvom, da bi kolegijprevzemal v
               večji meri odgovornost v tistih primerih, kjer bi to odgovornost dejansko, lahko
               prevzel državni zbor.</p>
               <p>In drugo vprašanje, to je 118. člen. V 118. členu smo prepričani, da je amandma
               komisije za poslovnik, ki predlaga možnost vključitve dveh predlogov zakonov,
               združitve dveh predlogov zakonov, da bo v praksi prihajalo do nesporazumov, in do
               nejasnosti. In drugo, da bo možno, tudi izigravanje postopkov, oziroma predlogov, po
               kakšnem postopku se obravnava posamezni zakon s strani vlade. V poslanski skupini
               ocenjujemo, vsaj glede teh dveh odprtih vprašanj, da bo prevladal razum, in da bo na
               koncu tudi razum ta omogočil sprejetje predloga poslovnika. Hvala lepa.</p>
            </sp>
            <sp xml:id="SDZ3-Redna-14-2002-03-27.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje Stranke mladih Slovenije bo predstavil gospod Igor Štemberger.
               Izvolite.</p>
            </sp>
            <sp xml:id="SDZ3-Redna-14-2002-03-27.sp123">

               <speaker>IGOR ŠTEMBERGER:</speaker>

               <p>Hvala za besedo. Po nekaj mesecih premora se ponovno srečujemo s predlogom poslovnika
               državnega zbora. Predlog, ki ga imamo danes na mizah, se od prejšnjega razlikuje v
               tem, da je dopolnjen z nekaterimi predlogi, ki so pred meseci dobili zadostno
               podporo. Vsekakor je predlog boljši od prejšnjega, to pa nikakor še ne pomeni, da je
               sedaj predlog brezhiben in sprejemljiv za vse.</p>
               <p>Vsi smo si enotni v tem, da je star poslovnik preživet in potreben temeljite
               prenove. Delo v državnem zboru je nedvomno treba racionalizirati. Te racionalizacije
               bomo najbolj občutili ravno v najmanjših poslanskih skupinah. Racionalizacija dela
               državnega zbora pa nikakor ne sme pomeniti, da se določeno politično opcijo iz igre
               kar izloči. Vse poslanske skupine, tudi najmanjša, morajo imeti enakopravno vlogo
               sodelovanja pri obravnavi vsakršne materije, ki se v tej hiši sprejema.</p>
               <p>Ob tem bi opozoril na amandma poslanske skupine Stranke mladih Slovenije k 49.
               členu. Ker nov poslovnik veliko nalog in pristojnosti prenaša na matična delovna
               telesa, s tem amandmajem zagotavljamo tisti minimum, ki vsem poslanskim skupinam še
               omogoča enakopravno vlogo pri delu v državnem zboru.</p>
               <p>Kot kaže se ponderiranju glasov na kolegiju ne bomo mogli izogniti. Zato bi veljalo
               razmisliti, da se odločitve na kolegiju sprejemajo z 2/3 ponderiranih glasov. Amandma
               matičnega delovnega telesa k 68. členu pa vsaj tisti del odločitev kolegija, ki se
               tičejo časovne omejitve razprav, na kar so v preteklosti letele naše glavne kritike,
               rešuje.</p>
               <p>Veseli me tudi, da je predlagatelj prisluhnil našim večkratnim opozorilom na možnost
               poslanskih skupin do vlaganja amandmajev na dopolnjen predlog proračuna. Delo bo po
               novem poslovniku zahtevalo veliko več organiziranosti in zbranosti poslancev.
               Poslanci manjših poslanskih skupin, ki imajo manj številčen soport strokovnih
               sodelavcev, bomo novo organiziranost dela v parlamentu najbolj občutili. Vendar pa je
               tudi nam v interesu, da se evropski standardi na področju zakonodajnih postopkov
               prenesejo tudi v slovenski parlament.</p>
               <p>V kolikor bodo naši predlogi dobili zadostno podporo oziroma bodo vsebine v njih kako
               drugače zapisane v novem poslovniku, v kolikor bomo ocenili, da nam je omogočeno
               enakopravno sodelovanje pri sprejemanju zakonodaje, bo nov poslovnik, čeprav strožji
               in trši, tudi za poslance Stranke mladih Slovenije sprejemljiv. Hvala.</p>
            </sp>
            <sp xml:id="SDZ3-Redna-14-2002-03-27.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenja poslanskih skupin. Besedo dajem poslankam in
               poslancem. Pisno se je k neomejeni razpravi prijavil gospod Bogdan Barovič, v
               nadaljevanju je razprava ostalih poslank in poslancev omejena na 5 minut. Gospod
               Barovič, izvolite.</p>
            </sp>
            <sp xml:id="SDZ3-Redna-14-2002-03-27.sp125">

               <speaker>BOGDAN BAROVIČ:</speaker>

               <p>Hvala lepa, gospa predsedujoča. Saj ne bom potreboval več kot 5 minut.</p>
               <p>Začel pa bom malce drugače kot moj poslanski kolega. In sicer, če pogledamo določila
               65. člena novega poslovnika, o katerem danes razpravljamo in če pogledamo naprej še
               79. člen novega poslovnika, o katerem danes razpravljamo, lahko vidimo, da je
               pravzaprav nepomembno o tem razpravljati, kajti, če bi že ta veljal, ste vi, govorim
               o novem poslovniku torej, o katerem govorimo, kršili ta poslovnik. In takšnih členov
               je nič koliko. In takšen način, s tem, da mi ne morete reči, da govorim o novem
               poslovniku, protestiram proti ravnanju, proti mojemu poslanskemu kolegu.</p>
               <p>Poleg tega je moje osebno mnenje popolnoma enako kot mojega predhodnega kolega, da
               lahko, da je ta novi poslovnik v določenih elementih izboljšan. Vsekakor pa kot malo
               ustavo ni nujno, da ga sprejmemo po hitrem postopku in takoj, ne glede na določila,
               ki bi jih lahko našel, pa jih žal nisem imel časa, v novem poslovniku, kako ravnati v
               primeru, če predsednik ali predsedujoči državnega zbora, predlaga določene vsebine
               okoli prestavitve točk dnevnega reda, ali pa če takšne prestavitve predlaga matični
               odbor. Ne glede na določila, ki jih ima stari poslovnik in ne glede na določila, ki
               govorijo o tem, med 60. in 90. členom, je žal dokaz, da je rezultat isti, da se bomo
               in smo se ravnali po lastni presoji in včasih mimo poslovnika. Če imamo nek red,
               potem sem za to, da ga spoštujemo, spoštovane kolegice in kolegi. In če smo v
               parlamentu, ki izvira iz besede <q>"parlare"</q> ali govoriti, mislim, da je osnovna pravica
               vseh ljudi, da v tem parlamentu povedo svoje mnenje,če to le ni izmišljeno ali
               brezpredmetno. To bi bilo tudi vse, kar sem hotel povedati. Hvala lepa.</p>
            </sp>
            <sp xml:id="SDZ3-Redna-14-2002-03-27.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem poslankam in poslancem. Želi kdo razpravljati? Gospod
               Kelemina, izvolite. Potem gospod Rokavec</p>
            </sp>
            <sp xml:id="SDZ3-Redna-14-2002-03-27.sp127">

               <speaker>BRANKO KELEMINA:</speaker>

               <p>Hvala lepa za besedo. Jaz bom v svoji skromni razpravi pač tudi neke svoje pomisleke
               podal v zvezi s spremembo poslovnika državnega zbora. Moja splošna ocena je, da
               poslovnika državnega zbora sploh ni potrebno spreminjati, da je obstoječi poslovnik
               državnega zbora izredno dober, razmeroma dober, vendar se žal zaradi nesposobnosti
               organizacije postavitve, primerne organizacije, žal ne more izvajati v vseh svojih
               določbah in pa tudi nesposobnosti tako vodstva državnega zbora kot pa tudi vseh
               ostalih institutov, ki si naj vzamejo tiste pravice, ki jih dejansko po obstoječi
               zakonodaji, pa po obstoječem poslovniku imajo, da bi jo tudi kompletno izvajali. To
               je osnovni razlog, zakaj obstoječi poslovnik državnega zbora ne funkcionira. Zato
               tudi, ker se tolmači v vseh elementih, kjerkoli je mogoče, negativno, namesto da bi
               se poslovnik in vsa zakonodaja v tej državi tolmačila pozitivno, se vedno tolmači
               negativno. In pri takem poslovniku, če še tudi bomo sprejeli zdaj novega in še deset
               novih, nikdar ne bomo dosegli tistega učinka, ki bi ga lahko dosegli, če bi te
               dokumente si vsi skupaj tolmačili z nekega pozitivnega vidika in iskali neke
               pozitivne rešitve, ne pa samo neke negativne.</p>
               <p>Ob tem bom samo dve stvari ali pa mogoče eno stvar izpostavil, spoštovani kolegi,
               kolegice, predvsem pa predlagatelju predloga teh sprememb. Namreč, predlagatelja
               sprašujem, kako si predstavlja glede na že obstoječo organizacijo delovnih teles
               prenesti težišče dela tega državnega zbora v delovna telesa. Kako? Prostorsko?
               Časovno? Kadrovsko? Samo te tri dimenzije bom izpostavil. Vemo, kaj se zdaj dogaja na
               delovnih telesih. Vemo, da nimamo ustreznih prostorov, gospod Anderlič, vi to dobro
               veste, da nimamo ustreznih prostorov. In zdaj zahtevate, da se prenese težišče dela v
               delovna telesa. Kako, kje bomo mi te zadeve opravljali. To mene zanima v prvi fazi.
               Pod nemogočimi pogojine moreš delati. Mi se usedemo za mizo, pa nimam prostora
               včasih, če pridem med zadnjimi, pač imam še kakšne opravke, logično, pridem med
               zadnjimi in se nimam kam usesti. In me stisnejo tam nekam zraven z enim stolom za
               mizo in gradivo držim na kolenih. Ali naj na tak način konstruktivno delam v odboru?
               Lepo vas prosim!</p>
               <p>Druga stvar. Ne vem, kako si predstavljate časovno dimenzijo, kako bomo mi težišče
               dela prenesli na delovna telesa. Zdaj se dogaja naslednje, spoštovani predlagatelj,
               gospod Anderlič, če še ne veste, vendar prav gotovo veste, kaj se dogaja. Delovna
               telesa so, nekatera ali pa v večini primerov, prav zaradi izrednih razmer, ki v
               tejdržavi vladajo, zaradi ogromnega števila zakonov, ki se sprejemajo po hitrem
               postopku, pa vseh drugih gradiv, ki jih mora delovno telo obravnavati, v neizmerni
               časovni stiski. Nam skličete sejo ob devetih, desetih, pa pravite, predsednik že
               vnaprej napove naj se delo odbora konča ob dvanajstih ali ob enih najpozneje, ker
               moramo sobo izprazniti, zaradi tega, ker pride drugo delovno telo v isti prostor. In
               nas spravi pod pritisk, da moramo v najkrajšem času sprejeti celo vrsto zakonov in da
               naj čim manj razpravljamo in nas celo prosijo, naj čim manj razpravljamo. Kako naj mi
               konkretno kvalitetno pripravimo določene dokumente, če ne bomo imeli dovolj časa za
               to? Ali mislite, da bo državni zbor zdaj trikrat manj zasedal? Možno, da bo, prav
               gotovo bo državni zbor manj zasedal in bodo lahko več zasedala delovna telesa. Pa
               vendar se sprašujem, ali bodo imela delovna telesa dovolj časa za kvalitetno
               obravnavo posameznih zakonov, pa tudi drugih dokumentov, ki jih državni zbor
               sprejema.</p>
               <p>Da ne govorim še o naslednji dimenziji, ta je pa kadrovska. Pri tem obsegu dela, ki
               ga mi imamo danes v državnem zboru, naše strokovne službe, predvsem na nekaterih
               odborih, komisijah, ne morejo in niso kos opravljanju vseh del, ki so pred njimi.
               Samo poglejmo odbor za infrastrukturo.Lepo vas prosim, bodite razumni! Poglejte, kaj
               je vse v odboru za infrastrukturo treba obravnavati, kakšna gradiva vse, katera
               ministrstva vse mi pokrivamo, kako so to specifična znanja, specifična strokovna
               znanja. In za to mi nimamo strokovno usposobljenih ljudi. Zdajle vam trdim na pamet,
               popolnoma na pamet, brez vsake analize, da odbor za infrastrukturo potrebuje najmanj
               pet specializiranih strokovnjakov, ki bodo pokrivali posamezna področja <stage>/opozorilni
               znak za konec/</stage>, da bomo lahko opravljali tisto vlogo, ki bi jo dejansko delovno telo
               že zdaj moralo opravljati, po obstoječem poslovniku; po novem poslovniku bomo dobili
               dodatne zadolžitve. Zakaj državni zbor oziroma delovna telesa<gap n="..."/></p>
            </sp>
            <sp xml:id="SDZ3-Redna-14-2002-03-27.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina<gap n="..."/></p>
            </sp>
            <sp xml:id="SDZ3-Redna-14-2002-03-27.sp129">

               <speaker>BRANKO KELEMINA:</speaker>

               <p><gap n="..."/> ne opravljajo temeljne funkcije, to je spremljanje izvrševanja zakonodaje na
               posameznem področju, pripravljanje stališč za državni zbor, pripravljanje politike na
               posameznih področjih in predlaganje določene politike državnemu zboru v sprejem. Niti
               osnovih stvari, ki jih že po obstoječem poslovniku morajo delovna telesa opravljati,
               ne opravljamo. Mi nismo kos niti obstoječi dokumentaciji<gap n="..."/></p>
            </sp>
            <sp xml:id="SDZ3-Redna-14-2002-03-27.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, se opravičujem, obstoječi poslovnik, seveda, pet minut</p>
            </sp>
            <sp xml:id="SDZ3-Redna-14-2002-03-27.sp131">

               <speaker>BRANKO KELEMINA:</speaker>

               <p>Aja, pardon, sem pozabil, za to se opravičujem. Skratka, cela vrsta vprašanj. In bi
               prosil predlagatelja, če lahko na te stvari odgovori. Ko bo odgovoril na vsa ta
               vprašanja, bom pa tudi mogoče podprl, vendar mislim, da tega poslovnika ne bom
               podprl, ker sprememba ni potrebna. Hvala lepa.</p>
            </sp>
            <sp xml:id="SDZ3-Redna-14-2002-03-27.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Gospod Rokavec, izvolite.</p>
            </sp>
            <sp xml:id="SDZ3-Redna-14-2002-03-27.sp133">

               <speaker>FRANCI ROKAVEC:</speaker>

               <p>Hvala za besedo. V svoji razpravi bi se omejil samo na zadnji, 288. člen, ki govori o
               uveljavitvi tega poslovnika.</p>
               <p>Precej te razprave je povedal že predhodnik, gospod Kelemina. Namreč dejstvo je, da
               bo uvedba novega poslovnika v celoti spremenila način funkcioniranja tega državnega
               zbora. In, prav to namreč, če ne bomo pred uveljavitvijo tega poslovnika dejansko
               izpostavili možnost popolne reorganizacije dela<gap n="..."/></p>
            </sp>
            <sp xml:id="SDZ3-Redna-14-2002-03-27.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, spoštovani, spoštovane za mir v dvorani. Hvala lepa. Izvolite.</p>
            </sp>
            <sp xml:id="SDZ3-Redna-14-2002-03-27.sp135">

               <speaker>FRANCI ROKAVEC:</speaker>

               <p>Če ne bo dana časovna možnost popolne reorganizacije dela v državnem zboru, to se
               pravi delovanja delovnih teles, ki bi imela po uvedbi tega poslovnika bistveno bolj
               ključno vlogo, kot jo imajo sedaj, pa tudi poslanske skupine, potem se dejansko
               bojim, da bo z uvedbo tega poslovnika lahko na začetku dejansko nastal bistveno večji
               kaos, kakor ga imamo v tem trenutku, mogoče v nekaterih primerih. Zato bi bilo
               dejansko smiselno razmisliti, ali ne bi uvedbo tega poslovnika dejansko načrtovali na
               en primeren čas, se pravi si vzeli dobre pol leta časa za temeljito pripravo. Poleg
               tega pa umestno drži verjetno tudi ugotovitev, da popolna sprememba pravil igre sredi
               mandata je zelo občutljiva, ampak prav ta popolna sprememba pravil igre zahteva
               potreben čas.</p>
               <p>In drugo. Verjetno bi pa kazalo zaradi pripomb in pa utemeljenih vprašanj, ki so
               bila naslovljena tudi na seji ustavne komisije razmisliti, ali ne bi za ustavno
               revizijski postopek pa dejansko začel veljati ta poslovnik prej. To vprašanje
               naslavljam zaradi sledečega, ker v tem trenutku se zastavlja vprašanje, ali so sploh
               pravila igre glede ustavno revizijskega postopka določene. V tem primeru pa bi bilo
               verjetno smiselno, da bi samo za ta konkreten primer začel poslovnik oziroma določila
               poslovnika delovati prej.</p>
               <p>Ko smo bili včeraj na razgovoru z ustavno pravnim odborom slovaškega parlamenta, so
               nam predstavniki tega odbora povedali, da ima v slovaškem parlamentu vsak poslanec
               pokriva eno delovno telo oziroma največ dve. Pri nas marsikateri poslanec pokriva po
               tri, štiri, ali pet delovnih teles. In če ne bomo spremenili načina funkcioniranja in
               pa tudi števila pokrivanja delovnih teles s strani posameznega poslanca, sem
               prepričan, da se bo zgodilo, prvič, da bodo delovna telesa nesklepčna, da delovna
               telesa ne bodo pripravila predlogov zakonov tako kvalitetno, državni zbor bosicer
               odločal, ampak problem bo drugi, ker bo kvaliteta zakonov, ko bo prišla v izvajanje,
               lahko še slabša, kakor je kvaliteta zakonov sedaj. Zato menim, da bi bilo sigurno
               potrebno si vzeti dovolj časa za predhodno reorganizacijo in pripravo državnega zbora
               novim pravilom igre, ki jih določa novi poslovnik. Zato sem tudi predlagal ta
               amandma. In mislim, da bi bilo smiselno ga tudi resno razmisliti v njeno podporo. Gre
               se pa še za sledeče. Marsikdo sedaj razmišlja, na kateri strani je, ali je v poziciji
               ali v opoziciji. Ta sprememba bi bila sredi mandata. Uveljavitev poslovnika. Se
               pravi, bi bila bistveno manj moteča, kakor bi bila mogoče za nekatere v tem trenutku.
               Toliko na kratko. Hvala.</p>
            </sp>
            <sp xml:id="SDZ3-Redna-14-2002-03-27.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Sonja Areh Lavrič, izvolite.</p>
            </sp>
            <sp xml:id="SDZ3-Redna-14-2002-03-27.sp137">

               <speaker>SONJA AREH LAVRIČ:</speaker>

               <p>Hvala za besedo, gospa predsedujoča. Spoštovani poslanci, poslanke.</p>
               <p>Ker je splošna razprava o poslovniku, bom dodala samo dva stavka. Veste, zame ni
               pomemben poslovnik v njegovi obliki ali spreminjajoči se vsebini, temveč v njegovem
               spoštovanju. Mnogokrat do zdaj se ni spoštoval poslovnik. In po mojem bo tako tudi
               vnaprej. Hvala lepa.</p>
            </sp>
            <sp xml:id="SDZ3-Redna-14-2002-03-27.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ3-Redna-14-2002-03-27.sp139">

               <speaker>JOŽEF JEROVŠEK:</speaker>

               <p>Ko imamo danes pred sabo novi predlog poslovnika državnega zbora, pravzaprav
               opravljamo nepotrebno delo, kajti to bi bilo opravljeno, če bi bila v predhodnem
               poskusu prisotna večja demokratičnost, večja pripravljenost na demokratično
               dogovarjanje, če bi predlagatelji takrat ne zastopali na nek način politike
               hegemonije. Vsiljevanja rešitev, ki niso življenjske, ne v tem parlamentu, ne v
               drugih evropskih parlamentih. In tudi ob soočenju s sedanjim predlogom poslovnika, se
               mi zdi, da bi bilo najboljše, če se nekako navežem na mojega predgovornika, da bi se
               realno odločili glede uveljavitve tega poslovnika.</p>
               <p>Slišali smo že o neprimernih prostorskih in kadrovskih in drugih možnostih delovanja
               tega parlamenta. In zaradi tega se mi zdi, da bi dobronamernost takšnega poslovnika
               in takšnih rešitev, ampak seveda izboljšanih rešitev, najbolje testirali, če se
               dogovorimo, da stopi v veljavo z začetkom prihodnjega mandata.</p>
               <p>Ker potem bi delali za naprej in ne bi neposredno vplivalo na delo v tem mandatu,
               obšli bi dvome, zakaj takšna naglica in takšno vsiljevanje. Kajti razmišljanje, da je
               to vladajočim strankam nujno potrebno, da pred predsedniškimi volitvami uveljavijo
               nekatere druge možnosti, ki bodo potem s tako hitrimi postopki možne, je seveda
               vmesno in realno.</p>
               <p>Hkrati pa se mi zastavljajo tudi nekatera druga vprašanja, še zlasti po obisku naše
               parlamentarne delegacije v Veliki Britaniji. Namreč, mnogokrat je v obrazložitvah
               potrebe znatno spremenjenega poslovnika bilo tukaj rečeno, kako izrazito drugačna je
               parlamentarna praksa v drugih državah in kako manjša je možnost poslanca, da bi
               neposredno vplival na potek zakonodajnega postopka in neposredni dostop do neke
               neposredne demokracije. Pri našem obisku v Veliki Britaniji smo se prepričali o
               nasprotnem. Tudi tam imajo tristopenjsko obravnavo zakonov, vendar jaz se strinjam z
               dvostopenjskim postopkom. In, ugotovili smo lahko, da imajo tam poslanci oziroma
               poslanske skupine bistveno večjo možnost nadziranja oblasti. Gre za neposredno
               demokracijo, kajti sleherni teden je predsednik vlade na razpolago poslancem in
               opoziciji, da neposredno dejansko na pravilen način izmenjujejo politična stališča in
               kontrolirajo oblast poslanci. To, kar imamo pri nas, so izredno šibke možnosti. Prav
               tako pa imajo v Veliki Britaniji možnost, ki je naš predlog sedanjega poslovnika ne
               dopušča, da neposredno uvrstijo v splošno debato aktualne teme. Tako se je ob našem
               obisku v angleškem parlamentu je zgodilo, da je predhodni dan ameriški predsednik
               podpisal zakon o povečanju carin na jeklo. In naslednji dan se je odprla debata, kaj
               to pomeni za Veliko Britanijo, brez izrednih sej in brez vsega. Mislim, da če gremo v
               smeri tako drastičnega spreminjanja poslovnika, da moramo tudi mi imeti takšno
               možnost. To je klasična praksa v evropskih parlamentih, hitro, ažurno odzivanje na
               pereče probleme, na aktualne dogodke, ki imajo seveda vpliv na tisto državo. <stage>/Pisk./</stage>
               Samo z enim stavkom, da zaključim. Kot sem že rekel, verjel bom v to, da vas vodijo
               interesi države, če sprejmete, da delamo to za naslednji mandat. Hvala lepa.</p>
            </sp>
            <sp xml:id="SDZ3-Redna-14-2002-03-27.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peterle, izvolite.</p>
            </sp>
            <sp xml:id="SDZ3-Redna-14-2002-03-27.sp141">

               <speaker>ALOJZ PETERLE:</speaker>

               <p>Sem resnično pričakoval, da bo prevladal tukaj pragmatizem in da bodo tisti, ki si
               želijo spremembe poslovnika upoštevali stanje, kakršno je bilo v ponavljanjih
               glasovanjih, ki se niso končala s podporo poslovniku in da bodo skušali najti tisti
               najmanjši skupni imenovalec, ki bi pač želene spremembe lahko uveljavil. Jaz imam
               vtis, da je stvar zaplavala v drugo smer in kakor bolj berem poslovnik, več težav
               vidim. Ena je v tem, da se res, kakor so rekli predhodni kolegi ali kolegice, da se
               jemlje poslancu besedo. Jaz tudi ne bi rekel temu drugače, kot je bilo že rečeno in
               sem argumente za to navajal že pri prejšnji verziji in se pravzaprav ne bom
               ponavljal. Mešanica posvetovalne in odločevalne vloge kolegija pa spravlja v težavo
               tudi predsednika državnega zbora, kajti, če ga postavlja s ponderirano večino
               odločanja v kolegiju, torej ta možnost ga postavlja pravzaprav lahko zgolj v funkcijo
               izvrševalca namenov vladajoče koalicije. Zmeraj bo tista večina koalicije zadostna.
               Drugim ni treba niti hoditi, ker ponderirana večina bo seveda potegnila, kamor bi
               želela. Predsednik državnega zbora ali predsednica državnega zbora pa je funkcija, ki
               zadeva vse oziroma bi morala pokrivati vse poslance. In če je posvetovalno telo
               kolegij, potem to funkcijo lahko opravlja. Če pa se odloča, pa tega ne more več, ker
               je zavezan s sklepom. Zato mislim, da je tale vmesni nivo nevaren za naš še kar sveži
               parlamentarizem.</p>
               <p>Potem je vprašanje nujnosti obravnave. Tukaj pa mislim da lahko pride v težave
               vlada, če se odloča o nujnosti, bi rekel arbitrarno, potem se lahko zgodi, lahko se
               zgodi recimo, če bi se dogajalo kakor doslej, da imamo različne koalicije v vladi,
               kakor v parlamentu, da kakšne stvari ne bi šle po hitrem postopku, pa bi vlada glede
               na svoj status oziroma značaj imela razloge, da se to tako naredi. Jaz bi rekel, če
               meni vlada, da so izredne razmere za sprejemanje nekega zakona, potem se to upošteva,
               naj pa ta hiša preveri, ali je to res, ali je vlada upoštevala zakon oziroma
               poslovnik na to temo. Zelo težko je tukaj postavljati poštena izhodišča, ker se dve
               leti že zlorablja institut hitre obravnave za vse, kar pač želi koalicija, da spravi
               hitro naprej. In komaj kakšen zakon od teh je res tak, da ga lahko vidimo kot izredno
               potrebo države. Se strinjam s kolegico, ki je govorila o potrebnosti spoštovanja
               poslovnika. Poslovnik je čedalje debelejši. Tukaj se govori, da se bližamo
               zahodnoevropski parlamentarni praksi, bi rad videl kakšen podoben poslovnik, tako
               debel, tako natančen, tako urejajoč številne detajle, kakor je naš. Tukaj je veliko
               balasta, ampak bolj se bom oglasil še pri amandmajih, opozoril sem pa na tole glavno
               po mojem mnenju. Torej, jaz sem še naprej za čisto rešitev, da je kolegij
               posvetovalno telo, predsednik naj ima pa tudi neko veljavo in se na podlagi posveta
               odloča o zadevah, o katerih naj bi se sicer odločal kolegij s ponderirano večino.
               Sicer bo zgolj podaljšek koalicije, ne pa predsednik celega parlamenta.</p>
            </sp>
            <sp xml:id="SDZ3-Redna-14-2002-03-27.sp142">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Želite replicirati? Izvolite.</p> 
            </sp>
            <sp xml:id="SDZ3-Redna-14-2002-03-27.sp143">

               <speaker>ANTON ANDERLIČ:</speaker>

               <p>Pravzaprav bi rad gospodu Peterletu pojasnil, da bi s približno pozornim branjem ali
               pa ne, z bežnim preletom poslovnika ugotovil, da je vgrajeno v ta poslovnik vse
               tisto, kar je bilo v prejšnji obravnavi obravnavano in kar je bilo tudi ob
               zagotavljanju iz vaših razprav - iz vaših razprav, poudarjam - in sugestij, ki ste
               jih dali, kaj je tisto, kar naj bi bilo sprejemljivo kot nek minimalni skupni
               imenovalec, kot ga vi imenujete. Mislim, da je to slabo, da smo šli na ta minimalni
               skupni imenovalec, ker smo sfižili poslovnik, ki je primerljiv vsaj s sedmimi
               državami Evropske unije. Ni korektno govoriti pred dvema urama v tej dvorani, kako je
               potrebno slediti napredku v predpristopni strategiji Evropske unije in kako je treba
               vse tisto postoriti, k čemur smo se zavezali sami na mnogih konferencah, kjer ste,
               konec koncev, tudi sami bili in, ta državni zbor predstavljali, ker ste predsednik
               pomembne komisije in član konvencije sedaj in tako naprej. Ko govorite o zlorabi
               hitrih postopkov v zadnjih dveh letih, gre 90% stvari na račun prekratkega časa za
               sprejetje zakonov, ki so iz programa predpristopne strategije Slovenije. Gospod
               Peterle, poglejte si seznam, mogoče je pri vas problem, da premalo sedite v tej
               dvorani in spremljate dnevni red, mogoče je to problem. Sam pa sedim pri vseh točkah
               in to vem. Če govorite o tem, da bi želeli, da je manj hitrih postopkov, da se
               hitreje sprejemajo zakoni, potem nujno moramo spremeniti zakonodajnipostopek. Kajti
               nedvomno je, da bo vsaj za eno tretjino manj točk dnevnega reda od takrat, ko bo
               drugačen zakonodajni postopek. In seveda ne razumem tega - vi nam stalno delite
               lekcije tu, v tej dvorani, kako moramo spoštovati poročilo evropske komisije, ki pa
               vsako leto zapiše, da imamo nemogoč zakonodajni postopek. Istočasno nam pa delite
               lekcije, da pa ne smemo nečesa sprejeti, da bi to lahko dosegli. Ne razumem, kako gre
               to skupaj.</p>
               <p>Vsi ste dobili prošnjo, priprošnjo, kakorkoli želite, da naredimo nekaj skupaj iz
               tistih izhodišč, na katerih smo ostali pred pol leta. Nič, gospe in gospodje, nič,
               niti ene same iniciative. Ko pa se predlog pripravi in upoštevajo vaši predlogi, ki
               so bili iz prejšnje obravnave temeljito proučeni, skozi vse magnetograme in pisna
               gradiva, ki so bila, pa spet ni v redu. Moram reči, da mi ni težko prenašati teh
               diskusij, češ, hočete odločati in tako naprej. Ja, gospod Peterle, hočemo odločati v
               skladu in v meri, kolikor je poslanska skupina dobila sedežev na volitvah. To je
               legitimno, to je demokratično in to je edino prav. Zato tudi, če sem že pri repliki,
               je odločanje na kolegiju, ki pa je izključno odločanje o procesnih vprašanjih, o
               vprašanjih organizacije, o vprašanjih terminskega plana - ne predstavljam si, da bi
               90 ljudi odločalo o tem, kako bomo sestavili terminski program za prihodnji mesec. Če
               zdaj odpremo diskusijo, kaj naj obravnavamo aprila meseca v tej dvorani, sem
               prepričan, da bomo za to porabili kar nekaj časa, pa še ne bomo mogli tega storiti
               kvalitetno. Da pa je in da pa seveda na drugi strani, pa lahko 12 predstavnikov, 16,
               ne 14 poslancev, odloči o vsem, kar naj bi bilo tudi procesne narave, da bi 14
               poslancev določilo dnevni red, kdaj bodo zasedanja in tako naprej, se mi pa zdi tudi
               nesprejemljivo.</p>
            </sp>
            <sp xml:id="SDZ3-Redna-14-2002-03-27.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki. Najprej gospod Jerovšek, potem gospod Podobnik. Gospod
               Jerovšek, izvolite.</p>
            </sp>
            <sp xml:id="SDZ3-Redna-14-2002-03-27.sp145">

               <speaker>JOŽEF JEROVŠEK:</speaker>

               <p>Gospod Anderlič navaja sedem držav, s katerimi je ta predlog poslovnika primerljiv.
               Jaz verjamem, da so iz posameznih poslovniško vzete nekatere določbe, nekatere
               rešitve, vendar pa dvomim v primerljivost celote s sedmimi državami. Ne ugovarjam, da
               so potrebne spremembe, kot tudi nisem nikdar nasprotoval. Vendar pri tem navajanju
               primerljivosti je bilo v prejšnjih poskusih ogromno zavajanja.</p>
               <p>Omenil sem že prej, tudi v preteklem poskusu so se nekateri na anglosaksonsko prakso
               izgovarjali. Čeprav sem nekaj poznal, nisem imel resnih argumentov ugovarjanja. Na
               podlagi obiska in vsega tega o možnostih neposrednega vplivanja poslancev v tistem
               sistemu, pa imam sedaj bistveno drugačno sliko. Moram reči, da ti podatki o
               primerljivosti, dostikrat ne držijo.</p>
               <p>Treba je tudi upoštevati parlamentarno tradicijo v naši državi. Treba je vedeti, da
               so se drugod poslovniki oziroma procesne določbe spreminjali postopno. Mi ne moremo s
               poslovnikom delati tako imenovani <q>"big beng"</q>. Mi moramo upoštevati stopnjo razvoja
               našega parlamentarnega sistema. Jaz se strinjam, gospod Anderlič, z vami, da naj se
               izraža razmerje na volitvah. Vendar še stalno v kolegiju.</p>
               <p>Boste si vzeli bistveno več, poznam prakso in vem, kako se preko palca nategujejo
               poslovniške določbe že sedaj. Če boste pa imeli takšno moč in možnost, pa bo teh
               <q>"zlorab"</q> bistveno več. Moramo biti v imenu demokracije kritični in pozorni.</p>
               <p>Vložili ste poslovnik sam, govorite pa v množini. To se pravi, da se že zavedate
               moči. Ja, tisto so naknadno. Da se že zavedate pozicije <q>"de facto"</q> predsednika
               državnega zbora. To pa je napačno.</p>
            </sp>
            <sp xml:id="SDZ3-Redna-14-2002-03-27.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek! Lepo prosim, ne z osebnimi diskvalifikacijami. Lepo prosim, da se
               osredotočite na predlog poslovnika, ki je pred vami.</p>
            </sp>
            <sp xml:id="SDZ3-Redna-14-2002-03-27.sp147">

               <speaker>JOŽEF JEROVŠEK:</speaker>

               <p>Gospa podpredsednica! Jaz sem tako na osebni, kot tu pripravljen gospodu Anderliču
               priznati, da je odličen politik. Nobene diskalifikacije. Jaz samo analiziram njegove
               politične ambicije. <stage>(Smeh v dvorani.)</stage></p>
            </sp>
            <sp xml:id="SDZ3-Redna-14-2002-03-27.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>To ni predmet današnje razprave. Gospod Jerovšek! Prosim, analizirajte poslovnik.
               Izvolite.</p>
            </sp>
            <sp xml:id="SDZ3-Redna-14-2002-03-27.sp149">

               <speaker>JOŽEF JEROVŠEK:</speaker>

               <p>Ja. Trenutno imam na mizi dokument, skozi katerega to najlažje storim in analiziram
               poslovnik. Gospod Anderlič mi absolutno ne bo vzel, ker je dober politik, kot na nek
               način mi ne bo zameril ali karkoli. On točno ve, midva se toliko poznava tudi na
               politični ravni, da tudi znava eden pri drugem med vrsticami brati. <stage>(Smeh.)</stage> Gospa
               podpredsednica! Zdaj ste mi zopet pretrgali misel, da bi lahko dejansko o
               poslovniških določbah razpravljal, vendar izrazil sem svoje mnenje, da ne nasedajmo
               enostavno tem zagotovilom o ne vem kakšni evropski primerljivosti. Jaz vem, da se
               bomo izboljšali. Ampak nekatere stvari pa tudi na slabše. Hvala lepa.</p>
            </sp>
            <sp xml:id="SDZ3-Redna-14-2002-03-27.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da je prav in korektno, da vas seveda obvestim. Mislim, da je
               prav, da danes zaključimo splošno razpravo. Potem si vzamemo 15 minut odmora do
               izredne seje, da se na njo pripravite, tako da ne bo potrebno nasilno podaljševati
               razprave z vložki, ki s poslovnikom nimajo zveze. Če bomo do 17.15 uspeli zaključiti
               splošno razpravo, mislim, daje korektno, da si odredimo 15 minut odmora, da se
               pripravimo na izredno sejo, ki bi jo pričeli ob 17.30 uri. K repliki se je javil tudi
               gospod Podobnik, potem pa razprava gospoda Drobniča in Soka. Gospod Podobnik. <stage>(Glas
               iz ozadja.)</stage> Prav. Izvolite, gospod Podobnik.</p>
            </sp>
            <sp xml:id="SDZ3-Redna-14-2002-03-27.sp151">

               <speaker>JANEZ PODOBNIK:</speaker>

               <p>Hvala lepa za besedo, gospa podpredsednica. Po tem simpatičnem nastopu kolega
               Jerovška bi rad repliciral kolegu Peterletu in kolegu Anderliču. Najprej bi rad
               povedal, da je predlog poslovnika, kot ga je v postopek vložil kolega Anderlič in sta
               se podpisu pridružila kolega Potrč in kolega Kebrič, dober tekst. V to gradivo skupaj
               z amandmaji je kolega Anderlič z njemu lastno energijo vgradil veliko večino pripomb,
               pomislekov tudi s strani opozicije. Tu bi rad to javno povedal.</p>
               <p>Rad bi tudi povedal to, da je bil Tone Anderlič zelo zavzet in je želel, da se
               vendarle sprememba poslovnika čimprej pripelje do konca. Ne nazadnje vodji
               najmočnejše poslanske skupine v parlamentu to tudi pritiče.</p>
               <p>V naši poslanski skupini pa je delovno, jaz bi rekel tudi pošteno pri tem delu
               sodeloval kolega Rokavec. Ena od Ahilovih tetiv oziroma delikatnih mest poslovnika je
               status kolegija. To pa moramo priznati. Ta njegova dvojna vloga je neka dvoživka, tu
               najverjetneje orjemo brazde tudi v evropski praksi, najverjetneje. Upam, da bomo
               dobro premislili, da bomo rešitve dobro domislili. Predlagam, da tu nikakor ne gremo
               več v <q>"ad personam"</q> in da gremo direktno samo v rešitve, kajti mislim, da je klima
               taka, da bo državni zbor dobil nov poslovnik.</p>
               <p>Tu bi rekel tudi kolegu Anderliču, da noben kompromisni predlog v obliki amandmaja
               ne sme biti napisan za ceno kompromisa ali zato, da bo pač poslovnik šel skozi,
               istočasno bo pa rešitev neživljenjska in neuresničljiva. Če sem konkreten, z
               amandmajem k 21. členu se predlaga, da predsednik državnega zbora - tu ponazarjam to
               občutljivo vprašanje statusa kolegija, njegovih pristojnosti in kako določbe
               napišemo, je pa to vsebinska razprava, ni samo o amandmaju, razprava je o kolegiju in
               njegovih pristojnostih. Amandmase glasi: <q>"Predsednik državnega zbora pošlje članom
               kolegija gradivo za sejo kolegija najmanj pet dni pred sejo kolegija."</q> In
               utemeljitev: <q>"Amandma omogoča članom kolegija kvalitetno pripravo za odločanje na
               seji kolegija."</q> Bojim se, da če bomo sprejeli tako določbo, jo bomo morali v praksi
               večkrat kršiti. Kolega Anderlič, če bo ta določba zapisana v poslovniku in če se bo
               zgodilo, da bo vlada predlagala izredno sejo zbora čez pet ur ali pa naslednji dan,
               bo definitivno predsednik državnega zbora sklical kolegij, ampak bo kršil to določbo.
               V stališčih sekretariata nisem videl, da bi se dotaknil 21. člena.</p>
               <p>Sprašujem, ali je ta določba potrebna, samo to. Sicer pa upam, da bomo jutri, v času
               jutrišnjega dne sprejeli poslovnik. Hvala lepa.</p>
            </sp>
            <sp xml:id="SDZ3-Redna-14-2002-03-27.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Še dve repliki, najprej gospod Peterle, potem gospod Sok ter nato razprava
               gospoda Drobniča. Izvolite, gospod Peterle.</p>
            </sp>
            <sp xml:id="SDZ3-Redna-14-2002-03-27.sp153">

               <speaker>ALOJZ PETERLE:</speaker>

               <p>Hvala lepa. Najprej k vprašanju števil oziroma trenutne moči kogarkoli v tej hiši.
               Zaradi mene ima lahko LDS 88 od 90, ker 2 sta za - pa še tista 2 sta lahko v LDS-u iz
               manjšin. Ampak kljub temu predpostavljam najprej, da se ne glede na število spoštuje
               zakon in poslovnik. To je osnovno izhodišče. Tu se dogajajo druge stvari - da se
               prirejajo pravila trenutnim potrebam, za kar ni treba navajati dokazov.</p>
               <p>Ta hiša bi lahko delovala brez vseh problemov, če bi odpravila dve nesrečni zadevi:
               zlorabo hitrega postopka in zlorabo replik. To je po eni strani stvar vodenja, po
               drugi strani pa še kakšne druge zadeve. Vendar to dvoje dela probleme. Lahko še bolj
               omejite, čim bolj boste zapirali usta poslancem, tem bolj se bo govorilo, tudi če bo
               replika omejena na enkrat pa na dve minuti ali kakorkoli bo, ker je narava parlamenta
               taka, da se pač o zadevah govori.</p>
               <p>Torej, Tone, v nobenem mojem nastopu ne boš našel podpore, da bi kolegij odločal na
               tak način, kakor je tu zdaj zapisano v novi verziji - da se določi vnaprej čas
               razprave za nek zakon. Čim se to naredi, je jasno, da ne more vsak poslanec priti na
               vrsto, pa četudi zakon, recimo, izrazito zadeva njegovo področje. In se lahko nekomu
               zgodi, če ni ravno šef poslanske skupine, da dolgo tukaj ne bo govoril, bo pa moral
               svojim ljudem odgovarjati v volilnem okraju, kaj v Ljubljani sploh počne. Sam sem ves
               čas zastopal misel, naj ostane kolegij posvetovalno telo, v izogib temu, kar sem že
               prej rekel. Veliko težav bi rešili s tem, moram še dodati k tistemu, kar sem že rekel
               na začetku in je že prej poslanec Sok rekel, ko bo vlada nehala tako amandmirati
               svoje predloge, bomo imeli pol časa več, kakor smo ga imeli do zdaj. Ker se uporablja
               več amandmajev, kot je členov, s strani vlade, ne s strani poslancev. Jaz sem za to,
               da zakona ne damo več nazaj in da se to ne ponavlja v dveh ali nekoč v treh rundah.
               Semza to, samo potem pa poskrbite, draga koalicija, da bo vlada pripravila z vami
               usklajene predloge in da bo opozicija še trikrat nekaj povedala, potem boste pa
               glasovali, potem bomo pa šli skozi. Večino zadev na temo zakona, večino časa porabite
               vi, z vlado vred.</p>
            </sp>
            <sp xml:id="SDZ3-Redna-14-2002-03-27.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, replika. Potem replika gospod Anderlič.</p>
            </sp>
            <sp xml:id="SDZ3-Redna-14-2002-03-27.sp155">

               <speaker>ALOJZ SOK:</speaker>

               <p>Čisto na kratko bi rad repliciral predlagatelju. Sigurno je, če govorimo o tem, da
               je treba spremeniti zakonodajni postopek, da bi to morali narediti na podlagi nekega
               argumenta. Torej zakaj? Obrazložiti zakaj? Če bi hoteli to obrazložiti, bi morali
               imeti neko analizo trenutnega stanja. Zakaj se dogaja, da se o zakonih tako dolgo v
               parlamentu razpravlja. Vi imate, spoštovani kolegi poslanci iz koalicije, tako veliko
               večino, da bi lahko vsak zakon po hitrem postopku tukaj v parlamentu sprejeli.
               Poslušali bi predloge opozicije in dejansko sprejeli. Vaš poslanski kolega, gospod
               Kramberger, ni ga danes tukaj, je danes pred ministrico za prehrano Kraljevine Danske
               povedal, da imate tako veliko večino, da zaradi te velike večine ne morete sprejemati
               zakona tako, kot bi želeli.</p>
               <p>Kar se tiče kolegija. Če naredite to, da bo ta kolegij odločal na podlagi
               ponderiranih glasov, potem to ni več kolegij. Potem preimenujte ta organ v nekaj
               drugega. To je potem parlament v malem, ali ne vem, kolegij bi naj bil posvetovalni
               organ, sestavljen s strani predstavnikov vseh poslanskih skupin, ki se sestanejo
               zato, da se posvetujejo. Se strinjam s poslancem Peterletom. Če se bo tako odločalo v
               kolegiju, potem je tudi predsednik parlamenta izgubil svojo funkcijo. Pravzaprav ne
               vem, kako se on lahko s takšnim načinom strinja, ker bosta tam v kolegiju dejansko
               lahko odločala samo dva, ob podpori še ene manjše stranke Trije boste rije dejansko
               lahko sprejeli čisto vse. Torej, nihče ne oporeka, da bi kolegij sprejemal terminski
               plan. To ni stvar debate. Oporekajo se neke druge zadeve. Da nekdo sprejme terminski
               plan, to ni neka tako pomembna zadeva, kar se tiče terminskega plana in potem nismo v
               državnem zboru tudi do sedaj odločali.</p>
               <p>Vi pač hočete s tem predlogom in s takšnim načinom, ki ste se ga lotili, ta
               glasovalni stroj, ki ga že imate v tem parlamentu in ki ni pripravljen v nobeni
               stvari prisluhniti opoziciji, še samo bolj disciplinirati in ga še samo bolj
               naoljiti, da bo še bolj monotono in po vašem diktatu deloval. Hvala lepa.</p>
            </sp>
            <sp xml:id="SDZ3-Redna-14-2002-03-27.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Anderlič, potem gospod Drobnič, razprava.</p>
            </sp>
            <sp xml:id="SDZ3-Redna-14-2002-03-27.sp157">

               <speaker>ANTON ANDERLIČ:</speaker>

               <p>Saj ne vem, najbrž nisem prav slišal, gospod Peterle, ampak zdi se mi pa, da ste
               rekli, za zlorabe poslovnika in za zlorabe zakonov ni potrebno navajati dokazov. Jih
               je pa veliko. Gospod Peterle, za to, če komu očitate, da zlorablja poslovnik, morate
               navesti kakšen podatek. In zlorabljali naj bi to mi, vi pa nam očitate. Ni moralno,
               ni pošteno, da to počnete na tak način. In to uporabite kot argument, zakaj ne boste
               sprejeli nekih stvari, ki so predlagane popolnoma korektno in tako naprej. Vi recite
               pošteno, da se s tem ne strinjate in tako naprej.</p>
               <p>Če bi sledil logiki, ki sem jo razlagal tukaj že, pa na komisiji, pa, ki je zapisana
               predvsem v poslovniku, potem bi vaš argument, da vlada naj ne bi dajala amandmajev,
               odpadel. Vlada na svoje zakone po tem poslovniku ne bo mogla dajati amandmajev, ampak
               bo morala narediti zakon kvalitetno in ga ne poslati naprej. Sedaj pa ni poslovniške
               možnosti, da bi<gap n="..."/> Ja, boljšo vlado bomo dobili takrat, ko boste vi, recimo,
               participirali kaj zraven. Tu ni debate. Tu pač vi mislite, da je slaba, mi pač
               mislimo, da delajo tako, kot lahko delajo. To vse drži. In ravno to, gospod Peterle,
               ta poslovnik rešuje.</p>
               <p>In da ne govorim gospodu Soku, zakaj spreminjati zakonodajni postopek. Lahko vam
               razložim vse še petnajstič, ampak zares v obrazložitvi poslovnika, zares v vseh
               dosedanjih analizah, konec koncev je bilo posvetovanje pred mislim da 14 dnevi v tej
               hiši o zakonodajnem postopku, kjer so bili znanstveniki, profesorji, analitiki in
               tako naprej in so izdali debelo študijo na to temo. Vsakoleto dela naš raziskovalni
               sektor analize in primerjave z delom v našem parlamentu in z drugimi parlamenti. Teh
               analiz je narejenih nešteto. Vse te analize govorijo, vključno s poročilom evropske
               komisije, vsako leto, ki prav tako analizira naše delo in naše postopke z neke
               distance in najbrž še lažje vidi stvari, ki <q>"štrlijo"</q> ven, da tako rečem. Ena od teh
               stvari je najbolj kardinalna, to je zakonodajni postopek. Opozarjajo na zakonodajni
               postopek. Da imamo zapletenega, dolgega, da ponavljamo stvari v prvem branju, v
               drugem in celo tretjem in še ob čisto zaključnem, pred glasovanjem zakona v celoti,
               se nam včasih zgodi, da se razplamti neka razprava.</p>
               <p>To ni ne produktivno, ne koristno, predvsem pa ni za neko preglednost, za neko
               normalno delo koristno. Tako da jaz vendarle mislim, da je argumentov, analiz, zakaj
               zakonodajni postopek spremeniti, veliko. Če pa želite, vam bom do zjutraj vse te
               <q>"bukle"</q> in vse te stvari prinesel sem, pa bova skupaj kaj pogledala. Samo ne vem, če
               bom imel veliko časa za ta del opravil. Ampak zares te analize obstajajo.</p>
               <p>In pravite, terminski plan ni najbolj pomembna zadeva. Terminski plan dela državnega
               zbora je najbolj pomembna zadeva, če hočemo organizirati delo, ne mi, vsi skupaj,
               vodstvo, strokovne službe in tako naprej. Najbolj pomemben je terminski plan. Jaz se
               bojim, da gremo v nek kompromis, ki bo skrajšal čas za vlaganje amandmajev. Zakaj
               vlaganje amandmajev pet dni prej? Zato, da lahko vlaga poda mnenje, da sekretariat
               poda mnenje, da se pridobi še kakšno strokovno mnenje, kakšen javni odziv in tako
               naprej. In temu je namenjeno planiranje, terminski plan in tako naprej. Zastonj je,
               da predstavniki 14 poslancev rečejo, ne bomo delali tako, potem pa pridemo sem in
               glasujemo drugače.</p>
            </sp>
            <sp xml:id="SDZ3-Redna-14-2002-03-27.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Jaz upam, da boste javljeni k replikam kratki v svojih nestrinjanjih z
               izvajanji gospoda Anderliča, da potem vendarle se lahko pripravimo na izredno sejo.
               Gospod Peterle, izvolite, replika.</p>
            </sp>
            <sp xml:id="SDZ3-Redna-14-2002-03-27.sp159">

               <speaker>ALOJZ PETERLE:</speaker>

               <p>Hvala lepa za besedo. Jaz bi rad tudi to pot nasprotoval vašemu izražanju upanja. Vi
               niste tam za izražanje upanja, ampak za vodenje državnega zbora. Ker mene vaše upanje
               nič ne zanima, jaz imam pravico pet minut govoriti, oprostite.</p>
            </sp>
            <sp xml:id="SDZ3-Redna-14-2002-03-27.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite.</p>
            </sp>
            <sp xml:id="SDZ3-Redna-14-2002-03-27.sp161">

               <speaker>ALOJZ PETERLE:</speaker>

               <p>Spoštovani kolega Tone Anderlič. V prvi rundi si dal čas kot argument za toliko
               hitrih postopkov. To mislim, da je nesrečen argument. Naj se zadeve v skladu s
               terminskim programom vlade pripravijo in naj ne padajo stvari na sejo kolegija ali še
               pozneje in so potem forsirane seje delovnih teles, nepripravljena mnenja, odlaganje
               točk, prelaganje točk in tako naprej. Nekatere točke so se tako selile iz seje v
               sejo. Glede dokazov si me mogoče res slabo slišal.</p>
               <p>Če bi jaz šel, nisem rekel, da jih ne bom ponavljal oziroma dajal. Če bi pa šel od
               seje do seje, bi pa nešteto primerov lahko pokazal, kako smo iz te ali iz kakšne
               druge poslanske skupine dokazovali, da ni nobenih izrednih razmer oziroma razlogov,
               da vlada od nas zahteva oziroma koalicija uveljavlja hitri postopek. Teh primerov je
               zelo veliko in bi veliko časa vzelo, če bi hotel vse našteti. Samo toliko. Skušam
               tudi vašemu upanju slediti.</p>
            </sp>
            <sp xml:id="SDZ3-Redna-14-2002-03-27.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razprava gospod Drobnič, izvolite.</p>
            </sp>
            <sp xml:id="SDZ3-Redna-14-2002-03-27.sp163">

               <speaker>MAG. JANEZ DROBNIČ:</speaker>

               <p>Hvala lepa za besedo. Iz vsega tega, kar se je do sedaj izcimilo iz tega, obravnave,
               in prejšnje, ko je bil poslovnik zavrnjen, se da razbrati po neki obči človeški
               izkušnji - da če greš enkrat z nekim predlogom in pogoriš, potem pa ponoviš to isto
               zadevo, lahko kar pričakuješ, da se bo zadeva enako izcimila. Vsaj v življenju,
               svojem, kar sem počel, nisem tega počel na takšen način.</p>
               <p>Jaz mislim, da bi morali že na začetku iti po neki drugi poti, glede na to, kako je
               potrebno zbrati glasove za ta poslovnik. Verjetno so stvari, ki nas vse motijo, in
               tisti minimum bi morali poiskati najprej pri opoziciji in potem bi seveda prišli tudi
               do zanimive rešitve, ne pa štartati na tiste vse obsežnejše in potem pač <q>"zvalati"</q>
               nekoga drugega na način prisile. Bodisi, da se vlagajo takšne rešitve, kjer se
               prelaga ustavna pravica oziroma ustavni položaj poslanca na kolegij, da pravzaprav
               pridemo do izobčenja poslancev. To je dejstvo. To kaže, da smo zašli v slepo ulico
               oziroma da ste zašli v slepo ulico, ker niste ravnali razumno. To, da se na kolegij
               preloži takšna teža odločanja, na kolegij prelagati odločanje je po našem mišljenju
               neprimerno, sploh pa ne v takšnem obsegu, kot je. To bi bila seveda zanimiva
               inovacija za cel svet, da bi potem naš kolegij obravnaval, potem bi lahko pač ta
               kolegij deloval kot prezidij. Ja, kot prezidij bi lahko deloval. Kaj takega so
               nekatere države imele, pa ne bi rad tega ponavljal.</p>
               <p>Če kolegij ostane s takšno funkcijo, postane lahko na drugi strani državni zbor
               posvetovalno telo in bomo imeli kaj <q>"hecno"</q> situacijo v tej državi, da bo kolegij
               sprejemal, svetovalno telo bo pa državni zbor. Torej, inovacija, ki bila vredna za
               Guinessovo knjigo. Glejte, to je zdaj mogoče malo smešno, vendar narobe štart in
               rezultat bo napačen. Ker ne bi rad zavlačeval, bom tukaj končal, ker je slab začetek
               in mislim, da bo tudi slab konec vsega tega. Hvala.</p>
            </sp>
            <sp xml:id="SDZ3-Redna-14-2002-03-27.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem splošno razpravo in prekinjam sejo. Prekinjam to točko
               dnevnega reda. Sejo zbora bomo pričeli jutri ob 10.00 uri s pravkar prekinjeno 27.
               točko dnevnega reda, nato pa nadaljevali z 10., zatem z 22. točko ter po vrstnem redu
               dalje. Če bo odbor za infrastrukturo in okolje jutri na svoji seji pred nadaljevanjem
               seje zbora pripravil 19.a točko dnevnega reda, jobo zbor lahko jutri tudi obravnaval.
               Hvala lepa. Seja je zaključena. Jutri jo bomo nadaljevali<gap n="..."/> <stage>/Glas iz ozadja./</stage>
               Prekinjena je. Seja je prekinjena in napovedana je izredna seja ob 17.30 uri.
               Izvolite.</p>
            </sp>
            <sp xml:id="SDZ3-Redna-14-2002-03-27.sp165">

               <speaker>FRANCE CUKJATI:</speaker>

               <p>Jaz bi samo predlagal, da bi glede na to, da je do zdaj že šesti vir amandmajev, da
               bi do jutri službe pripravile pregled vseh amandmajev.</p>
            </sp>
            <sp xml:id="SDZ3-Redna-14-2002-03-27.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>Absolutno. Absolutno. Zato smo tudi pravzaprav imeli namen, da danes zaključimo
               splošno razpravo in omogočimo službam, da glede na prihajajoče amandmaje, pripravijo
               pregled. Jutri štartamo s pregledom amandmajev. Hvala lepa. <stage type="time">(SEJA JE BILA
                  PREKINJENA 27. MARCA 2002 OB 17.22 URI.)</stage>
               </p>
            </sp>
         </div>
      </body>
   </text>
</TEI>