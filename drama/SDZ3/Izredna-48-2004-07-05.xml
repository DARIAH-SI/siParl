<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-48-2004-07-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0973961D79EB0AA2C1256F0F002AB0F7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=0973961D79EB0AA2C1256F0F002AB0F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-48-2004-07-05.DZ" n="48">
               <name>Izredna</name>
               <date when="2004-07-05"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-48-2004-07-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">48. izredna seja</stage>
            <stage type="date">(5. julij 2004)</stage>
            <stage type="chairman">Sejo je vodil Valentin Pohorec, podpredsednik državnega zbora.</stage>
            <stage type="time">Seja se je pričela ob 14.03 uri.</stage>


            <sp xml:id="SDZ3-Izredna-48-2004-07-05.sp1">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam 48.
               izredno sejo državnega zbora Republike Slovenije, ki je sklicana na podlagi drugega
               odstavka 58. člena ter drugega odstavka 60. člena poslovnika državnega zbora.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci in poslanke: Roberto Battelli, dr. Mihael Brejc, Franc Kangler za začetek
               seje, Ivan Kebrič, Alojz Peterle in mag. Majda Potrata za pričetek seje.</p>
               <p>Na sejo so vabljeni predsednik vlade mag. Anton Rop k 1. in 2. točki dnevnega reda,
               minister za zunanje zadeve dr. Dimitrij Rupel k 1. točki dnevnega reda, kandidat za
               ministra za zunanje zadeve gospod Ivo Vajgl k 2. točki dnevnega reda, predstavniki
               vlade Republike Slovenije ter predstavniki republiške volilne komisije k 3. točki
               dnevnega reda. Vse prisotne lepo pozdravljam na današnji seji.</p>
               <p>Prehajamo na določitev dnevnega reda 48. izredne seje državnega zbora Republike
               Slovenije. Predlog dnevnega reda je pripravljen skladno z drugim odstavkom 58. člena
               poslovnika in ste ga prejeli s sklicem seje. Predlogov za umik ali širitve nisem
               prejel, zato bomo šli na določitev dnevnega reda. Tako predlagam zboru, da za
               današnjo sejo določi dnevni red, kot ste ga z vabilom prejeli in bomo o tem
               glasovali. Prosim za pozornost. Glasujemo o dnevnem redu.Prekinjam glasovanje,
               glasovalna naprava pri gospodu Tanku. Je zdaj v redu? Ponavljam glasovanje. Prosim za
               pozornost, poglejte če vsem dela glasovalna naprava. Glasujemo o dnevnem redu.
               Navzočih nas je 65, za dnevni red je glasovalo 44, proti 19.</p>
               <p><stage>(Za je glasovalo 44.)</stage> <stage>(Proti 19.)</stage></p>
               <p>Ugotavljam, da je dnevni red sprejet.</p>
               <p>Tako prehajamo <title>NA 1. TOČKO DNEVNEGA REDA - TO JE NA OBRAVNAVO PREDLOGA PREDSEDNIKA VLADE
               REPUBLIKE SLOVENIJE ZA RAZREŠITEV DR. DIMITRIJA RUPLA, MINISTRA ZA ZUNANJE
               ZADEVE.</title>
               </p>  
               <p>Trenutek, bomo počakali, da pride med nas tudi predsednik vlade. On daje uvodno
               obrazložitev.</p>
               <p>Pozdravljam v naši sredini predsednika vlade mag. Antona Ropa, ki je kot predsednik
               vlade Republike Slovenije državnemu zboru dne 24.6.2004 predlagal, da dr. Dimitrija
               Rupla razreši s funkcije ministra za zunanje zadeve. Dajem besedo predsedniku vlade.
               Prosim.</p>
            </sp>
            <sp xml:id="SDZ3-Izredna-48-2004-07-05.sp2">

               <speaker>MAG. ANTON ROP:</speaker>

               <p>Spoštovane poslanke in spoštovani poslanci! Dovolite mi nekaj besed za uvod v
               diskusijo, ki bo nedvomno sledila.</p>
               <p>Naj uvodoma poudarim, da je Slovenija v času sklica tega državnega zbora in mandata
               današnje vlade brez dvoma storila pomembne korake naprej na praktično vseh področjih.
               V tem času, v tem mandatu smo uspeli zagotoviti uravnotežen gospodarski razvoj in
               napredek. Gospodarska rast je bila v tem času vseskozi 2- do 3-krat večja kot v
               povprečju v Evropski uniji. Imamo zavidljivo javnofinančno ravnotežje, ki se
               dostikrat jemlje za zgled številnim drugim novim članicam Evropske unije. V letu 2003
               imamo prvič javni dolg, ki je v relativnem deležu glede na bruto domači proizvod
               padel; imamo stroške obresti, ki so tudi v letu 2003 padle. Prvič so se nam znotraj
               državnega proračuna in javnih financ sprostila sredstva za razvojne izdatke. Ravnokar
               prihajam s sveta za znanost in tehnološki razvoj, v okviru katerega smo ugotovili, da
               se v letu 2004 sredstva za raziskave in razvoj kot osnova za učinkovit gospodarski
               razvoj in napredek povečujejo za več kot 20%. Imamo najnižje obresti doslej in imamo
               najnižjo inflacijo doslej. Imamo tudi kreditni "rating", ki je eden od boljših med
               novimi članicami v Evropski uniji. Ob tej priložnosti velja povedati, da smo pred
               nekaj dnevi vstopili v ERM 2. V Sloveniji smo začeli prevzemati evro, in to na osnovi
               pogajanj z Evropsko centralno banko in Evropsko unijo. Evropska unija in Centralna
               banka sta prepoznali Slovenijo kot eno tistih držav, ki so najbolj pripravljene za
               to, da prevzamejo standarde Evropske unije. Letos imamo vse in veliko dobrih možnosti
               za korak naprej. Imamo relativno ugodno gospodarsko rast, visok nivo investicij in
               dovolj razlogov za optimizem.</p>
               <p>Tisto, kar je nedvomno zelo pomembno ob tem poudariti - in verjetno je prav, da ob
               taki priložnosti naredimo tudi neko sliko stanja za naprej in za nazaj -, je, da smo
               v Sloveniji uspeli ohraniti relativno visok nivo socialne varnosti in tudi
               občutljivosti, in socialni parametri so nedvomno pomembniza takšno oceno. Ob tem je
               seveda pomembno, da v Sloveniji vzdržujemo dober, konstruktiven dialog s socialnimi
               partnerji; nimajo vse evropske države, države članice Evropske unije socialnega
               sporazuma, tudi ne dogovora o politiki plač. Vse to smo uspeli vteh letih storiti in
               trenutno imamo dogovora tako o politiki plač v zasebnem sektorju kot tudi v javnem
               sektorju. To sta dve dobri osnovi za razvoj naprej in za vodenje stabilne ekonomske
               in socialne politike. Nedvomno bi lahko veliko govoril tudi o drugih področjih,
               številnih področjih, kjer so bili narejeni koraki naprej, vendar bo še veliko prilike
               za to, da bomo o tem lahko kaj povedali. Zato je prav, da povemo ob tem, da smo v tem
               obdobju nedvomno uspeli uveljaviti Slovenijo tudi v smislu njenega ugleda tako v
               svetu in zlasti tudi v Evropi. Uspešno smo stopili v Evropsko unijo in zvezo Nato.
               Pomembno je, da smo uspešno izvedli, izpeljali tudi oba referenduma, tako referendum
               o Natu kot referendum o Evropski uniji. Še zlasti referendum o Natu je bil zahteven.
               Ne glede na številne nasprotnike smo uspeli. Uspeli smo predvsem zaradi tega, ker smo
               uspeli poenotiti veliko število političnih strank v zvezi s podporo ob tem
               referendumu, in to političnih strank tako v poziciji kot opoziciji. Nedvomno je to
               bil velik uspeh v pogojih relativno zapletene, težke mednarodne politične situacije.</p>
               <p>Vstopanje v Evropsko unijo je bilo v tem mandatu verjetno eden od tistih projektov,
               ki smo ga najbolj uspešno izvedli in upravičeno smo lahko zelo zadovoljni ob tem.
               Seveda je prav, da vedno znova poudarimo, da je Slovenija vstopila v Evropsko unijo
               kot najbolj pripravljena med kandidatkami in najboljša med novimi članicami Evropske
               unije, z vsemi ambicijami, da se uvrsti med tiste najboljše v Evropski uniji. Uspelo
               nam je relativno ugodno zaključiti naporna pogajanja, ki so bila, zaključiti in
               izvesti težko, včasih zelonaporno prilagoditev tako ekonomskega sistema, v delu
               seveda tudi pravnega. Sam bi rekel, da je za ta projekt značilna zelo velika podpora
               vseh političnih strank, zopet tako pozicijskih kot opozicijskih in verjetno je to
               eden od glavnih, najpomembnejših temeljev za to, da smo uspeli. Pri tem je bil
               potreben angažma tako vlade, tako državnega zbora kot vseh tistih strokovnjakov, ki
               so sodelovali pri vstopanju v Evropsko unijo in prilagajanju Slovenije na nove čase.
               Čestokrat pri tem pozabimo, da so največ storile pravzaprav državljanke in
               državljani. Slovenija je namreč po vseh kazalcih tako konvergenčnih, tako realnih kot
               minimalnih stopila v območje Evropske unije. Stopila zato, ker se je dejansko
               prilagodila, prilagodila na nivoju vsakdanjega življenja, na nivoju vsakdanjega
               funkcioniranja pa tudi načina razmišljanja in če hočete tudi sprejemanja vrednot. To
               je bilo odločilno, da smo na koncu uspeli in učinkovito vstopili v Evropsko unijo in
               zato gre ob tej diskusiji poudariti, da je to predvsem zasluga državljank in
               državljanov, vsakega posameznika, podjetij, inštitutov, šol, univerz in podobno.
               Nihče si ne more lastiti zaslug za ta vstop sam po sebi, vsi smo dali svoj prispevek
               vsak na svoj način in po svojih možnostih.</p>
               <p>Sedaj smo v Evropski uniji, smo v ERM 2 in prevzemamo evro in seveda imamo številne
               naloge in obveznosti, ki so pred nami. Enakopravno odločamo znotraj Evropske unije,
               enakopravno odločamo in smo udeleženi v procesih odločanja tudi znotraj zveze Nato.
               Prvič je Slovenija za mizo, ob katerise odloča o zelo pomembnih mednarodnih
               političnih zadevah, varnostno-političnih, pa tudi obrambnih, tako kot smo to odločali
               v Istambulu pred nekaj dnevi, tako kot smo o tem odločali tudi v Bruslju in seveda
               ima ob tem, ko se mora učinkovito udeleževati tega procesa odločanja in biti
               prepoznavna, Slovenija primarno nalogo, da je doma učinkovita, da doma učinkovito
               deluje in da se pripravlja na nove izzive, pred katerimi smo. To pa je seveda
               nemogoče, v kolikor vlada ne deluje enotno, v kolikor v vladi nisoministri, ki
               podpirajo delo vlade. Ni je evropske vlade, ki bi lahko učinkovito delovala, v
               kolikor v vladi niso tisti ministri, ki so člani ministri, hkrati tudi podporniki te
               vlade. Zelo težko si je predstavljati takšen način delovanja, v kateri vsak
               odministrov ali pa kakšen od ministrov deluje po svoje, ne podpira vlade, v kateri
               je, in pravzaprav podpira neko drugo vlado, ki bo nastopila, če bo nastopila, po
               volitvah. Pri čemer seveda želim poudariti, da ima pravico vsakdo, da svoja politična
               in druga stališča javno izraža in se seveda v ta namen svobodno povezuje in združuje.</p>
               <p>Ministru za zunanje zadeve dr. Ruplu sem od prevzema mandatarske funkcije zaupal in
               prepričan sem bil, da bomo lahko uspešno sodelovali. Kljub nekaterim drugačnim
               razmišljanjem in pomislekom sem verjel, da lahko sodelujemo v korist seveda države in
               državljanov, predvsem, in v korist državljanov in države lahko funkcioniramo, če
               delujemo enotno. Če imamo isti cilj in si želimo ta cilj doseči, ne, če je nekdo v
               vladi, ki si morda tega ne bi želel ali pa bi si želel, da tega ne bi na optimalen
               način izpeljali. In moram seveda reči, da kljub kar precej dolgemu procesu in
               dolgotrajnemu, različnemu razmišljanju se relativno dolgo nisem odločil za ta korak.
               Predvsem zato, ker sem tudi sam mislil, da bi v posameznih obdobjih to ne bilo
               optimalno. Nedvomno v času, ko smo vstopali v Evropsko unijo, ko smo vstopali v Nato,
               ko smo pripravljali referendume, je bilo to popolnoma neprimerno. Pravzaprav bi lahko
               takšen korak povzročil velike težave in povzročil na koncu morda tudi negativen
               rezultat. Potrebovali smo preprosto enotnost, širšo enotnost vseh političnih sil,
               vseh političnih strank. Zato tedaj kaj takšnega kljub velikim razlikam ni bilo možno.
               Kasneje smo vstopali v Evropsko unijo. Bližal se je 1. maj in seveda bi bilo v luči
               vstopanja v Evropsko unijo, potem ko smo uspešno izvedli referendum, potem ko smo
               uspešno se vključili v ene in druge procese in smo bili zelo dobro, tudi mednarodno
               politično ocenjeni, bi verjetno to sliko bistveno pokvarilo, tudi kar se tiče
               mednarodnega ugleda Slovenije. Kljub opozorilom, kljub prizadevanjem, ki sem jih
               imel. verjetno tudi sam minister v številnih razgovorih, ki sva jih večkrat imela, je
               žal minister dr. Rupel s svojim ravnanjem, torej aktivnim notranjepolitičnim
               angažmajem vedno bolj aktivno nastopal, se vedno bolj aktivno angažiral, kar je
               seveda dokončno povzročilo, da sem izgubil zaupanje, ki je temeljno za to, da vlada
               deluje kot ekipa, da deluje kot tim, da deluje enotno, da si prizadeva za enotne in
               dobre skupne rezultate, in to je predpogoj za delovanje in aktivnost vlade. Zato sem
               primoran predlagati razrešitev ministra za zunanje zadeve kot člana vlade, da
               zagotovim enotnost delovanja vlade, ne v korist posameznih strank, ampak predvsem
               vkorist državljank in državljanov. V tej luči predlagam državnemu zboru, da ministra
               razreši. Hvala.</p>
            </sp>
            <sp xml:id="SDZ3-Izredna-48-2004-07-05.sp3">

               <speaker>PODPREDSEDNIK VALENTIN POHOREC:</speaker>

               <p>Hvala, predsednik vlade za dodatno obrazložitev predloga. Sedaj dobi besedo minister
               za zunanje zadeve dr. Dimitrij Rupel. Prosim.</p>
            </sp>
            <sp xml:id="SDZ3-Izredna-48-2004-07-05.sp4">

               <speaker>DR. DIMITRIJ RUPEL:</speaker>

               <p>Spoštovani gospod predsedujoči, spoštovane poslanke in spoštovani poslanci,
               spoštovani predstavniki vlade, kolega predsednik vlade! Zahvaljujem se vam za
               priložnost, da lahko odgovorim na nekatere trditve in obtožbe predsednika vlade in
               predsednika Liberalne demokracije Slovenije.</p>
               <p>S svojim nastopom ne želim legitimizirati nekaterih spornih poslovniških postopkov,
               ki so se zgodili pred današnjo sejo. Za svoj nastop sem se odločil kot neposredno
               izvoljen poslanec državnega zbora za tekoče zakonodajno obdobje, ki se po, če tako
               rečem, uspešno sklenjenem ministrovanju spet vrača na svoje prvotno mesto.</p>
               <p>Program, ki sem ga ob nastopu svoje funkcije predstavil pristojnemu odboru tega
               parlamenta in ki sem ga v preteklih letih večkrat zagovarjal pred vami, je tako rekoč
               v celoti uresničen. Na področju zunanje politike je Slovenija dosegla največ.
               Uvrstila se je v družbo najbolj uspešnih držav, pri čemer je napovedala, da dobro
               razume nove razmere v tej družbi, v Evropi in svetu, in da se bo v teh novih razmerah
               dobro znašla; upam, da se bo res. Nove razmere pomenijo konec hladne vojne, pomenijo
               opuščanje ideološke in nacionalne nestrpnosti, pomenijo združenost v raznolikosti, če
               citiram uvod v evropsko ustavo, pomenijo politiko vključevanja, pomenijo spravo,
               pozornost do skupne evropske usode in najbrž še marsikaj, seveda. Današnji dogodek se
               mi zdi nekako v neskladju z dosežki Slovenije.</p>
               <p>Preden se z vso pozornostjo posvetim trditvam in obtožbam predsednika vlade Ropa in
               preden argumentirano odgovorim nanje, moram vendar izreči bojazen, da v bistvu ne gre
               za obtožbe, kot so zapisane v predlogu za razrešitev, ampak gre za nek star scenarij,
               načrt, ki so ga pripravili drugje. Po tem scenariju moramo danes v državnem zboru
               odigrati neke vnaprej predvidene vloge. Jaz sam si vloge, ki mi je predpisana, nisem
               želel. Da je nekaj narobe, vam povedo že preprosta dejstva.</p>
               <p>Zamenjava zunanjega ministra je bila praktično že izvršena in novi minister je bil že
               določen, ne da bi čakali na današnjo sejo. Razlog za zamenjavo naj bi bila moja
               udeležba na javni tribuni, ki se je na pobudo Nove revije zgodila 23. junija,
               imenovala pa se je Zbor za republiko. Vendar so na tej tribuni sodelovali
               predstavniki praktično vseh kulturnih, znanstvenih, državnih inpolitičnih ustanov,
               vključno z vladno koalicijo. Zbor za republiko smo imenovali odprta struktura za
               odprto družbo, kar je v bistvu liberalno geslo. Ker je težko in praktično nemogoče
               zagovarjati že omenjeno utemeljitev za mojo zamenjavo, so njeni botri oživeli neko
               staro politično kampanjo, o kateri sicer ni nobene besede v predlogu razrešitve. Jaz
               sem namreč vodil napačno zunanjo politiko, ki naj bi se bila posebej izkazala v mojem
               domnevnem prizadevanju za priključitev vilniuški skupini oziroma njeni izjavi
               lanskega 5. februarja. In v moji dosledni podpori članstva Slovenije v Natu.</p>
               <p>Tu želim opozoriti, da sem dobil naročila in podporo za vse te postopke z
               odločitvami tega državnega zbora, navsezadnje pa tudi z referendumoma marca 2003, ki
               ju je omenil predsednik vlade maloprej. To argumentacijo smo že velikokrat predelali
               in je najbrž nima smisla ponavljati. Da je ta argumentacija šibka opora za zahtevo po
               zamenjavi zunanjega ministra, govorita še dve preprosti dejstvi. Letošnjega marca je
               predsednik vlade mag. Rop brez težav ali ugovorov nastopil skupaj z vsemi drugimi
               vodji držav vilniuške skupine v Beli hiši. Pred nekaj dnevi pa se je sam, brez mene,
               udeležil prvega vrhunskega sestanka Nata v Istambulu, na katerem je Slovenija
               nastopala kot članica. Dejstvo je, da je mag. Rop eden od desetih voditeljev
               vilniuške skupine in eden od 26-ih voditeljev zveze Nato. In jaz mu seveda za to
               čestitam, to je velik uspeh.</p>
               <p>S slovensko zunanjo politiko je torej formalno in dejansko vse v redu, torej ne gre
               za dogajanje, ki bi imelo kakršnokoli povezavo z javnimi tribunami ali napačno
               zunanjo politiko. Kot rečeno, gre za izpolnjevanje nekega scenarija, v katerem vsi
               skupaj sodelujemo samo kot izvajalci. Seveda danes tukaj branim sebe. Branim pa tudi
               politiko državnega zbora in te države. To poudarjam na začetku, ker se tu pa tam
               ustvari vtis, kot da nisem obtožen jaz in kot da se ne branim, ampak da v resnici
               obtožujem, kot da napadam, kot da rušim. Poglejmo si v oči, kolegice in kolegi.
               Napadali so me kot redkokdaj katerega ministra, ker sem dosledno izvajal sklepe tega
               parlamenta v zvezi s približevanjem evroatlanstkim povezavam. Nato sem doživel
               izvensodni proces v zvezi s tako imenovano diplomatsko akademijo, v katerem so me na
               prveh straneh časnikov, po radiu in po televiziji pošiljali v ječo za osem let,
               uprizarjali demonstracije zoper mene v belih kutah po Ljubljani, tudi pred mojim
               zasebnim stanovanjem. Izdelali so celo oglasne panoje, zoper tako imenovano Ruplovo
               diplomatsko akademijo, ki je nikdar ni bilo in ki je v času te vlade očitno ne more
               biti, saj se je kljub domnevnim skrbi za nacionalne interese ta vlada namreč
               sprijaznila, da je slovenske diplomate bolje šolati v tujini kot doma. Takrat me
               nista branila niti vlada, katere član sem, niti stranka, katere član sem. Rekli so,
               da je to moja zasebna stvar. Niso mi čestitali ali se mi opravičili niti po
               zadoščenju, ki sem ga dobil na sodišču, in to trikrat. Branili so me prijatelji,
               branili so me zasebno.</p>
               <p>Takrat sem začel sicer v skladu s svojim liberalnim prepričanjem verjeti v prednost
               osebnih pobud, in kot pravi predsednik vlade, zasebnih političnih aktivnosti. Seveda
               vse to dogajanje ni bila moja zasebna stvar, ampak skrbno sestavljen scenarij za
               urejanje vrst, za vojaško disciplino in za izključevanje drugače mislečih, in če
               hočete ponovitev partijske zgodovine 70-ih let prejšnjega stoletja, na katero je
               večina današnjih politikov, se mi zdi tudi večina tega zbora, že pozabila. Preganjala
               sta me direktor vladnega urada, vladinega ali pa vladnega, če hočete, urada in
               vrhovna državna tožilka, ki je danes ministrica Ropove vlade. V javnosti pa so
               ustvarjali vtis, kot da jaz napadam vlado. Ta vtis so ustvarjali danes. Dejstvo je,
               da sem se nekako dve leti bojeval za svoje preživetje, politično preživetje, seveda.
               Tega nisem počel zaradi sebe, ampak zato, ker je bila Slovenija sredi najvažnejših
               zunanje-političnih operacij, za katere je odgovoren zunanji minister in sem jih
               usmerjal tudi sam. Danes lahko odložim orožje, s katerim sem se branil doslej, saj so
               glavni boji za nami in ima vlada pred seboj poletne počitnice.</p>
               <p>Vsekakor bom spoštoval, kar bo sklenil ta državni zbor. Bil sem njegov član in vanj
               se nameravam vrniti. Moje spoštovanje do države in do tega zbora je neomajno. V tem
               trenutku me vodi predvsem vprašanje, kaj je dobro za državo. Ali je dobro za državo,
               da v tem trenutku zamenjuje zunanjega ministra, boste presodili poslanke in poslanci.
               Ali so potrebne kakšne večje spremembe, ne le zamenjava zunanjega ministra ali pa naj
               ostane pri tem, ali naj torej v glavnem ostane tako, kot je bilo, bodo navsezadnje
               presodili volivci, ki so vedno zadnji in najvišji sodniki.</p>
               <p>Predsednik vlade Rop je na predvečer praznika slovenske državnosti, 24. junija 2004,
               predlagal temu visokemu zboru, naj me razreši s položaja zunanjega ministra v njegovi
               vladi. Predsednik vlade Rop mi očita, da sem se ukvarjal s škodljivo zasebno
               politično aktivnostjo, s čimer naj bi postavil pod vprašaj svojo lojalnost vladi. In
               iz predloga za rešitev izhaja, da nisem dovolj upošteval predsednikovih obveznih
               napotkov. Da sem prizadel kredibilnost oziroma enotnost delovanja vlade in da sem
               izgubil predsednikovo zaupanje. Na koncu predsednik vlade trdi, da minister ne
               opravlja več svojega dela optimalno. Te obtožbe seveda ne ustrezajo dejstvom in so
               zgrešene.</p>
               <p>Slišim, da mi predsednik vlade Rop ne zaupa. Zaupanje in nezaupanje seveda spadata v
               področje duševnosti, spadata v področje osebnih odnosov oziroma subjektivnega
               doživljanja in sta tako rekoč nekaj zasebnega. Namesto, da posegamo na področje
               osebnosti in zasebnosti, si v politiki običajno pomagamo z objektivnimi dejstvi in
               merili. Večinoma nas zanimajo praktični rezultati oziroma rezultati v tako imenovani
               objektivni realnosti. Vnaprejšnjega zaupanja ni mogoče zahtevati od nikogar in
               nikoli. Minister od predsednika vlade, jaz od kolega Ropa, pričakujem predvsem to, da
               bo razumel probleme, v mojem primeru posebej zunanjepolitične. Slovenija je v zadnjih
               letih dosegla pomembne pozitivne rezultate na področju mednarodnih odnosov, zunanje
               politike in diplomacije. Ministrstvo za zunanje zadeve je praviloma dobivalo podporo
               za takšno politiko v državnem zboru, tako znotraj koalicije kot pri opoziciji.</p>
               <p>Predsednik vlade Rop je torej izgubil zaupanje vame, ko sem se in ker sem se udeležil
               neke javne tribune, se pravi Zbora za republiko, ki je razpravljal - o čem?. O
               prihodnosti slovenske države in slovenskega naroda. Takšna razprava je za predsednika
               vlade po vsem videzu škodljiva, zasebna politična aktivnost. Postavlja se vprašanje,
               kaj je to škodljiva, zasebna politična aktivnost. Na to vprašanje si ne znam
               odgovoriti drugače kot, da mi predsednik vlade pač zameri moje osebno politično
               prepričanje. Zdi se, kot da ne bi smeli imeti svojih lastnih misli in prepričanj, da
               ne bi smeli misliti po svoje. Takšna zapoved oziroma prepoved bo najbrž kmalu trčila
               ob vprašanje nedotakljivosti zasebne sfere, človekovih pravic, saj uvaja nič več in
               nič manj kot miselni delikt. Sicer je v demokraciji politična aktivnost, pa naj bo
               zasebna ali javna, dobrodošla, ne pa škodljiva. Seveda ne gre za predsednikov
               odklonilen odnos do zasebne politične aktivnosti zunanjega ministra, ampak gre za
               zavračanje njegove, moje povsem konkretne politične usmeritve. Odkar sem v Vladi
               Republike Slovenije, kaj zagovarjam? Zagovarjam zmerno, strpno in sredinsko politiko.
               Ko gre za državne interese, vabim k sodelovanju in k skupnemu premisleku vse kolege v
               državnem zboru in v vladi. Tako je bilo v času referendumov za Nato in Evropsko
               unijo, tako je bilo pred referendumom o izbrisanih Zunanja politika je sploh
               področje, kjer je potrebno vsedržavno soglasje in razumevanje čim večjega števila
               strank in vplivnih ljudi. Tudi predsednik vlade dobro ve, da sem na sestanke, ki so
               zadevali zunanjo politiko, večkrat vabil kolege iz kulture, izakademskega življenja,
               iz koalicije in iz opozicije.</p>
               <p>V nasprotju z menoj vidijo nekateri moji kolegi resnico samo na eni strani in pri eni
               sami stranki. S tem izključevalnim pogledom so bili povezani mnogi ostri medijski
               napadi name. Ti napadi trajajo več kot dve leti, bilo jih je več sto, o njih sem
               izčrpno pisal, jih protokoliral, članek se imenuje Od tujčeve pete do Beethovnove 9.
               in je objavljen v Novi reviji lansko leto, leto dni tega. Žal sta se radikalna
               izključevalna politika in enostranost izkazali kot zgrešeni tudi na volitvah v
               evropski parlament. Ko so me prosili, naj komentiram relativno šibak rezultat svoje
               stranke, sem rekel: "Nagnili smo se preveč v levo, zapustili smo sredino, ki so jo
               potem zasedli drugi." Takšen rezultat bi v vsaki evropski stranki sprožil veliko
               razpravo, v kateri bi analizirali vzroke, ugotavljali odgovornost in opustili napačno
               politiko. Zaradi nepričakovano slabega rezultata na evropskih volitvah je pred dnevi
               odstopil predsednik češke vlade Špidla. Zaradi slabih rezultatov na evropskih
               volitvah so se ponesrečile nekatere kandidature za predsednika evropske komisije,
               zamajale so se nekatere evropske stranke in vlade v Evropski uniji.</p>
               <p>Spoštovane poslanke, spoštovani poslanci, dovolite mi, da postavim vprašanje: Komu
               zvoni? Na prvi pogled seveda zvoni meni. Vendar, jaz nisem izgubil volitev, nastopal
               nisem niti pred volitvami niti na njih. Vse bolj se mi zdi, da zvoni vladi in njenemu
               predsedniku, da zvoni vladajoči stranki, pravzaprav vsem nam. V svojem arhivu hranim
               11 pisem, ki sem jih o političnih zadevah pisal predsedniku vlade. Prvo takšno pismo
               nosi datum 1. februar 2003, zadnje pa 15. april 2004. 15. aprila 2003, se pravi več
               kot eno leto nazaj, sem predsedniku Ropu pisal daljše pismo, v katerem sem ga
               opozoril na nekatera zamolčana dejstva v zvezi s tako imenovano vilniuško izjavo. Že
               v tistem pismu sem domneval, da mi kljub uspešnemu referendumu grozi izključitev iz
               vlade, kar je predsednik malo prej potrdil, ko je rekel, da se je že dolgo časa
               pripravljal k temu, da me izključi iz vlade. Sicer pa sem obžaloval, da predsednik
               vlade v televizijskem intervjuju, govorim o tem pismu 15. aprila 2003, v nekem
               televizijskem intervjuju ni omenil niti izjave ministrstva za zunanje zadeve in vlade
               niti sklepov odbora za zunanjo politiko z dne 20. februarja 2003. To so detajli in se
               z njimi v tem trenutku seveda ne morem ukvarjati.</p>
               <p>20. novembra lani sem napisal in na spletni strani LDS objavil politični manifest na
               17-ih straneh. Sprašujem se, kaj bi še lahko storil, da bi spodbudil
               znotrajstrankarsko razpravo. Moja stališča, moja vprašanja je predsednik Rop, žal,
               ignoriral, kot da jih ni. Predvsem bi se ob doseženih in nespornih uspehih na
               področju zunanje politike morali poglobiti v nekatera temeljna vprašanja slovenske
               prihodnosti. Sam sem govoril, da nas čaka obetavna, da nas čaka slavna prihodnost.
               Slovenija danes prvič v zgodovini igra v prvi evropski politični ligi. Imamo veliko
               priložnost, lahko jo izkoristimo ali lahko zapravimo. Prihodnost Slovenije je v naših
               rokah in le sami bi jo lahko zaustavili. Ni res, da dovolj razpravljamo o
               prihodnosti. Danes po pomladanskih zmagoslavjih zaradi Evropske unije in Nata se
               slovenska politika zdi prazna kot Ljubljana ob nedeljah. Svoje utrujenosti, ki se je
               pokazala na volitvah v evropski parlament svojih slabosti ne bo premagala z
               izključitvijo in izločitvijo zunanjega ministra. Slovenski politiki potrebujemo
               zbiranje in odpiranje, več sodelovanja, razumevanja, medsebojnega spoštovanja, ne pa
               izključevanja ali zapiranja forumov. "Amicus Plato, sed magis amica veritas", je
               izrek, ki ga pripisujejo Sokratu. V svobodnem prevodu bi se ta izrek glasil: "Seveda
               imam rad liberalce in svojo vlado, še rajši pa imam resnico." Nekaj podobnega je v
               svojem predavanju, "Politika kot poklic" zapisal znani sociolog Max Weber. Gre za
               zavest odgovornosti, ko človek doseže točko, ki ji reče, tu stojim, nič drugače ne
               morem.</p>
               <p>Ocena, da zunanji minister ne opravlja več svojega dela optimalno, preprosto ni
               resnična. Seveda ima beseda optimalno različne pomene, lahko pomeni, da je delo dobro
               opravljeno, lahko pomeni, da to delo vodi optimalni ali najboljši namen. Lahko pa
               tudi pomeni, da tisti, ki dela, ves čas in ob vsaki priložnosti izraža privrženost
               stališčem svojih predpostavljenih. Za tako optimalnost sem se predsedniku vlade že
               zahvalil, ne oziraje se na posledice. Posledice pa so seveda.</p>
               <p>Ugotavljam, da se moram pogosto zagovarjati za pošteno opravljeno delo. Sploh je
               položaj precej neroden. Že dve leti se branim pred različnimi tožniki in očitanji.
               Začelo se je z razpravo o Natu, nadaljevalo se je z že omenjeno diplomatsko
               akademijo. Danes pa sem obtožen udeležbe na Zboru za republiko, ki so se ga sicer
               brez problema in brez kazni udeležili najpomembnejši slovenski izobraženci in
               politiki koalicije in opozicije, žal brez predsednika vlade Ropa, ki je sicer na ta
               sestanek povabljen.</p>
               <p>Kolega Rop se dejansko, zasebno, tako rekoč na skrivaj udeležuje sestankov Foruma 21
               in se dogovarja o državni politiki z njegovim predsednikom. Ko je šlo za mojo
               zamenjavo, je bivši predsednik države javno podprl predsednika vlade. Tu pa tam se
               zdi, kot da je glavni problem slovenske politike napačni zunanji minister. Ko bi bilo
               res tako, bi bilo marsikaj drugače. Mimogrede, ste pozabili, da so mi še pred kratkim
               grozili z zaporom do 8 let, ker sem se z besedami zavzemal za ustanovitev... Česa?
               Diplomatske akademije. Nato so mi očitali, češ da napadam generalno državno tožilko.
               Ta generalna državna tožilka, ki je danes ministrica v naši vladi, je po televiziji
               razlagala, da je moj primer med vsemi primeri, ki jih obravnava tožilstvo, verjetno
               tisoč, da je moj primer pa zelo resen. Čeprav je njeno oceno in njeno pobudo sodišče
               trikrat zavrnilo, tega nikoli ni priznala. Ko sem poslancem, vam, spoštovane kolegice
               in kolegi, napisal pismo in vas prosil, da premislite, ali naj tako zelo pristransko
               tožilko nagradite z ministrskim položajem, sem postal v očeh predsednika vlade
               poglaviten rušilec kredibilnosti in enotnosti vlade.</p>
               <p>Današnje dogajanje v slovenskem državnem zboru je nekaj izrednega in nenavadnega.
               Predlogi razrešitev, še posebej tik pred koncem mandata, so sicer redki. Toda
               predsednik vlade uporablja državni zbor za izključitev člana svoje vlade, ki je
               obenem član njegove, iste stranke, pa se dogaja prvič. Sicer zamenjave ministrov niso
               nenavadne, saj jih je bilo že veliko; ponavadi so ministri odstopali ali so jih
               razreševali z interpelacijo. Predsednik vlade Rop je nedavno izključil iz koalicije,
               s tem pa tudi iz vlade, SLS, s tremi ministri, nakar je zamenjal še dva ministra brez
               stranke, vendar ministra iz svoje stranke še ni zamenjal, razen če upoštevamo
               ministrico Čokovo, ki je predsednik vlade ni zamenjal, ampak je pač ni povabil v
               vlado, ki jo je podedoval od dr. Drnovška.</p>
               <p>Današnje dogajanje je nenavadno tudi z vidika primernosti trenutka, saj nas od
               volitev ločijo trije poletni meseci - dva poletna meseca in en na pol poletni mesec.
               Današnji predlog za mojo razrešitev je podoben predlogu za razrešitev obrambnega
               ministra Janše pred desetimi leti.</p>
               <p>Ob tem želim spomniti še na druge dogodke iz leta 1994. Najprej je prišlo takrat do
               združitve tedanje LDS, se pravi, Liberalne demokratske stranke, kot se je imenovala,
               Demokratov, stranke, v kateri sem bil sam, Zelenih in Socialistov, torej do nastanka
               nove, močnejše stranke. Nakar so sledili dogodki: razrešitev Janše, odstop
               predsednika državnega zbora, odstop zunanjega ministra, kriza v odnosih z Italijo,
               prevzem ministrstva za zunanje zadeve s strani predsednika vlade in mučno dolgo
               iskanje novega ravnotežja. Leto 1994 je bilo v marsičem prelomno leto; takrat tega
               mnogi, z menoj vred, nismo dobro razumeli, še nismo dobro razumeli in nismo pravilno
               ocenili. Pravzaprav, to že moram reči, so se doslej nenavadne reči dogajale vsem
               slovenskim zunanjim ministrom, razen meni. Prvič sem odšel z ministrskega položaja
               januarja 1993, na običajen način, po volitvah; nič posebnega. Drugič pa sem odšel
               sredi leta 2000, po nezaupnici vsej Drnovškovi vladi, ki je bila potem na volitvah,
               kot je znano, izredno uspešna. Volivci so nam zaupali trden mandat ki traja še danes,
               ta trenutek, in ki bo, čeprav je bil zaupan tudi meni, zdaj očitno omogočil mojo
               zamenjavo. To je bil tudi moj mandat, mandat, ki smo ga dobili tudi z mojo pomočjo,
               predvsem pa po zaslugi dr. Janeza Drnovška. Konec leta 2002 je prišlo do spremembe na
               mestu predsednika vlade, medtem ko je zunanji minister nadaljeval mandat, ki ga je
               dobil na volitvah z Drnovškom. Vzpon predsednika vlade Ropa ni bil povezan z
               državnozborskimi volitvami, ampak z odločitvijo Drnovška in stranke LDS. Bil
               semzunanji minister od pomladi 1990 do začetka 1993, potem v prvi polovici leta 2000,
               nato pa od leta 2001 do današnjega dne, skupaj skoraj sedem let. Svoje delo sem,
               spoštovane gospe in spoštovani gospodje, opravljal z veseljem. Zadovoljen sem in
               hvaležen tudi temu parlamentu, da sem lahko sodeloval in prispeval pri odločilnih
               dogajanjih slovenske države, od osamosvojitve in mednarodnega priznanja do vključitve
               v Nato in Evropsko unijo.</p>
               <p>Menjave na položaju zunanjega ministra so bile relativno pogoste. Lojze Peterle je
               kot zunanji minister prvič trajal malo dlje kot poldrugo leto, 1993/1994. Drugič,
               leta 2000 pa le pol leta. Jeseni leta 1994 je Peterleta za kratek čas nadomestil
               predsednik vlade, dr. Drnovšek. Zoran Thaler je po neuslišani kandidaturi Mojce Drčar
               Murko postal minister leta 1995, a že maja 1996 ni preživel interpelacije. Za njim je
               za pol leta prišel Davorin Kračun. Po volitvah po kratkem polletnem ministrovanju
               Thalerja v letu 1997 in po neuslišani kandidaturi Iva Vajgla je sredi leta 1997
               postal minister Boris Frlec, ki je trajal relativno dolgo, do začetka leta 2000. Od
               zunanjih ministrov so doslej odstopili Frlec, Peterle in Thaler.</p>
               <p>Namesto, da bi se več ukvarjal z vprašanji, ki nas čaka v Evropski uniji, Natu, s
               problemi Hrvaške in zahodnega Balkana, pa s prihodnjim letom, ko bo Slovenija
               predsedovala organizaciji za varnost in sodelovanje v Evropi, se predsednik vlade
               ukvarja z discipliniranjem sodelavcev in z duševnimi problemi, kot sta zaupanje in
               nezaupanje. Predsednik vlade ima pred seboj zelo malo časa za obrat, h kateremu smo
               ga pozvali, pozivali, sam sem ga pozival vse od lanske pomladi. Po drugi strani
               dvomim, da si obrat želi. Korespondenca med njim in menoj na to temo je obsežna in jo
               morda nekoč objavimo. Rop se je pokazal kot neizkušen naslednik svojega predhodnika,
               ki je vodil kar nekaj vlad in ki je zagotavljal odličen položaj stranki LDS. Kot
               rečeno, je nenavadno, da interni strankarski obračun poteka v parlamentu. Takšni
               strankarski obračuni so bili značilni za enostrankarske sisteme. Edvard Kocbek in
               Stane Kavčič sta odšla iz politike kot žrtvi enopartijskega sistema in spopadov
               znotraj njega. Moji prijatelji iz Nove revije in jaz smo se morali zagovarjati pred
               partijo oziroma pred SZDL in vendar je na podlagi 57. številke, zaradi katere so Nika
               Grafenauerja in mene odstavili leta 1987, prišlo do zgodovinskega preobrata v
               Sloveniji. Vsi ti politični obračuni pa niso mogli zaustaviti pohoda demokracije. Med
               drugim so Slovenci dobili demokratično oblast, dobili smo ta večstrankarski, tak
               večstrankarski parlament. Zato sem toliko bolj presunjen, ko sem pred kratkim prebral
               članek znanega političnega analitika LDS, ki z občudovanjem govori o sovjetskih
               voditeljih in ki je predsednika sveta LDS pohvalil, da je bodoči slovenski Stalin</p>
               <p>Lahko bi veliko govoril o zgodovini, o osamosvajanju in mednarodnemu priznanju
               Slovenije, vendar tukaj ne nameravam braniti svojega dela. Delal sem po svojih
               najboljših močeh. Slovenski dosežki na področju zunanje politike oziroma diplomacije
               od leta 1991 do leta 1993, potem pa od leta 1997 do leta 2000 pa do leta 2004
               govorijo zase. Meni samemu jih ni treba in ni mogoče ocenjevati. Moje delo in moji
               dosežki so tesno povezani z delom drugih politikov in kolegov. Od mednarodnega
               priznanja Slovenije preko sporazumov z Italijo in Avstrijo, Vatikanom, z naslednicami
               nekdanje SFRJ, od konvencije za evropsko ustavo vse do dokončne včlanitve v Evropsko
               unijo in Nato sem najtesneje sodeloval s kolegi v državnem zboru, v vladi in s
               predsednikoma slovenske države. Ne verjamem, da bi lahko kdorkoli dokazal, da sem v
               teh povezavah, ki so rodile odlične rezultate, delal drugače ali slabo. Slovenija je
               iz balkanske socialistične republike postala članica Evropske unije in Nata, ena
               najbolj uglednih držav na svetu. Ob tem se mi postavlja le veliko vprašanje: Zakaj se
               Slovenci ne znamo veseliti svojih dosežkov?</p>
               <p>Oprostite, gospe in gospodje, gospod predsednik vlade, trenutek moje izključitve ni
               dobro izbran. V teh dneh smo praznovali dan državnosti, s katerim se mnogi čutimo
               intimno povezani, mnogi v tem parlamentu praznujemo obletnico prvega sporazuma z EU
               na Brionih, kjer seveda ni bilo, tedaj pač ni bilo LDS, tudi njenega predsednika
               takrat ni bilo. Danes so pozivi proti neodvisnosti Slovenije in obtožbe, da smo
               narodniizdajalci, ki sem jih poslušal po radiu na poti z Brionov, samo še bled
               spomin. Nekaterim nasprotnikom samostojne Slovenije je bilo kasneje seveda žal.</p>
               <p>V teh dneh je zasedal tudi vrh Nata v Istambulu. Zelo me veseli, da se ga je prvič
               kot članica udeležila tudi Slovenija. Obžalujem pa seveda, da na zasedanje kljub
               ustaljeni mednarodni praksi in kljub vabilu ni poslala zunanjega ministra. Zunanji
               minister je po osebni odločitvi predsednika vlade moral potovati v London, kjer ni
               bil pričakovan ali potreben,medtem ko ni smel potovati v Istambul, kjer je bila
               njegova udeležba predvidena že dolgo časa in je odločitev o tej udeležbi potrdila
               vlada. Na podoben način sem bil, kljub temu, da sem bil podpisnik tako imenovanega,
               za nekatere škandalozne, vatikanskegasporazuma, izločen iz delegacije, ki je šla k
               papežu v Rim.</p>
               <p>Morda je sedaj prišel trenutek, ko se lahko neham braniti, ker si ne želim tako kot
               moji napadalci postati tožnik ali celo tožilec, bom bolj ali manj postavljal
               vprašanja. Postavil bom nekaj vprašanj. Najresnejše vprašanje, gospod predsednik
               vlade, je naslednje: Ali res mislite, da je mogoče Slovenijo razdeliti na dva dela?
               Na dobri in slabi del, nato pa zgolj urediti vrste, poklicati k disciplini in
               odgovornosti in izključiti, kar je neurejeno in nedisciplinirano? Izključevanje je
               star in davno presežen politični koncept. Slovenska osamosvojitev je temeljila na
               vključevanju, ne izključevanju. Kot pravi akademik Tine Hribar, je z nami, kdor ni
               proti nam. Poglavitne politike v začetku Slovenije so bile sprava, iskanje soglasja,
               sodelovanje prek meja, ki ločijo staro in novo, ki ločijo .../Opozorilni znak za
               konec razprave./ ... liberalce in klerikalce. Takšnim bojem, delitvam in polarizaciji
               smo se odrekli, ker smo vsi skupaj imeli pred očmi postavljanje samostojne države,
               odpor zoper Miloševićevo politiko in JLA.</p>
               <p>Danes se na nek način vračajo stari boji, kar je po svoje hujše, kot če bi se zgodili
               leta 1991. Danes smo namreč člani EU, ki je utemeljena na vključevanju, na
               spoštovanju drugačnosti in manjšin. Danes se mi zdi še posebej sporna povezava
               uradnih oblasti in vzporedne oblastniške strukture, ki usmerja politiko, polarizacijo
               in izključevanje, se očiščuje negativne pretekle podobe in utrjuje svoje tranzicijske
               pridobitve. Moje temeljno vprašanje .... Ali imam še naprej besedo, ali mi boste
               vzeli besedo?</p>
            </sp>
            <sp xml:id="SDZ3-Izredna-48-2004-07-05.sp5">

               <speaker>PODPREDSEDNIK VALENTIN POHOREC:</speaker>

               <p>.... kot vidite, je čas že potekel.</p>
            </sp>
            <sp xml:id="SDZ3-Izredna-48-2004-07-05.sp6">

               <speaker>DR. DIMITRIJ RUPEL:</speaker>

               <p>Jaz bi prosil za eno uro časa.</p>
            </sp>
            <sp xml:id="SDZ3-Izredna-48-2004-07-05.sp7">

               <speaker>PODPREDSEDNIK VALENTIN POHOREC:</speaker>

               <p>Saj še imate kasneje.</p>
            </sp>
            <sp xml:id="SDZ3-Izredna-48-2004-07-05.sp8">

               <speaker>DR. DIMITRIJ RUPEL:</speaker>

               <p>Pa bi se potem kasneje odrekel, recimo, tistim minutam, ki jih ....</p>
            </sp>
            <sp xml:id="SDZ3-Izredna-48-2004-07-05.sp9">

               <speaker>PODPREDSEDNIK VALENTIN POHOREC:</speaker>

               <p>Skušajte končati, prosim.</p>
            </sp>
            <sp xml:id="SDZ3-Izredna-48-2004-07-05.sp10">

               <speaker>DR. DIMITRIJ RUPEL:</speaker>

               <p>Bi lahko sedaj na račun te pol ure še dokončal to, kar imam povedati?</p>
            </sp>
            <sp xml:id="SDZ3-Izredna-48-2004-07-05.sp11">

               <speaker>PODPREDSEDNIK VALENTIN POHOREC:</speaker>

               <p>Ja, dajte.</p>
            </sp>
            <sp xml:id="SDZ3-Izredna-48-2004-07-05.sp12">

               <speaker>DR. DIMITRIJ RUPEL:</speaker>

               <p>Torej, moje vprašanje je: Ali gre ali ne gre za demokracijo? O demokratičnem
               deficitu v EU, govorijo že dolgo in tem ugotovitvam se zadnje čase priključujejo nove
               v zvezi s političnimi in strankarskimi problemi nekdanjih socialističnih držav, ki so
               postale nove članice Evropske unije.</p>
               <p>Navedel bom citat iz neke knjige, ki so delili novinarjem na tiskovni konferenci
               predsednika vlade in londonskega župana v Londonu 23. junija, eden od avtorjev te
               knjige, v katero je uvod napisal Chris Patten, pravi, da so naslednice nekdanjih
               komunističnih strank, citiram: "razumele, da se bodo morali nekoliko spremeniti in
               deliti oblast." To pa ni nujno pomenilo, da popolnoma verjamejo v demokracijo. Niso
               namreč sprejeli demokratičnih vrednot, samoomejevanja, odgovornosti, polaganja
               računov, transparentnosti in podobno. Problem, "berem v tej knjigi", je v tem, da
               niso obdržale političnega monopola, pač pa nek vrste hegemonijo." "Zaščita
               preteklosti", pravi avtor, se je osredotočila na tri področja. Prvič, na bivšo tajno
               policijo, ki se je prenovila kot močna in učinkovita mreža vplivanja. Drugič, na
               državno lastnino, katere velike kose so si uspeli pri privatizaciji prigrabiti člani
               nomenklature iz komunističnih časov in tretjič, na prepoved kakršnegakoli
               raziskovanja komunistične preteklosti." - konec citata.</p>
               <p>Ali se vam ne zdi, gospod predsednik, da bi bilo bolje sodelovati, kot da se
               razhajamo? Se vam ne zdi, da bi bilo prav, ko bi se koalicija večkrat pogovarjala z
               opozicijo? Se vam ne zdi prav, da bi se aktualni predsednik vlade bolj pogosto
               posvetoval z aktualnim predsednikom države? Prej sem povedal, da je slovenska vladna
               politika prazna. Če je slovenska politika prazna, se bo napolnila samo, če bo odprta,
               če bo zaprta, bo ostala prazna.</p>
               <p>Se vam ne zdi, gospod predsednik, prav, da bi jo skupaj poskusili odpreti in
               napolniti z novimi vsebinam? Sicer večkrat lepo govorite o prihodnosti, vendar nisem
               slišal nič takega, kar bi zapolnilo to posodo, o kateri sem govoril. Včasih imam
               vtis, kot da govorite o prihodnosti, da vam ne bi bilo potrebno govoriti o
               preteklosti, kot da bežite pred eno preteklostjo v naročje druge preteklosti.</p>
               <p>Se vam ne zdi, gospod predsednik, da bi morali končno pokazati pot, ki bo vključila
               čimveč naših državljanov? Priznam, da se ni lahko znajti in odločati v položaju
               dediča in skrbnika odličnega volilnega rezultata LDS leta 2000. Da, se ni lahko
               znajti v položaju razlagalca slabih rezultatov na volitvah za evropski parlament, v
               položaju, ko je potrebno zunanjemu ministru očitati napake na področju zunanje
               politike, ki je bila nasploh uspešna in pri kateri ste sami sodelovali.</p>
               <p>Povejte predsednik, kako je mogoče, da je dovoljeno in zaželjeno obiskovati Forum 21,
               ni pa dovoljena udeležba na Zboru za republiko. Zbor za Republiko se je pojavil kot
               logičen naraven izhod iz zagate. Na Slovenskem nam resnično primanjkuje možnosti za
               sproščeno razpravo, po drugi strani se politična sfera polarizira. Mnogi dobronamerni
               Slovenci so se poskušali upreti enostranosti. Sam sem dve leti doživljal vse mogoče
               grožnje in napade, ki se jim nisem mogel enakopravno upreti, saj za moje argumente na
               primer v medijih ni bilo prostora. Večinoma časniki potem, ko so mi pripisali
               neresnična dejstva in ko so me osebno diskvalificirali, niso hoteli objavljati niti
               mojih niti uradnih pojasnil ministrstva, kjer sem deloval. Dobronamerni komentatorji
               so me tolažili, da gre za glasno, vendar maloštevilno skupino. To se je sicer
               potrdilo v več referendumih in celo na evropskih volitvah. Volilne napovedi in
               dejanski rezultati so si čedalje bolj vsak sebi. Napovedovali so, da bo referendum o
               Natu propadel, nakar smo dobili 66%. Glasna manjšina pa je še naprej trdila, da
               rezultat ni prepričljiv. Nekaj podobnega se je zgodilo z referendumom o izbrisanih,
               nazadnje pred evropskimi volitvami pa je glasna manjšina napovedala poraz zmagovalcev
               in zmago poražencev. Seveda imajo napovedi in napadi svoje posledice, kajti živimo v
               medijski družbi. Kako se je mogoče v množični in medijski družbi prepričati o
               resničnosti izjav, obtožb in napovedi, je vprašanje Slovenija je relativno majhna in
               dostopnost dejstev je znosna. Evropska unija pa ima 450 milijonov prebivalcev in
               dejstva v njej so dostopna predvsem preko medijev. Še bolj kot v Sloveniji sta danes
               naveličanost s politiko in nezaupanje do nje razširjena v Evropski uniji, o čemer
               priča tudi pičla volilna udeležba. Toliko bolj je zato pomembna objektivnost medijev,
               toda mediji so seveda podjetja, ki vse manj poročajo o dogodkih, ampak jih vse bolj
               izdelujejo.</p>
               <p>Se vam ne zdi, gospod predsednik, da je potrebno našo prihodnost utemeljiti na
               evropskih načelih? Se bojim, da niste opazili, da je bil Zbor za republiko v celoti
               posvečen evropski prihodnosti in evropskim standardom. Kako bomo zagovarjali evropske
               standarde vjugovzhodni Evropi, če jih ne bomo upoštevali pri sebi doma? Evropska
               unija je prostor sodelovanja 25-ih držav in še več narodov, prostor manjšin in
               trajnega sožitja različnosti. Kako smo rekli v zvezi s hrvaško cono? V Evropski
               uniji, smo rekli, velja dogovor ne enostranski ukrepi, ne izključevanje, v Evropski
               uniji so za odločitve potrebne visoke večine za njihovo preprečevanje skromne
               manjšine. Se ne spomnite, gospod predsednik, da je nekdanja Jugoslavija razpadla
               zaradi nestrpnosti in izključevanja, zaradi preglasovanja. Morda se več ne
               spominjate, ampak izključitev iz partije je nekoč pomenila izključitev iz politike,
               iz službe, iz države, ampak to je bilo seveda mogoče samo v enostrankarskem sistemu.
               Morda se še spominjate, da je prva slovenska demokratična oblast, DEMOS, zavrnila
               lustracijo ravno zato, ker ni želela biti enaka prejšnji nedemokratični oblasti.
               DEMOS je izšel iz sodelovanja, ne iz izključevanja. Sam sem bil takrat zunanji
               minister. Sem morda koga izključil iz nove slovenske diplomacije?Nisem mogoče povabil
               k sodelovanju vseh Slovencev, ki so delali v Beogradu, vključno z gospodom Vajglom,
               ki je predviden za mojega naslednika? Se vam ne zdi, gospod predsednik, da ste ozki,
               ko zavračate napredovanje kariernih diplomatov, če so člani opozicijske stranke? Se
               zavedate, gospod predsednik, da v večini evropskih držav opozicija uživa visoko
               spoštovanje? V njih se zavedajo, da je današnja opozicija lahko jutrišnja vlada ali
               koalicijska partnerka. V Skandinaviji boste našli manjšinske vlade, v Švici vladajo
               vse večje stranke skupaj, v Franciji imajo pogosto kohabitacijo, se pravi na oblasti
               vse pomembne politične grupacije. V Evropski komisiji sodelujejo komisarji iz
               različnih strank, v Evropskem svetu za stranke sploh ne sprašujejo, ampak sodelujejo
               države. V evropskem parlamentu je nam tako draga Liberalna demokratska stranka
               povezana z desnosredinskimi konzervativci in krščanskimi demokrati. Evropski interes
               se določa z dogovorom držav in strank.</p>
               <p>Da bi Slovenija lahko sodelovala v tem dogajanju in dogovarjanju, mora biti notranje
               urejena in enotna. Enotna je lahko samo na podlagi demokratičnega odločanja,
               razprave, enakih možnosti in ravnovesja v medijih. V Evropski uniji velja pozitivna
               diskriminacija šibkejših in manjših. Evropska unija je utemeljena na razlikah, ne na
               strinjanju, ne na urejanju vrst in na vojaški disciplini. Se vam ne zdi, gospod
               predsednik, da bomo dosegli slavno prihodnost samo v primeru, če bomo znali uporabiti
               pamet, modrost, znanje, argumente, skratka vse svoje potenciale?Se vam ne zdi, da bi
               v primeru odganjanja nasprotnih mnenj in zanemarjanja sredine, ki je v Sloveniji
               večina, delovali pod ravnjo slovenskih nacionalnih zmogljivosti, ki že tako niso zelo
               velike? Zdi se mi, da z izključitvijo neposlušnega ministra ne boste dosegli ravno
               veliko dobrega za vlado, za svojo stranko, za Slovenijo, za njeno prihodnost. Vaš
               predlog o moji razrešitvi je za mene osebno seveda neprimeren in povsem
               nesprejemljiv, zanj nimate nobenega prepričljivega argumenta. Seveda pa imate
               trenutnona svoji strani argument moči. Temu v mednarodnih odnosih pravijo enostranski
               ukrepi. Bojim se, da je tokratni enostranski ukrep del skrbno načrtovanega projekta
               oddaljevanja od izročila slovenske demokracije, osamosvajanja in neodvisne
               državnosti. To oddaljevanje se je začelo leta 1994 z znanim novogoriškim manifestom o
               diskvalifikacijah in likvidacijah. Poglavitni namen načrta je popraviti zgodovino, na
               novo razložiti in prikrojiti zgodovinske plebiscitarne odločitve Slovencev za
               demokracijo in samostojnost leta 1990. Za to naj bi bila dovoljena vsa sredstva.
               Načrt, vreden slovenskega Stalina. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp13">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. .../Aplavz./... Sledi predstavitev stališč poslanskih
               skupin. Besedo ima Janez Podobnik, vodja poslanske skupine Slovenske ljudske stranke.
           </p>
            </sp>
            <sp xml:id="SDZ3-Izredna-48-2004-07-05.sp14">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Kolegice in kolegi! Spoštovani predsednik
               vlade, spoštovani dr. Rupel, zunanji minister, ministri!</p>
               <p>V Slovenski ljudski stranki ne bomo podprli predloga predsednika vlade, da se
               razreši ministra dr. Rupla. Osnovni razlog za našo odločitev je v tem, da ima
               Slovenija v osebi dr. Rupla dobrega zunanjega ministra. Preprosto nas ob dejstvu, da
               imamo takšen ustavni sistem, kot ga imamo, ne zanima, kakšna je relacija med zunanjim
               ministrom, ki je dober zunanji minister, in predsednikom ene od vladnih strank.
               Ključno za Slovenijo je, da ima verodostojno osebo na področju zunanje politike in to
               je dr. Rupel bil in je še vedno in bo tudi ostal.</p>
               <p>Drugi razlog. Po našem mnenju je neprimerno, nenavadno, da se zunanjega ministra
               zamenja tri meseca pred volitvami, po velikih zunanjepolitičnih uspehih države, kot
               je vstop v Evropsko unijo in drugimi, in tretji razlog je vsebinski. Po našem mnenju
               je utemeljitev za razrešitev zunanjega ministra napačna. Pet stavkov je napisal
               predsednik vlade v utemeljitvi svojega predloga, nekateri so nekoliko daljši, trije
               odstavki so, jaz jih bom potem na kratko tudi komentiral. V uvodu bi rad povedal, da
               je bil prvi del nastopa predsednika vlade, ko je govoril o gospodarskih trendih v
               državi, o dogovoru o politiki plač, o nekaterih drugih trendih, to je uvod, ki bi
               sodil na to mesto, če bi bila danes tu interpelacija o delu in odgovornosti
               predsednika vlade, ne pa zunanjega ministra. V drugem delu nastopa pa je predsednik
               vlade "de facto" na tem mestu povedal, da ima Slovenija dobro zunanjo politiko in da
               je v svetu prepoznana, in zanjo je brez dvoma zaslužen tudi človek, ki ga predlaga v
               razrešitev.</p>
               <p>Prvi argument za zamenjavo je naslednji: da je minister za zunanje zadeve v zadnjih
               mesecih s svojim sicer legitimnim zasebnim političnim angažmajem v notranjepolitičnih
               zadevah večkrat postavil pod vprašaj svojo lojalnost vladi, katere član je, in da to
               ni bilo vselej brez posledic za celovito in vestno opravljanje njegove funkcije člana
               vlade. Tu bi rad opozoril na pomemben nesporazum ali pa drugačen fokus pogleda na
               delovanje v slovenski politiki. Mi imamo koalicijske vlade, nimamo večinskega
               sistema, nimamo kanclerskega modela, imamo koalicijske vlade. Zato je nekaj najbolj
               normalnega, da imajo ministri na različnih resorjih zelo različna politična
               prepričanja in da se tudi angažirajo v notranjepolitičnih zadevah. In če kdo od
               ministrovgre na neko notranjepolitično srečanje, ki ima pomembno posledico za
               politično prihodnost v državi, potem, spoštovane kolegice in kolegi, gospod
               predsednik vlade <stage>(trenutno ga ni)</stage>, potem gre za znotrajstrankarsko zadevo, ne pa za
               zadevo državnega zbora. Torej ne gre za vprašanje lojalnosti vladi, ampak gre za
               vprašanje lojalnosti politični stranki, katere član je minister. Zato je po našem
               mnenju že uvodoma argumentacija absolutno napačna.</p>
               <p>Nato predsednik vlade pravi, da je večkrat izrecno in dobronamerno opozoril ministra,
               na podlagi 14. člena zakona o vladi, in mu dal obvezne napotke v zvezi z nalogami, ki
               izhajajo iz usmeritev vlade in so pomembne za delo posameznih ministrov. In kljub
               temu, da je dr. Rupel zagotovil, da se bo "poboljšal" oziroma da bo opozorila
               upošteval, so ta opozorila za njegovo funkcijo škodljiva. Spoštovane kolegice in
               kolegi, po našem mnenju gre za povsem napačno interpretacijo 14. člena zakona o
               vladi, ki govori o teh obveznih napotkih. Vprašujemo predsednika vlade, na katerem
               področju iz usmeritev vlade, ki so pomembna za delo zunanjega resorja, je dr. Rupel
               deloval v nasprotju s temeljnimi odločitvami državnega zbora in odbora za zunanjo
               politiko. Na katerem zunanjepolitičnem področju je dr. Rupel dobil obvezen napotek in
               se ga ni držal? Odnosi s Hrvaško? Evropska unija? Nato? Vilniuška skupina? Mimogrede,
               odbor za zunanjo politiko je z veliko večino podprl odločitev slovenske vlade, da je
               pristopila v vilniuško skupino. Vprašujemo, kdaj in na kakšen način je bil angažma
               dr. Ruplakot politične osebe škodljiv za njegovo funkcijo, še posebej v zadnjem
               obdobju.</p>
               <p>Predsednik vlade pravi, da ima vsak pravico, da svoja politična in druga stališča
               tudi javno izraža, da se v ta namen svobodno povezuje, da pa velja, da je z nastopom
               javne funkcije prevzel nase posebno odgovornost za svoja dejanja. Še posebej, če
               slednja resno načenja kredibilnost in enotnost delovanja vlade.</p>
               <p>Vprašujemo predsednika vlade, ali nam lahko pove, kdaj in na kakšen način je bila
               notranjepolitična aktivnost doktor Rupla posledica v tem, da je bila načeta
               kredibilnost vlade oziroma slovenske zunanje politike?</p>
               <p>Po našem mnenju je predlog za zamenjavo doktorja Rupla škodljiv za slovensko državo.
               Najprej zato, ker je doktor Rupel uveljavljen mednarodni politik in na številni
               mednarodnih forumih korektno, vztrajno in dobro za interese Slovenije zastopa
               slovensko državo.</p>
               <p>Drugič, v politiki niso ključni simboli in simbolika, ampak so pomembni. Sprašujemo,
               ali je v simbolnem smislu dobro, da na predvečer največjega državnega praznika
               predlagajo zamenjavo zunanjega ministra, ki, to mu je pač treba priznati je bil ena
               od osrednjih osebnosti slovenske osamosvojitve in Demosa.</p>
               <p>Slovenska ljudska stranka je bila znana po tem, da je bogatila politični prostor
               slovenske sredine v politiki. Veliko ceno smo za to plačali.</p>
               <p>Današnji nastop doktor Rupla, čestitam mu za njegov vrhunski nastop, je dokaz, da če
               se zavzemaš za držo povezovalnosti, za dialog, za komunikacijo prek političnih potov,
               za pogovore, za prepričevanja, da na koncu plačaš veliko politično ceno.</p>
               <p>Po našem mnenju je poteza predsednika vlade tudi napačen politični signal. Ta signal
               pravi: "Tisti, ki misli drugače, bo pač moral iti." In to je slabo za slovensko
               politiko. In tudi slovenske volivke in volivci bodo morda ponovno odreagirali na ta
               način, da ne bodo šli na volitve. Ljudje pričakujejo več sodelovanja, več
               povezovanja, več dialoga.</p>
               <p>Najbolj je z današnjim predlogom za razrešitev tvegal predsednik vlade, mnogo več kot
               zunanji minister. S svojo potezo je predsednik vlade tvegal, da bo pač padlo po njem
               in njegovi politiki. Opozoriti moram, da je v prvem stavku poglavitnih ciljev
               sodelovanja v koaliciji, v kateri so bili od leta 2001 naprej Liberalna demokracija
               Slovenije, Združena lista socialnih demokratov, SLS - Slovenska ljudska stranka in
               Demokratična upokojencev Slovenije, da je pisalo: "Prvi cilj, strpnost in več
               povezovanja v Sloveniji, upoštevaje svobodo izbire, uveljavljanje novih idej,
               nevsiljevanje starih ideologij in prihodnost brez travm preteklosti" Današnja poteza
               in današnje odločitve so v nasprotju s tem poglavitnim ciljem, ki je zapisan v tem
               dokumentu. Po našem mnenju je tudi napačna argumentacija, da se v zasebni politični
               aktivnosti zunanjega ministra, ki se je podpisal pod pobudo, ki ima tudi naslednje
               povabilo: "Predlagamo, da bi ta cilj dosegli z Zborom za republiko, ki bi zbral vse
               ljudi dobre volje in demokratičnega državotvornega prepričanja iz vseh strank in
               zunaj njih ...", in seveda nato sledi politični apel in prav je, da tudi javno "V
               letošnjem volilnem letu bi se lahko razvil v zmagovito koalicijo državotvornih in
               demokratičnih strank." In če predlagaš tako pot in tak način dialoga, po našem mnenju
               na ta način ne moreš delovati negativno in jemati kredibilnost vlade. Vabiš v dialog
               in pogovor.</p>
               <p>Po nekaterih drugih vidikih predloga za razrešitev zunanjega ministra bodo potem v
               razpravi spregovorili tudi še drugi poslanski kolegi v poslanski skupini Slovenske
               ljudske stranke.</p>
               <p>Dovolite, da zaključim, da še enkrat poudarim temeljne razloge, ki nas vodijo, da ne
               bomo podprli predloga za razrešitev.</p>
               <p>Prvič. Slovenija ima dobrega zunanjega ministra. Razrešitev dr. Rupla je slaba za
               slovensko državo in je slab signal mednarodni javnosti.</p>
               <p>Drugič. Tri mesece pred volitvami se na tak način ne predlaga razrešitev. Če pa že
               predlagaš in imaš utemeljitve v napačnih zunanjepolitičnih usmeritvah zunanjega
               ministra, potem je od predsednika vlade korektno ali pa pogumno, da sam prevzameš tak
               resor.</p>
               <p>In tretjič. Predsednik vlade je napačno argumentiral predlog za razrešitev.</p>
               <p>To so razlogi, ki nas bodo vodili, da predloga ne bomo podprli.</p>
               <p>Vprašalo se je, komu zvoni: zvoni slovenski politični kulturi in zvoni demokratičnim
               standardom v Republiki Sloveniji. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp15">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Podobnik. Franc Lenko dobi besedo za stališče poslanske skupine DeSUS.
           </p>
            </sp>
            <sp xml:id="SDZ3-Izredna-48-2004-07-05.sp16">

               <speaker>FRANC LENKO:</speaker>

               <p>Hvala lepa za besedo, gospod podpredsednik. Spoštovani ministri, kolegice in kolegi
               poslanci! V poslanski skupini Demokratične stranke upokojencev menimo, da minister s
               svojim zasebnim aktualnim političnim angažiranjem v notranjepolitičnih zadevah deluje
               priti ciljem vlade, katere član je.</p>
               <p>V poslanski skupini spoštujemo legitimna stališča ministra, vendar menimo, da njegova
               aktualna politična angažiranost ne prispeva k enotnosti in uspešnosti vlade, katere
               član je. Veseli bi bili, če bi takšno svojo angažiranost izpričal glede skupne
               politike vlade. Njegova politična stališča porajajo dvome v koherentnost vladne
               politike oziroma ustvarjajo dvome glede enotnosti vlade. Vemo, da ustavna določba
               zavezuje predsednika vlade za izvajanje vladne politike, individualna stališča
               gospoda Rupla pa onemogočajo učinkovitost izvajanja vladne politike.</p>
               <p>Gospodu Ruplu v poslanski skupini Demokratične stranke upokojencev priznavamo
               pozitivne dosežke, tako pri osamosvajanju države kot na področju zunanje politike,
               vendar njegove nekdanje zasluge mu ne dajejo alibija za politične akcije v
               notranjepolitičnem življenju države, ki so v nasprotju z vladno politiko. Prepričani
               smo, dabi gospod Rupel, če bi bil zvest svojim načelom, tudi sam odstopil.</p>
               <p>V poslanski skupini bomo podprli vladni predlog, ker menimo, da je takšna rešitev
               pravno politično čista. Namreč, ne moreš hkrati biti član kolektiva, ki ga obenem ne
               upoštevaš. V poslanski skupini bi si tudi želeli, da bi se minister za zunanje zadeve
               manj ukvarjal z notranjepolitičnimi problemi in da bi težišče svojega dela videl
               predvsem v zunanje-politični aktivnosti države oziroma aktivnostih v Evropski uniji.
               Hvala lepa.</p>
            </sp>
            <sp xml:id="SDZ3-Izredna-48-2004-07-05.sp17">

               <speaker>PODPREDSEDNIK VALENTIN POHOREC:</speaker>

               <p>Hvala. Miran Potrč ima besedo. Stališče poslanske skupine Združene liste.</p>
            </sp>
            <sp xml:id="SDZ3-Izredna-48-2004-07-05.sp18">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik vlade, ministri, kolegice in kolegi? Pred
               koncem mandata, ko smo pričakovali vsaj kolikor toliko miren zaključek dela, se je
               zavestno in premišljeno ustvarila nova afera - razrešitev ministra za zunanje zadeve
               dr. Dimitrija Rupla. Po naši oceni je afero povzročil zunanji minister koalicijske
               vlade. Z njo je želel pokazati svoj odnos do vlade in preizkusiti tudi odnose v
               koalicije. V poslanski skupini Združene liste socialnih demokratov ne mislimo, da je
               razrešitev zunanjega ministra tri mesece pred prenehanjem delovanja sedanje vlade
               koalicije zaželeno politično nesporno dejanje, toda hkrati smo prepričani, da so tudi
               v tem primeru vzroki in posledice zamenjani in napačno vrednoteni.</p>
               <p>Vzrok za afero namreč ni predlog za razrešitev ministra. To je le posledica.
               Posledica nesprejemljivega ravnanja samega ministra. Ker gre za izkušenega politika,
               je dr. Rupel gotovo vsa svoja ravnanja skupaj, kot sam pravi, s svojimi prijatelji z
               desnice dobro premislil in načrtoval. Odločil se je, da svojo vlado preizkuša do te
               mere, da skliče zbor vseh ali velike večine vseh njenih nasprotnikov s ciljem,
               povedati javnosti, da ta vlada, v kateri je tudi sam zunanji minister, ta njegova
               stranka in ta koalicija ne zaslužitjo več ne podpore javnosti ne oblasti; da se mora
               oblast nesporno zamenjati in da so zato v Zboru za republiko zbrani tisti, ki se bodo
               povezali v novo zmagovito koalicijo, v novi Demos. Jasno je povedal, kaj si misli o
               svoji vladi, da je potrebna sprememba oblasti in da želi sam pri tej spremembi
               sodelovati, sicer v vabilu za Zbor za republiko ne bi bilo zapisano, da med ostalim
               potencialno pomeni tudi možnost nove zmagovite koalicije za prevzem oblasti. Nesporno
               je torej pomagal organizirati Zbor za prevzem oblasti na jesenskih volitvah proti
               vladi, katere član je, in proti koaliciji, v kateri je doslej sodeloval.</p>
               <p>V Združeni listi socialnih demokratov ne mislimo, da je to kakršnokoli nesprejemljivo
               politično ravnanje, on tako kot dr. Dimitrij Rupel lahko ravna. Vendar je v
               parlamentarni demokraciji in strankarskem sistemu to tudi ravnanje, zaradi katerega
               se ne more in ne sme čuditi, da se zoper njega povzročajo določene politične
               posledice, da tisti zoper, katere ravna, sami ocenijo, kaj in kako razumejo takšno
               ravnanje. Zaradi tega se res čudimo, da se zdaj postavlja vprašanje, kaj se je
               zgodilo in zakaj je predsednik vlade tako ravnal. Bil je pač postavljen sstrani dr.
               Rupla v položaj, da se pokaže, kot človek ne zna odločati, ali v položaj, da
               odločitve sprejme. Morda bi lahko to povabilo za Zbor za republiko tudi v celoti
               minimaliziral in osmešil, vendar tega ni storil, čim je pa to sprejel kot resno
               dejanje v politiki, je brez dvoma moral reagirati. Zato danes po našem prepričanju ni
               mogoče ocenjevati predvsem posledic, ne da bi ocenili vzrok; in vzrok je nekorektno
               in politično nesprejemljivo ravnanje dr. Rupla. Kdor tega ne vidi, je politično slep
               ali se zavestno spreneveda. V poslanski skupini Združene liste nismo ne eno ne drugo,
               zato bi res radi vedeli, ali bi prvaki strank, ki se danes zgražajo nad ravnanjem
               mag. Ropa, sami ravnali drugače. Izkušnje, ki jih imamo iz njihovega ravnanja v mnogo
               manj pomembnih primerih, za konkretne stranke, za poslance in podobno govore drugače.
               Izkušnje, ki jih imamo iz razpada Demosa tudi govore drugače. Zahtevana je bila
               skupna politična aktivnost za doseganje nekaterih ciljev in kdor se je zavestno iz
               nje izključil, je moral sprejeti zavestno tudi posledice. Toliko, kar zadeva nas o
               normalni reakciji predsednika vlade na samovoljno ravnanje njenega ministra.</p>
               <p>Nastop dr. Rupla danes je to samo še utrdil in potrdil, ker je povedal mnogo več, kot
               je bilo zapisano prej.</p>
               <p>Ko se je torej predsednik vlade odločil za razrešitev, je poslanska skupine Združene
               liste socialnih demokratov presodila, da mora tudi sama zagotavljati koalicijsko
               enotnost in glasovati za razrešitev dr. Rupla in imenovanje novega ministra. Pred
               odločitvijo za takšno ravnanje so lahko bili posamični razmisleki, toda končno
               stališče je enotno: predsednik vlade ima pravico in mora zagotavljati tudi politično
               enotnost in delovanje vlade, v tem je suveren, to je njegova osebna pravica kot
               predsednika vlade. V večini sistemom parlamentarne demokracije je ta pravice celo
               ustavno zagotovljena, saj sam in osebno postavlja in odstavlja ministre, včasih ob
               formalnem soglasju šefa države. Smo ena od redkih, če ne edina država, v kateri
               razrešuje ministre parlament, v večini držav bi torej minister že bil odstavljen in
               imenovan novi minister.</p>
               <p>Če bi bilo ukinjeno glasovanje v državnem zboru o razrešitvi, kar je bilo poskušano
               tudi z ustavnimi spremembami, potem bi bil normalno onemogočen ta, moram povedati,
               politični šov, ki ga bomo najbrž danes uprizarjali. Predstava torej, ki jo bo
               opozicija izkoristila za vse kaj drugega kot za razpravo o razrešitvi.</p>
               <p>In na koncu poslanska skupina Združene liste socialnih demokratov v predlogu za
               razrešitev ne želi ocenjevati dosedanje delo ministra. Bili bi krivični, če ne bi
               priznali njegovih prizadevanj in odločitev, ki so prispevala k osamosvojitvi, k
               mednarodnem priznanju, k uveljavitvi Slovenije v Evropi in svetu, pa tudi k sprejemu
               v polnopravno članstvo v Evropsko unijo in Nato.To so gotovo pomembni dosežki, na
               katere smo vsi ponosni.</p>
               <p>Res je, bili so po našem mnenju tudi slabi predlogi in slabe odločitve, o njih smo
               sproti govorili, toda napačno je, če se pozitivna ravnanja pripisujejo samo zaslugam
               neke skupine ljudi, ne priznajo pa vsem tistim, ki so k temu prispevali. Če se ne
               pove, da je bilo pred in po letu 1990 veliko aktivnosti, ki so zagotovile, da je
               Slovenija postala demokratična, samostojna in neodvisna država in v tej smeri
               pričakujemo več čuta za objektivnost in več čuta za resnice tudi v izjavah dr. Rupla,
               ko povezuje predlog za odstop z dejstvom, da se želimo umikati iz demokracije, da se
               želimo umikati iz prizadevanj za osamosvojitev Slovenije in podobno. Čimbolj bolj
               bodo namreč gospe in gospodje to poudarili, tem bolj bodo po mojem prepričanju
               pokazali, da niso veliki in zaslužni, temveč da so majhni, zamerljivi in prestižni;
               da želijo določene pomembne zgodovinske odločitve pripisati samo sebi, ne pa veliki
               večini Slovenk in Slovencem in mnogim, ki so skupaj z njim pri tem sodelovali. Takšne
               osebne lastnosti pa niso dobra podlaga za sodelovanje v politiki, kaj šele, če bi in
               če imajo takšni ljudje oblast.</p>
               <p>V poslanski skupini Združene liste socialnih demokratov si torej želimo po možnosti
               objektivne in strpne ocene okoliščin predlagane razrešitve, realne ocene uslug
               gospoda ministra, pa tudi pomanjkljivosti in dejstev, ki so pač do nujnega razhajanja
               pripeljale. Sami bomo predlog za razrešitev podprli.</p>
            </sp>
            <sp xml:id="SDZ3-Izredna-48-2004-07-05.sp19">

               <speaker>PODPREDSEDNIK VALENTIN POGOREC:</speaker>

               <p>Hvala lepa. Mag. Janez Drobnič dobi besedo za stališče poslanske skupine Nove
               Slovenije. Prosim, da mobitele malo utišate.</p>
            </sp>
            <sp xml:id="SDZ3-Izredna-48-2004-07-05.sp20">

               <speaker>MAG. JANEZ DROBNIČ:</speaker>

               <p>Spoštovane kolegice, spoštovani kolegi poslanci, člani vlade Republike Slovenije.
               Razlog za današnje zasedanje državnega zbora so nesoglasja v aktualni vladi oziroma
               bolje rečeno v Liberalni demokraciji Sloveniji, ki izrablja ta prostor za reševanje
               svojih prestižnih vprašanj. Zaradi sporov, ki se vse bolj razraščajo, pa ob tem
               utegne trpeti tudi verodostojnost države, tako doma kot v mednarodnih krogih. Medtem
               ko mi tukaj zasedamo, se razmere na gospodarskem področju, zdravstvu, šolstvu in še
               drugje poslabšuje zaradi slabega upravljanja vlade. Poleg navedenega se bo sedaj
               pokazala še slaba slika vladnega obnašanja na zunanjih zadevah.</p>
               <p>Slovenija je na zunanjepolitičnem področju v zadnjih letih naredila pomembne korake:
               integracije v Nato in Evropsko unijo. Te odločitve so bile visoko potrjene s strani
               državljanov in v krog tega prizadevanja so bila vključena civilna združenja, večina
               strank slovenskega parlamenta, pomembnih državljanov in še marsikoga drugega. Dosegli
               smo uspeh ob potrebnem soglasju in državniški složnosti ter zrelosti in na ta način
               je bila tudi pozitivno potrjena mednarodna dejavnost Slovenije, katero podpiramo tudi
               v Novi Sloveniji.</p>
               <p>Žal se je pokazalo ob tem praznovanju 1. maju, da so si vladajoče stranke koalicije
               nedostojno prisvojile ves kapital uspešne vključitve v mednarodne integracije, zlasti
               v EU, čeprav so bile v času osamosvojitvenega procesa rezervirane do takšnih
               usmeritev, ki so jih na drugi strani pomladne stranke postavile kot ključno vizijo
               normalizacije slovenske države. To se je pokazalo - torej, ob tem praznovanju in
               videli smo na tem praznovanju, kako se nekateri drenjali, čeprav so tem procesom
               integracije na začetku nasprotovali. Pač, v skladu z navadami, da večkrat obrnejo
               svoj politični kurs v nasprotno smer, v skladu z dnevnimi koristmi. Ker predsednik
               vlade ni navedel nobenih resnih argumentov za razrešitev ministra za zunanje zadeve,
               razen kršitev strankarske discipline, je današnje početje čudaški ritual, skregan z
               državniško logiko, in negativno sporočilo mednarodni javnosti. Državno igračkanje za
               prestižne položaje v stranki, ki ji pojema sapo, izgublja ugled med volilci, s
               katerim sedaj postavlja v slabo luč ugled države in njeno državotvornost. Sporočilo v
               mednarodno javnost bo lahko samo takšno, da v Sloveniji odstavljamo ministre zaradi
               udeležbe na javnih shodih, kjer se odpirajo vprašanja slovenske prihodnosti.</p>
               <p>V Novi Sloveniji nas ne zanima, na kateri stol se bo pomaknil aktualni minister za
               zunanje zadeve, dr. Rupel - to je njegova odločitev. Nas zanima verodostojnost
               zunanje politike in ugled države. Spoštovani gospod predsednik vlade, če se je
               minister Rupel pregrešil zoper strankarsko disciplino, bi ga lahko disciplinirali s
               strankarskimi ukrepi, ne pa s tem, da uporabljate državne, s katerimi jemljete
               verodostojnost državi. S tem ste naredili medvedjo uslugo stranki. Vendar nas ugled
               vaše stranke v Novi Sloveniji ne zanima, je nebistven. Bistveno je, da s tem majete
               ugled države in verodostojnost v mednarodni javnosti, seveda pa ste ob tem pokazali
               slabo mero državniške modrosti. V zadnjem času se ukvarjate predvsems partijskimi
               težavami. Izgnali ste SLS iz vladajoče koalicije in naredili koalicijo bolj čisto.
               Očitno gre za mentalni profil v načinu vladanja, pri čemer sta pri izboru ljudi za
               odgovorna mesta ključna poslušnost in lojalnost do oblastnih struktur. V načinu
               vladanja je več nestrpnosti, oholosti in nepremišljenih dejanj. Premalo se zavedate
               odgovornosti, da vodite državo. V ozadju tega je zagotovo strah pred lastnimi
               napakami in neuspešnostjo na drugih področjih. Zunanjepolitično področje spada med
               manj sporna v vaši vladi, če odmislimo zadeve s sosednjo Hrvaško in parafirani
               sporazum o meji v Piranskem zalivu predhodnika Drnovška z Račanom. Če se lahko kaj
               pogovarjamo o zapravljenih priložnostih, je to ureditev odnosov s Hrvaško, zlasti
               meja s to sosedo, kjer smo pogrešali odločnejši nastop za slovenske interese.
               Gospodarska politika v naši državi je slaba, saj gospodarstvu pojema sapa in vztrajno
               ugaša in se s tem vse bolj odmikamo od razvitih držav v EU. Investitorji, tako domači
               kot tuji, se naše deželeizogibajo. Na lestvicah glede ugodnega okolja za
               gospodarstvo, podjetniške odprtosti in miselnosti ter urejenosti pravnih razmer za
               dobro gospodarsko poslovanje pa je vse slabše, zato vse bolj tonemo proti dnu teh
               lestvic. Prehitevajo nas Češka, Slovšaka in baltske države, nad katerimi smo se pred
               dobrimi desetimi leti zmrdovali, da nimamo nič skupnega z njimi.</p>
               <p>Veliko bolj utemeljeno je, da bi odstavili ministra za zdravje dr. Kebra. Vlada in
               vi, ki ste mu dali polno podporo, ste povzročili nevzdržne razmere v zdravstvu, z
               velikimi izgubami, čakalnimi dobami za paciente, zadolžitvami, zastarelo opremo in
               izgubo zaupanja v sistem. Zdravstvena reforma se je spremenila v farso, ki je tudi
               vam v nadlego, pa ste vseeno zadržali ministra, ki je izgubil vsakršno zaupanje.
               Izgubili ste zaupanje pri upokojencih, priče smo padcu pravne države na izpitu,
               povečujejo pa se korupcija, klientelizem, podkupovanje in podobne nečednosti. Vendar,
               če nas vprašate o teh ministrih, torej odgovornih za ta resorna vprašanja, ali naj
               jih razrešujemo sedaj - ne, svojo priložnost so oziroma ste zapravili. In tudi sedaj,
               v dveh mesecih se nima smisla ukvarjati z vami.</p>
               <p>Že lansko leto smo vam v Novi Sloveniji na našem taboru povedali, da je zgodba LDS
               izčrpana, je mrtva in prihaja obdobje svežine Nove Slovenije, ki ima jasne odgovore
               na gospodarsko politiko, zdravstvo, mednarodno dejavnost, šolstvo in drugo. To se je
               pokazalo na zadnjih volitvah poslancev v evropski parlament. Čaka nas
               predsednikovanje v OVSE in takšna dejanja, kot je današnje, zagotovo ne pripomore k
               naši verodostojnosti in učinkovitem predsednikovanju Slovenije v tem pomembnem
               mednarodnem telesu oziroma združenju. To je tudi slaba popotnica za odgovorno delo
               naprej.</p>
               <p>V Novi Sloveniji smo se obnašali odgovorno pri ključnih državotvornih projektih. Pri
               teh smo iskali soglasje in skupno podprli dobre zamisli in dejanja vladne koalicije
               brez ozkih prestižnih strankarskih interesov. Podprli smo vse te državotvorne
               projekte. Odstavljanje zunanjega ministra ne spada v okvir državotvornih dejanj, zato
               pri tem ne mislimo sodelovati.</p>
               <p>Odstavitev ministra je pravzaprav še en dodatek v seriji slabo domišljenih dejanj
               predsednika vlade. In kaj si bodo mislile druge države, ki pazljivo spremljajo
               nepremišljeno menjavo zunanjega ministra zaradi udeležbe na nekem zboru za republiko.
               Če ni nič drugega kot javna tribuna, ki so se je udeležili tudi predsednik
               parlamenta, gospod Borut Pahor, pa predsednik Slovenske akademije znanosti in
               umetnosti in vrsta drugih uglednih ljudi. Rekli bodo, da smo neresni in nezrela
               država z resnim demokratičnim deficitom. Ali z razrešitvijo gospoda Rupla zaradi
               udeležbe na Zboru za republiko morda demantirate ali razveljavljate rezultate
               dejavnosti zunanjega ministrstva? Se morda ne strinjate z vključitvijo vEU in Nato?
               Kaj je pravzaprav pregrešnega storil minister, da ga je treba sedaj, dva ali tri
               mesece pred iztekom mandata, odstavljati? Teh argumentov niste navedli, niste jih
               obrazložili: edino, da ne sledi partijski disciplini. Potemtakem bi morali izvesti
               razrešitev že mnogo prej in ne na koncu obdobja, če so kakšni resni razlogi glede
               zunanjepolitične dejavnosti. S katerimi dejanji ministra se ne strinjate, razen
               navedenega shoda? Predložite torej argumente, ki bodo utemeljili menjavo v tako
               kratkem obdobju pred zamenjavo oziroma iztekom vlade.</p>
               <p>V tem času bi morali sprejeti še vrsto zakonov, zapoznelih, ki so vezani na
               vključitev v EU in bi morali biti pripravljeni v ministrstvih že pred 1. majem. Če je
               minister zakrivil kakšno potezo v preteklosti, bi ga morali predlagati za razrešitev
               tedaj, ko je prišlo do nesprejemljivih dejanj, zato to dejanje razumemo kot nekakšno
               zaustavljanje Slovenije. Ljudje ugotavljajo, da vi in vaša stranka pravzaprav ne
               želite več dostojno upravljati z državo. To kaže današnje zasedanje. Med tem
               pospešeno postavljate svoje ljudi na odgovorna mesta kot zasluge za njihovo
               lojalnost. V prejšnjih predvolilnih obdobjih ste namenjali proračunska sredstva za
               podjetja v težavah, da bi si kupili glasove volivcev. Sedaj imate drugo strategijo,
               denar razdeljujete svojim lojalnim drugom. Zato bo minister za gospodarstvo, gospod
               Lahovnik, razdelil na hitro v času počitnic tistih 8 milijard evropskega denarja
               nekaterim ponudnikom, za katerimi stoji vaša LDS-ova loža družabnikov. Ali je to
               prispevek k zmanjševanju regijskih razlik? S takšnimi dejanji se pripravljate predati
               oblast, vendar puščate slabo dediščino naslednikom.</p>
               <p>Današnja seja je torej nepotrebna, saj jo uporabljate za reševanje
               znotrajstrankarskih problemov. Rešite jih, gospod, predsednik vlade, v okviru
               strankinega kroga. V Novi Sloveniji vašega predloga ne podpiramo.</p>
            </sp>
            <sp xml:id="SDZ3-Izredna-48-2004-07-05.sp21">

               <speaker>PODPREDSEDNIK VALENTIN POHOREC:</speaker>

               <p>Hvala, magister Drobnič. Magister Marko Diaci ima besedo za stališče poslanske
               skupine Stranke mladih Slovenije.</p>
            </sp>
            <sp xml:id="SDZ3-Izredna-48-2004-07-05.sp22">

               <speaker>MAG. MARKO DIACI:</speaker>

               <p>Hvala za besedo, predsedujoči. Spoštovani predsednik vlade, spoštovani ministri!</p>
               <p>Poslanci Stranke mladih Slovenije bomo podprli razrešitev zunanjega ministra
               doktorja Rupla, a ne zaradi razlogov, ki jih v svojem predlogu za razrešitev navaja
               premier Rop, ampak ker obstajajo resni vsebinski razlogi v ministrovem delu, ki
               zadostujejo in zahtevajo razrešitev. Ministrovo razrešitev smo zahtevali že spomladi
               leta 2003 in jo podpiramo še sedaj. Pripravili smo interpelacijo, vendar ni dobila
               podpore. Sevedapa za slabo delovanje minister za zunanje zadeve ne krivimo samo njega
               osebno, ampak tudi vlado, ki je tako delovanje in ravnanje dopuščala, sedaj le nekaj
               mesecev pred volitvami pa se hiti z zamenjavo ministra. Od političnih spletk se v SMS
               distanciramo in smo proti, da se odstavlja nekoga zaradi nepopolnosti in
               neposlušnosti v zadevah, ki z zunanjo politiko kot delovnim področjem ministra nimajo
               neposredne zveze. Razrešitev ministra podpiramo iz naslednjih razlogov, ki so
               povezani z delovnim področjem ministra za zunanjo politiko. Ker je v času
               ministrovanja doktorja Rupla prišlo do podpisa tako imenovane vilniuške izjave in z
               njo do kršitev ustave Republike Slovenije, ta kršitev je bila tudi podlaga za predlog
               interpelacije pomladi leta 2003, ki pa takrat ni dobila zadostne podpore; zaradi
               mlačne in nedefinirane politike pri razreševanju problemov s sosednjo Hrvaško,
               predvsem mejnih vprašanj.</p>
               <p>Zunanji minister je s pristopom k vilniuški izjavi Republiko Slovenijo uvrstil med
               države, ki podpirajo vojaški poseg proti Iraku brez odobritve varnostnega sveta
               organizacij Združenih narodov. Kot neizpodbiten dokaz za kršitve resolucije v
               vilniuški izjavi Republika Slovenija priznava tiste, ki jih je varnostnemu svetu OZN
               predstavil ameriški obrambni minister in ki jih kot dokaze kršitve resolucij ni odbil
               varnostni svet OZN. S tem dejanjem Slovenija ne priznava vloge varnostnega sveta OZN
               pri ugotavljanju kršitev njegovih resolucij, ampak se zadovoljuje z dokazi, ki so jih
               varnostnemu svetu predstavile Združene države Amerike. Da so dokazi vprašljivi, se je
               izkazalo pri predstavitvi poročila vodij inšpektorjev OZN varnostnemu svetu. Večino s
               strani ZDA navedenih dokazov vodji inšpektorjev nista mogla potrditi in se nista
               pridružila mnenju ameriškega zunanjega ministra, da njihovi dokazi predstavljajo
               kršitev resolucije 14. 41. Pristop Slovenije k vilniuški izjavi temeljito spreminja
               zunanjepolitično orientacijo naše države oziroma jo je. S podpisom izjave je
               Slovenija nedvomno podprla ameriško politiko do Iraka, prezrla vlogo varnostnega
               sveta OZN, izkazala pripravljenost sodelovati v vojni proti Iraku in je jasno
               pozivala varnostni svet OZN, naj vojno proti Iraku tudi odobri. Posledice pristopa
               Slovenije k izjavi so znane. Vemo, kako so jo razumele Združene države Amerike, po
               njihovih izjavah kot odobritev za vojaški poseg brez odobritve varnostnega sveta OZN,
               in kako so jo razumele države Evropske unije, ne slovenski zunanji minister in vlada
               nista razumela tako. S pristopom k vilniuški deklaraciji minister za zunanje zadeve
               krši 154. člen ustave Republike Slovenije, ki med drugimi določa: zakoni morajo biti
               v skladu s splošno veljavnimi načeli mednarodnega prava in z veljavnimi mednarodnimi
               pogodbami, ki jih ratificira državni zbor, podzakonskimi predpisi in drugimisplošnimi
               akti, pa tudi z drugimi ratificiranimi mednarodnimi pogodbami. S tem dejanjem in
               njihovimi opustitvami je zunanji minister v nasprotju z ustavo Republike Slovenije, v
               nasprotju z ustanovno listino Združenih narodov, celo v nasprotju z lastnimi izjavami
               in v nasprotju z voljo ogromne večine državljanov in državljank ter vseh prebivalcev
               Slovenije, ki so blizu načela pravne države in urejenega sveta Republiko Slovenijo,
               ki nikoli v svoji zgodovini ni bila agresorska država zavezal tudi na sodelovanje z
               povsem mogočimi nelegitmnostmi in agresiji na drugo suvereno članico OZN. Istočasno
               si je Slovenija zaradi takšnega katastrofalnega delovanja slovenske diplomacije, ki
               je bila v nasprotju z duhom in načeli skupne evropske varnostne in zunanje politike v
               zaključni fazi približevanja Evropske unije znatno otežila svoj mednarodni položaj.</p>
               <p>V svojem prizadevanju za vstop v Nato za vsako ceno, je minister za zunanje zadeve
               pod vodstvom ministra Rupla v drugi plan potisnil vstop v Evropsko unijo, ki je v
               vseh državnih dokumentih vedno bila prvi slovenski zunanjepolitični cilj. Vse to
               seveda ne bi bilo mogoče, če zunanji minister ne bi že dolge mesece in leta ostajal
               gluh za vse upravičene kritike in predloge. Vodenje ministrstva s trdo roko,
               izogibanja soočenju z argumenti in odhod strokovnih kadrov z ministrstva je moralo
               pripeljati do situacije, ko minister ni več sposoben voditi učinkovite zunanje
               politike. Bistvo slovenske zunanje politike je, da je preveč preprosta, pod sedanjim
               ministrom je postala še preprostejša. Njegov celotni diplomatski recital je bila ena
               in ista obrabljena fraza: mi hočemo Nato. Če iz dneva v dan, iz meseca v mesec, iz
               leta v leto, ponavljal samo to in vse svoje delovanje podrediš samo temu enemu in
               edinemu cilju, ne ostane veliko prostora za aktivno zunanjo politiko. In kadar v
               zunanji politiki ne znaš povedati drugega, se zlepiš v monotono gmoto ostankov
               tranzicijskih držav. Za preostali svet si kakor kopija Baltov ali Slovaške. Ne moreš
               se zgražati, kovati te obravnavajo pod B 10, če v diplomaciji ne znaš predvidevati,
               se dogajajo presenečenja. Kadar nimaš pobude, ti preostane pridruževanje. In ko se
               ukvarjaš samo s sprotnim, te dogodki prehitevajo.</p>
               <p>V Sloveniji se nenehno dogaja vse našteto. Slovenija je v preteklih letih svoj
               razgled zožila na Evropsko unijo in Nato. Evroatlantski cilj je postal mašilo za
               odsotnost zunanjepolitične vizije. Slovenija je brez zunanjepolitičnega profila, zato
               težko odstopa od preostalega tranzicijskega vzhodnega monolita. Zametki vsakršne
               drugačnepolitike pa profilirane države, ki jo zanima še kaj drugega, kot Nato so se
               porazgubili. Zaradi navedenih razlogov bomo podprli razrešitev ministra Rupla, čeprav
               je treba jasno poudariti, da predstavljeni razlogi in verodostojnost zunanje politike
               niso samo na njegovi strani. Hvala.</p>
            </sp>
            <sp xml:id="SDZ3-Izredna-48-2004-07-05.sp23">

               <speaker>PODPREDSEDNIK VALENTIN POHOREC:</speaker>

               <p>Hvala, Marko Diaci. Besedo ima kolega Jelko Kacin, stališče poslanskega kluba LDS.
           </p>
            </sp>
            <sp xml:id="SDZ3-Izredna-48-2004-07-05.sp24">

               <speaker>JELKO KACIN:</speaker>

               <p>Spoštovani gospod podpredsednik. Kolegice in kolegi v koaliciji in opoziciji,
               predsednik vlade, člani vlade, predstavniki medijev in naša javnost! Najprej bi rad
               želel nekaj besed izreči podpredsedniku vlade. Se opravičuje, podpredsedniku
               državnega zbora, gospodu Pohorcu, ki vodi današnjo sejo. Pred seboj imam pismo, ki ga
               je dr. Dimitrij Rupel, minister za zunanje zadeve Republike Slovenije, danes naslovil
               na Boruta Pahorja, predsednika državnega zbora Republike Slovenije. Ob 12.25 je pismo
               prišlo v državni zbor. V njem piše: " Pišem vam v zvezi z današnjo izredno sejo
               državnega zbora, na kateri boobravnavan predlog predsednika vlade za mojo razrešitev.
               Prosim vas, da na kolegiju predsednika državnega zbora predvidite ustrezen čas za moj
               nastop v okviru te seje. Če je mogoče, bi nastopil dvakrat, vsakokrat po pol ure.
               Torej bi potreboval skupaj 1 uro časa." Gospod minister je hotel dvakrat po pol ure.
               Gospod predsedujoči, vi pa ste mu dali celo uro, zato ker vam je rekel, da je pisal,
               da hoče imeti 1 uro.</p>
               <p>Dolgost našega spomina je kratka, zato je prav, da se pri vseh izjavah, ki jih dajemo
               katerikoli trenutek, spomnimo, kaj smo rekli malo pred tem. Če je do tega trenutka,
               da nastopa zunanjega ministra v Liberalni demokraciji Slovenije bilo tudi kaj dvomov,
               ali je ravnanje predsednika vlade, koalicije in stranke primerno ali ne, je po
               nastopu zunanjega ministra takih dvomov vse manj oziroma nič. Ko je minister govoril
               o drugih, je govoril o sebi in povedal je vse potrebne razloge, zaradi katerih ne
               more biti v vladi. Poslušal sem tudi predsednika vlade. Nič ni rekel o Zboru za
               republiko, tudi enkrat ga ni omenil. Ampak poslanske skupine so govorile o tem in
               minister za zunanje zadeve je govoril o tem. V parlamentarnem sistemu je vlada hkrati
               politični vrh izvršilne funkcije in najvišji organ države uprave. V vsakem primeru je
               vlada politično telo, ki uresničuje politiko stranke oziroma koalicije strank, ki
               oblikujejo vlado. Ministri so v parlamentarnem sistemu člani vlade kot izvršilnega
               organa. Ministri kot politične osebe pridejo na svoj položaj zaradi in v razmerju do
               volilnega rezultata in zato dajejo delovanju ministrstva politično legitimnost in ga
               tudi politično usmerjajo. Ministri imajo dvojno vlogo: na eni strani so člani vlade
               kot kolegijskega organa in kot taki sodelujejo pri oblikovanju splošne vladne
               politike, na drugi strani pa vodijo ministrstva, ki so organi državne uprave.
               Temeljni problem položaja ministrov je v tem, da morajo biti na eni strani stabilni,
               ker je to nujno za normalno delovanje vlade, na drugi strani pa morajo biti ministri
               odgovorni za svoje delo političnim strankam in koalicijam, ki so jim omogočile
               izvolitev, če naj bo njihovo delovanje demokratično. Ker imajo ministri dvojno
               funkcijo, funkcijo člana vlade in funkcijo predstojnika ministrskega resorja, je tudi
               njihova odgovornost dvojna; namreč, kolektivna in individualna. Njihova kolektivna
               odgovornost se izraža v politični odgovornosti vlade kot celote, ki je hkrati
               kolektivna odgovornost njenih članov. Ne glede na to pa nosi vsak minister posebej
               tudi politično odgovornost za svoje lastno delovanje. Pri politični odgovornosti
               praviloma ne gre za različne vrste krivdne odgovornosti, narava politične
               odgovornosti sama po sebi ne izključuje politične sankcije, tudi če ne gre za nobeno
               obliko krivdne odgovornosti ministra.</p>
               <p>Iniciativa za uveljavitev politične odgovornosti ministra lahko izide iz parlamenta
               ali pa od predsednika vlade. Lahko se zgodi tudi, da parlament sicer ne uveljavi
               odgovornosti, vendar pa jo glede posamičnega ministra uveljavi sam predsednik vlade,
               ponavadi tako, da predlaga razrešitev ministra. Predsednik vlade to lahko seveda
               stori tudi povsem po lastni presoji, ne da bi se ugotavljala odgovornost ministra v
               parlamentu. Razlogi za takšno ukrepanje so lahko zelo različni, povezani bodisi z
               delovanjem ministra bodisi s spremenjenimi političnimi okoliščinami. Že ustava namreč
               določa, da predsednik vlade skrbi za enotnost politične in upravne usmeritve vlade
               ter usklajuje delo ministrov, kar je zapisano v prvem odstavku 114. člena naše
               ustave. Po zakonu predsednik usmerja in vodi delo vlade, pri čemer skrbi za enotnost
               politične in upravne usmeritve vlade, usklajuje tudi delo ministrov, predstavlja
               vlado ter sklicuje in vodi njene seje. Pri tem ima predsednik vlade pravico dajati
               ministrom tudi obvezujoče napotke za njihovo delo. Vsak minister kot član vlade
               odgovarja tako za ravnaje predsednika vlade kot za delo vlade kot celote. V tem
               primeru gre torej za odgovornost ministrov za splošno politiko predsednika vlade in
               vlade same. Ta se kaže v tem, da je vsak minister odgovoren, ne glede na to, ali se
               strinja z odločitvijo predsednika vlade ali vlade in celo v primeru, da je glasoval
               proti sprejeti odločitvi. Svoje odgovornosti za odločitve se lahko reši le, če
               odstopi s funkcije ministra, sicer pa nima pravice kritizirati, temveč je celo dolžan
               podpirati vse odločitve, ne glede na to, ali se z njimi strinja ali ne. Če se
               minister z odločitvami predsednika vlade ali vlade ne strinja, lahko odstopi.
               Vsekakor lahko ugotovimo, da se v naši ustavni in politični praksi odstop le izjemoma
               pojmuje in uporablja na način kot je običajen v sodobnih demokratičnih državah. Tukaj
               nam zagotovo nekaj manjka, ampak potrebne večine za spremembo ustave v državnem zboru
               doslej še nismo zagotovili.</p>
               <p>V svetu je običajno in celo nujno, da minister, ki se ne strinja s predsednikom
               vlade ali vladno politiko, odstopi, ker je nepojmljivo, da kritizira predsednika
               vlade ali vlado in je hkrati še vedno njen član. Zato v skladu s parlamentarnimi
               običaji lahko minister kritizira šele potem, ko je odstopil s svoje funkcije; takrat
               je namreč zelo, zelo kredibilen in lahko kritizira. V takem primeru odstop ne samo
               zagotavlja homogenost vladne ekipe, temveč zagotavlja tudi političen ugled ministra,
               ki bi ga sicer izgubil, če bi ne odstopil. Na drugi strani pa gre pri tej
               odgovornosti predvsem zastanje politične kulture; ta terja vzorec obnašanja nosilcev
               političnih funkcij, ki se ga ti držijo, če nočejo izgubiti svoje funkcije ali se celo
               trajno onemogočiti v političnem življenju. Zaradi tega je za težave pri uveljavljanju
               odgovornosti ministra pri nas manj kriva pravna neurejenost, bistveno bolj pa je
               krivo pomanjkanje demokratične tradicije, ki se kaže tako pri nosilcih političnih
               funkcij kot tudi pri politični javnosti, ki je na koncu odločilna za uveljavljanje
               take odgovornosti.</p>
               <p>Minister za zunanje zadeve se nam je predstavil v mnogih intervjujih. Zdaj bom
               prebral del intervjuja iz Mladine, ki je objavljen danes: "Sem pač v tem trenutku
               skromen državni uradnik ali pa, če hočete, nekdo, ki živi od svojega dela. S politiko
               se ne ukvarjam zaraditega, ker bi me zanimala politična kariera ali kakršnekoli
               profit, ampak zato, ker sem menil, da je prav, da Slovenci dobimo svojo državo." In
               naprej: "Bog mi je priča, da ne želim povzročati sporov, ampak želim, da bi se med
               seboj razumeli. To, da se je zgodilo, kar se je zgodilo, kar je Rop naredil v zvezi z
               menoj, obžalujem. Mislim, da ga je polomil, in mislim, da je to znak nestrpnosti in
               predvsem pomanjkanja državniške modrosti, ki jo, recimo, nekateri drugi politiki
               vendarle imajo." To so hude besede o predsedniku vlade in o vladi.</p>
               <p>Med drugim smo slišali, da gre za zaroto pri tej seji, na kateri danes sodelujemo.
               To, da je zarota, da za njo stojijo nekateri drugi; da gre za neke "botre", ki naj bi
               odločali o ozadju in določali vloge nam, poslancem, in nekaterim drugim - najbrž
               predsedniku vlade, članom vlade, ministrom. Slišali smo, da je šlo za izvensodni
               proces proti ministru za zunanje zadeve, čeprav so le državni organi ustrezno in
               zakonito reagirali in predmet preiskave tudi zaključili brez sankcij za tega istega
               ministra za zunanje zadeve. Ni primerno, da se nekdo na javnem političnem parketu
               zaplete, se pri tem spotakne, pri tem pade ali, kot se reče po domače, "pogrne" pred
               očmi naše javnosti, potem pa dogodek razglasi za atentat. To ni primerno. To ni
               primerno, ni verodostojno in prav za verodostojnost pravzaprav pri vsem tem gre.
               Danes so maske padle in pretvarjanja ni več. Nastop gospoda ministra za zunanje
               zadeve, mojega prijatelja Dimitrija, je bil zelo zgovoren in bil je zelo zelo
               prepričljiv. Kot pravi minister Rupel, imamo pred seboj slavno prihodnost. In v zvezi
               s to slavno prihodnostjo se je vprašal: "Komu zvoni." Pri tem je povedal, da je
               "zvonilo" mnogim vladam po evropskih volitvah in da je češka vlada od tega
               "zvonjenja" že padla. Minister moje vlado Republike Slovenije in se upira predsedniku
               vlade Republike Slovenije. Na odboru za zunanjo politiko nam je pri vprašanjih in
               pobudah lepo povedal, da je on nevtralen, kar zadeva njegovo razrešitev. Pa ni
               nevtralen, on maje vlado Republike Slovenije, maje predsednika Vlade Republike
               Slovenije in maje vladajočo koalicijo. Glasovanje o svoji razrešitvi nam je danes
               ponudil oziroma nam jo vsiljuje kot možnost, da izrečemo nezaupnico vladi Republike
               Slovenije. Njegovo sporočilo je: on, predsednik vlade, ali jaz, minister za zunanje
               zadeve. Raje on kot jaz.</p>
               <p>Ministra Rupla poznam, Dimitrija Rupla osebno cenim, zlasti zaradi njegovih
               intelektualnih sposobnosti, njegove delavnosti, ki ga resnično uvrščajo med
               razumnike, toda danes se nam je predstavil tudi kot velikih zdrahar. In za zdrahe v
               vladi gre. Prav je, da si kaj povemo in potem na koncu po vsem povedanem tudi
               odločimo. Za oblast gre. Minister pač noče z oblasti, čeprav je samo skromen državni
               uradnik, kot pravi v intervju v Mladini, zatotrdi, da mora z oblasti predsednik
               vlade, vladajoča koalicija in stranka, ki ji plačuje članarino.</p>
               <p>Primerjava z razrešitvijo obrambnega ministra leta 1994 pred 10-imi leti ni
               kredibilna in preprosto ni realna. Uslužbenci ministrstva za zunanje zadeve niso
               prekoračili svoje oblasti, svojih pooblastil, niso vklenili nobenega državljana
               Republike Slovenije, niso zoper njega nasilno postopali, ne gre za spor med vojaki in
               civilisti in dr. Dimitrij Rupel danes ni predsednik stranke, tako kot je bil gospod
               Janez Janša takrat. Zaradi tega, kar se danes dogaja, Liberalna demokracije Slovenije
               ne bo zapustila vladajočo koalicijo in zaradi tega se mi zdi, da so tovrstne
               primerjave nezgodovinske in so čisto manipuliranje in zavajanje naše in še katere
               druge javnosti.</p>
               <p>Nekaj o referendumu o Natu, ki ni propadel. Seveda ni propadel in veliko nas je bilo,
               ki smo se aktivno zavzemali in izpostavili za to, da bi referendum uspel. Pri tem
               nismo bili kdove kako prepričljivi, tudi sam sem bil zraven, ampak tudi z ministrom
               skupaj nisva bila posebej prepričljiva, saj če je verjeti javnomnenjskim raziskavam,
               je šlo za odstotek ali dva v prid, v korist Nata, vse dokler se nam ni zgodil oziroma
               se Srbom ni zgodil atentat na njihove predsednika vlade, gospoda Đinđića. Šele takrat
               so se državljanke in državljani Slovenije zdramili, prebudili in ugotovili, da gre za
               nacionalno varnost, da gre za geopolitične razmere na jugovzhodu Evrope, in temu se
               imamo zahvaliti za tako velik odstotek, temu prebujenju. Na zmanjšujem energije in
               prizadevanj, ki jih je kolega minister, dr. Rupel, vložil v to, da bi danes imeli
               polnopravno in enakovredno misijo v Bruslju. Ampak zgodovina je pač nekoliko bolj
               komplicirana in zato bom še malo dodal.</p>
               <p>Če bi tisto truplo gospoda Stambuliča našli kakšen teden prej, pred referendumom v
               tisti apneni jami, sem prepričan, da bi bil odstotek za vstop v zvezo Nato še
               bistveno večji, pa ne bi imeli nobene moralne pravice, da se mi hvalimo s tem, kako
               smo prepričali ljudi. Zgodovinske razmere so bile pač take in so nam, hvala bogu, šle
               na roko in nam pomagale, da so stvari zgodile tako, kot so se zgodile.</p>
               <p>Dr. Slavoja Žižka je treba prebrati v celoti in tehnika iztrganih citatov ni
               kvaliteta intelektualcev in ne razumnikov. Zato bi veljalo vse tisto, ker je bilo
               rečeno o stalinizmu, o tem, kaj je rekel predsednik sveta Liberalne demokracije,
               prebrati še enkrat ali pa morda dvakrat - če bi to kaj pomagalo.</p>
               <p>Naša osamosvojitev je bila velik dogodek za vse nas. Za tiste, ki so v boju za našo
               samostojnost izgubili najbližje, je ta dogodek še nekaj posebnega. Je tudi trenutek
               bridkega spomina. Oni so za osamosvojitev in za, da tako rečem, naš projekt dali
               največ, čeprav smo jih pri tem vodili nekateri drugi. Zato je razpredanje o tem, kaj
               se spodobi delati na predvečer dneva državnosti, razpredanje, ki ni posebej
               odmerjeno. Predsednik vlade lahko kadarkoli, na petek ali svetek, da predlog za
               razrešitev ministra. Ta praznik državnosti ni praznik dr. Dimitrija Rupla. To je
               praznik vseh državljank in državljanov.</p>
               <p>Kolega Jerovšek ...</p>
            </sp>
            <sp xml:id="SDZ3-Izredna-48-2004-07-05.sp25">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek ...</p>
            </sp>
            <sp xml:id="SDZ3-Izredna-48-2004-07-05.sp26">

               <speaker>JELKO KACIN:</speaker>

               <p>ko boste govorili, če boste govorili, ...</p>
            </sp>
            <sp xml:id="SDZ3-Izredna-48-2004-07-05.sp27">

               <speaker>PODPREDSEDNIK VALENTIN POHOREC:</speaker>

               <p>... boste dobili besedo.</p>
            </sp>
            <sp xml:id="SDZ3-Izredna-48-2004-07-05.sp28">

               <speaker>JELKO KACIN:</speaker>

               <p>... vas bom zelo natančno poslušal in vas bom tudi spoštoval, če ne boste klatili
               neumnosti.</p>
               <p>Tudi državni zbor, ta visoki zbor, in znotraj njega naša poslanska skupina LDS, si s
               ponosom solasti zasluge za našo demokracijo, za našo samostojnost in za številne
               uspehe doma in na tujem. Gre za uspehe Slovenije. Nekateri so in nekateri ste in
               nekateri smo bili za naš prispevek tudi odlikovani, tudi z najvišjimi državnimi
               odlikovanji. Nekateri smo ta odlikovanja tudi vrnili in čeprav smo takrat govorili o
               drugih, smo veliko povedali predvsem o sebi, o svoji domnevni veličini tistega
               trenutka, o svojem samospoštovanju in o naši samozagledanosti. Danes bi verjetno
               marsikdo ravnal drugače.</p>
               <p>Saj gre konec koncev za slovensko državo, za dan državnosti in za priznanje, za
               ustanovite in obrambo te slovenske države. Poslanska skupina LDS zaupa predsedniku
               stranke, predsedniku koalicije in vlade Republike Slovenije in njegovi presoji. Mi
               resnično razlikujemo med povodom za razrešitev in med razlogi za razrešitev. In
               priznavajoč vlogo predsednika vlade in njegovo odgovornost, tudi njegovo neposredno
               odgovornost za učinkovito delo vlade Republike Slovenije. Gre za verodostojnost
               vlade, gre za verodostojnost tudi poslanske skupine LDS, če to hočete, "ampak v
               politiki so neke meje", tako je rekel dr. Dimitrij Rupel v tem istem intervjuju v
               Mladini, lahko povem tudi stran, na kateri se to glasi. To je zapisano na strani 40.
               Ampak v politiki so neke meje, ponavljam citat in ga zaključujem.</p>
               <p>Poslanska skupina LDS, ki jo nekateri razumejo in vidijo kot družbo vulgoliberalcev,
               da bi jo oziroma bi nas na ta način diskreditirali, torej razume sprejema in podpira
               predlog predsednika vlade in koalicije. Zato bo za ugoden izid glasovanja zagotovila
               vse razpoložljive glasove, ki jih ima. Verjamem, da bomo skupaj z drugimi
               koalicijskimi strankami in deloma opozicije potrdili predlog predsednika vlade mag.
               Toneta Ropa. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp29">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Dovolite, da pojasnim samo, da je zunanji minister imel v planu dva krat
               po 30 minut za svojo razpravo. Ko je prvih 30 izčrpal, je prosil, da bi ta prvi del
               imel nekoliko daljši, pa drugi zato toliko ustrezno krajši, 9 minut in 39 sekund je
               bil daljši v prvem delu. Hvala lepa.</p>
               <p>Bogdan Barovič dobi besedo za stališče Slovenske nacionalne stranke.</p>
            </sp>
            <sp xml:id="SDZ3-Izredna-48-2004-07-05.sp30">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Kolegice, kolegi, gospod premier, minister, ostali
               ministri.</p>
               <p>Gospod minister, za razliko od ostalih ne bom bral. Povedal bom tisto, kar mislim in
               povedal bom tisto, kar mislimo že tri leta v Slovenski nacionalni stranki. Ne bom
               spreminjal svojih mnenj. To verjetno veste in upam, da boste to spoštovali. Vedno
               želim kultiviran uvod, če imam pač priložnost govoriti v imenu poslanske skupine, pa
               tudi v svojem imenu. Tokrat so se mi domine nekoliko podrle, ker sem, pa če smem reči
               v svojem imenu, pa tudi v imenu Slovenske nacionalne stranke, nekoliko začuden, ampak
               naj bo ta "začuden" pod narekovaji, in berite v oklepajih malce zgrožen nad vsem, kar
               sem danes tukaj slišal iz nekaterih vrst, pa ne bom polimiziral, ker nimam pravice.
               Kako lahko kolegice in kolegi rečete ministru kakorkoli že, da je naredil ogromno, da
               je vsega spoštovanja vreden hkrati pa mu rečete, da ga boste razrešili? Dobro, če je
               to za vas pošten odnos, prav. Slovenska nacionalna stranka je, od kar je gospod
               minister, zato govorim, poslala gospodu ministru, tu je pa dokaz, več kot 30 sporočil
               za javnost, protestov, nestrinjanj, poslanskih vprašanj. Slovenska nacionalna stranka
               se od takrat s potezami, ki jih je storil minister, ni strinjala. Ni. Tu so dokazi,
               tu jih imam in lahko jih vsi dobite. Zato vztrajamo na tem stališču. Slovenska
               nacionalna stranka je bila med tistimi, ki je predlagala leta 2003 februarja
               interpelacijo ministru, isti ljudje, ki danes podpirate njegovo razrešitev ste takrat
               mnenje in oceno Slovenske nacionalne stranke zavrgli, češ "kaj boste vi." Mislite si,
               kar hočete, Slovenska nacionalna stranka ima nekaj dokazov, da ima včasih vedno prav.
               In če bi bilo takrat tako, bi bila drugače, bi bilapolitika drugačna.</p>
               <p>Spoštovani gospod minister, med vsemi vprašanji smo vas v Slovenski nacionalni
               stranki opozarjali in se ne strinjali z vašo politiko. Leta 2002, kar se tiče
               predpristopnih pogajanj, povedal bom natančne razloge in bom zelo tehten, kritizirali
               smo vaše odločitve okoli meje med Slovenijo in Hrvaško, meje na morju, okrog hrvaških
               varčevalcev Ljubljanske banke, nuklearne elektrarne Krško, vilniuško izjavo, želeli
               podpisati vašo interpelacijo februarja 2003, kritizirali vaš dvostranski sporazum o
               neizročanju ameriških državljanov, upravičenost napada na Irak, razglasitev izključne
               ekonomske cone na Jadranskem morju, ekološko ribolovno cono, zavrnitev prošnje, ki je
               bila posredovana oziroma posredno niste odgovorili na moje konkretno vprašanje na
               komisiji za evropske zadeve novembra. In še bi lahko naštel. Utemeljujem razloge,
               zaradi katerih bo Slovenska nacionalna stranka podprla razrešnico. Ampak to so
               konkretni razlogi, tri leta smo jih pisali. V Slovenski nacionalni stranki nas ne
               brigajo zdrahe znotraj strank, med strankami, ne med vladnimi resorji, izključno
               pravice Slovenk in Slovencev, slovenskega naroda, varnost in korist in interesi
               slovenskega naroda. Tako je bilo in tako bo. Tudi kar se tiče vprašanja Hrvaške
               predvsem, pa je ne bom prejudiciral, ker se mi zdi, da ne sodi v celoti v to
               razpravo. Za Slovensko nacionalno stranko je bil, je in bo minister za zunanje zadeve
               zgolj in izključno predstavnik države, Republike Slovenije, ki bo ščitil interese te
               države, interese slovenskega naroda in ščitil pridobitve, ki jih je ta slovenski
               narod, vsi radi govorimo, skozi tisočletja želja udejanjil. Na to smo, še enkrat, z
               dokazi opozarjali ministra Dimitrija Rupla. Slovenska nacionalna stranka jasno in
               glasno pove, da po njenem mnenju ministers svojimi odločitvami v svojem mandatu ni
               bil lojalen slovenskemu narodu. Povemo jasno in glasno, povedali smo pred tremi leti
               in povemo danes. Poleg tega se pa vprašamo, ali je minister lahko delal avtokratsko;
               mislim, da ne. Jaz bi se vprašal, če bi bilz vami, kolegice in kolegi, ali je to
               razrešitev in nezaupnica zgolj in samo ministru - govorim o njegovi vlogi in funkciji
               zunanjega ministra v državi, Republiki Sloveniji -, ali mogoče celi vladi, ali pa
               delu te vlade, razen, če je minister ravnal avtokratsko. Ne zagovarjam ga, ker sem
               povedal, da bo Slovenska nacionalna stranka podprla razrešitev ministra, zaradi
               razlogov, ki smo jih navedli. Še enkrat vam bom pokazal v tem kupu več kot 30 pobud
               in vprašanj.</p>
               <p>Spoštovane kolegice in kolegi! Državni zbor je tisti, ki odloča o usodi slovenskega
               naroda, in državni zbor je tisti, ki meni, kaj je prav in kaj ni. In državni zbor je
               tudi tisti, ki se bo v prihodnosti zagovarjal o svojih odločitvah. Naša odločitev,
               odločitev Slovenske nacionalne stranke, je popolnoma jasna in čista: razrešnico
               ministra Rupla bomo podprli zaradi vsega, kar smo v treh letih ugotovili, pisali in
               se ne strinjali, kar je posledica temu, da je danes Slovenija z nerešenimi, mislim,
               da osmimi ali devetimi vprašanji s sosednjo Hrvaško, dakljub temu, da smo v Evropski
               uniji in Natu, nimamo odprtega dostopa do morja. In še marsikaj bi lahko našteli, kar
               je nerešeno. Ne bom ponavljal, kar sem že povedal. To je razlog. In pošteno je, da
               povemo, kaj so ti razlogi. Kar pa se političnih in drugačnih zgodbic in zgodb tiče,
               pa Slovensko nacionalno stranko, oprostite, ne zanima.</p>
               <p>Spoštovani gospod minister, še enkrat jasno in glasno povem, razrešnico bomo podprli
               iz razlogov, ki sem jih povedal in ki so zapisani v več kot 30 vprašanjih. Kako,
               spoštovani gospod minister, pa ste oblikovali svoja izhodišča v pogovorih, v podporo
               Hrvaški, brez kakršnihkoli pogajalskih izhodišč, s kom ste jih oblikovali - o tem pa
               bo najbrž pisala zgodovina.</p>
            </sp>
            <sp xml:id="SDZ3-Izredna-48-2004-07-05.sp31">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dobi Janez Janša, stališče poslanske skupine Slovenske
               demokratske stranke.</p>
            </sp>
            <sp xml:id="SDZ3-Izredna-48-2004-07-05.sp32">

               <speaker>IVAN (JANEZ) JANŠA:</speaker>

               <p>Spoštovani gospod minister, ministra, predsedujoči, kolegice in kolegi. Predsednik
               vlade je v državni zbor poslal predlog, ki nima podpore niti v slovenski javnosti,
               niti podpore v tistem delu mednarodne javnosti, ki spremlja dogajanje pri nas. Mi smo
               iskali v zgodovini podobne primere, ko bi katerikoli predsednik vlade, v kateri koli
               državi, zaradi podobnih razlogov, kjerkoli, kadarkoli, v kakšni državni predlagal
               zamenjavo ministra in primerjave nismo našli.</p>
               <p>Zakaj je pravzaprav predlagana zamenjava? Če sledimo temu, kar je gospod Rop napisal
               v to obrazložitev, gre za osebne razloge in nič drugega, za tako imenovano izgubljeno
               zaupanje. Jaz osebno mislim, da gre v bistvu tukaj za globoka konceptualna
               razhajanja. In več ali manj se tega vsi zavedamo in o tem nekaj več kasneje. Ampak
               ker je formalno rečeno, da je minister dobro delal, da pa je kljub temu izgubil
               zaupanje, to smo slišali tudi od strani predstavnikov koalicijskih strank danes, pa
               seveda najprej nastopajmo v areni, ki ste jo začrtali s tem, ko ste podali takšno
               obrazložitev. Argumentacija, ki je podana za razrešitev zunanjega ministra, bi morda
               bila ustrezna če bi predsednik Liberalne demokracije mag. Anton Rop predlagal
               zamenjavo člana izvršilnega odbora Liberalne demokracije. Potem bi bila ta
               obrazložitev ustrezna. Vodstvo Liberalne demokracije smatra, da je treba hoditi na
               Forum 21, kakršnakoli druga politična dejavnost je neskladna s politiko Liberalne
               demokracije, in tisti, ki se s tem ne strinjajo, naj to vodstvo zapustijo. Tako
               približno bi po mojem bilo popolnoma v redu, če bi šlo tukaj za razpravo nekje na
               nekem forumu Liberalne demokracije v Zajčji Dobravi, v TR3 ali kjerkoli drugje. Ampak
               to je državni zbor in mi smo dobili obrazložitev za zamenjavo zunanjega ministra, ki
               ustreza obrazložitvi za zamenjavo člana izvršilnega odbora Liberalne demokracije.</p>
               <p>V tej obrazložitvi nič ne piše, ali je minister dobro ali slabo delal, nič ne piše o
               tem, kje so se razšla pota ministra in predsednika vlade, ko gre za dve ključni
               stvari, ki jih morata spoštovati tako predsednik vlade kot zunanji minister. Prva
               stvar so spoštovanje ustave in zakonov.Sprašujem predsednika vlade, kateri člen
               ustave ali kateri člen zakona je zunanji minister prekršil, da je potrebno izvesti
               zamenjavo nekaj mesecev pred koncem mandata.</p>
               <p>Druga stvar, na katero sta oba prisegla, je blaginja Slovenije. Oba sta prisegla, da
               bosta delala za blaginjo Slovenije. Sprašujem predsednika vlada: S katerim dejanjem
               je zunanji minister naredil kaj v nasprotju z blaginjo Slovenije in če je, zakaj tega
               ni navedeno v obrazložitvi?</p>
               <p>Sprašujem tudi predsednika vlade, od kod mu pooblastilo, da sam spreminja državne
               delegacije, ki obiskujejo druge države? Vlada Republike Slovenije je sprejela sklep,
               da gre na obisk k predsedniku vlade Združenega kraljestva v delegaciji, v kateri ni
               bilo zunanjega ministra. Potem pa je predsednik vlade dobil neko povabilo na neko
               javno razpravo in namesto da bi se tega vabila razveselil, se je prav po otročje
               razjezil, ker je na tem vabilu videl tudi podpis zunanjega ministra in je sam brez
               sklepa vlada določil, da mora tudi on iti v delegacijo. Predsednik vlade takšnih
               pooblastil nima po slovenski zakonodaji.</p>
               <p>Enako je Vlada Republike Slovenije sprejela sklep o udeležbi na vrhunskem srečanju
               Nata v Istanbulu in določila tudi delegacijo s formalnim sklepom, ki obstaja.
               Predsednik vlade je samovoljno umaknil enega od članov delegacije iz tega sklepa,
               čeprav teh pooblastil nima in je drugič kršil predpise, ki bi jih moral spoštovati.
               Slovenska delegacija je bila edina, ki je bila brez zunanjega ministra na tako
               pomembnem srečanju in potem je tudi slovenska javnost lahko poslušala, ko je s tega
               srečanja poročal predsednik vlade in ko je neposrečeno obračal dva stavka, ker pač
               najbrž ni niti dobro razumel, kaj se tam dogaja. Žal.</p>
               <p>Druga stvar, ki je izjemno pomembna v zvezi z obrazložitvijo in naravo te razprave
               in za državni zbor še posebej, ker smo postavljeni pred to dejstvo, da odločimo o
               nečem, kar sem po vsebini in konceptu niti ne bi sodilo, je: Ali je minister v tem
               času izvajal usmeritve državnega zbora v zvezi z zunanjo politiko ali ne? Ali obstaja
               kakšna usmeritev ali tega državnega zbora ali odbora za mednarodne odnose? Prej smo
               slišali gnevnega predsednika tega delovnega telesa, ki je spet bil tudi v vlogi
               eksekutorja, očitno misli, da bo tako kot pred 10-imi leti ponovno nagrajen s kakšnim
               ministrskim stolčkom, vendar pa od njega nismo slišali niti ene navedbe kršitve
               katerokoli usmeritve odbora za mednarodne odnose tega državnega zbora, ki bi jo lahko
               očital zunanjemu ministru. Bral je neke intervjuje, potvarjal besede, žalil slovenske
               volivce in volivce glede opredelitev v zvezi z Natom, niti ene vsebinske zadeve pa v
               zvezi s tem, kar bi mi radi in bi tukaj morali slišati.</p>
               <p>To je, ali je bilo v tem mandatu kjerkoli kakšno razhajanje med usmeritvami, ki jih
               je državni zbor določil priznani politiki, in delom zunanjega ministrstva ali
               ministra. Očitno tega razhajanja ni bilo niti na eni točki, ker drugače bi spoštovani
               predsednik odbora za zunanje zadeve to omenil, ker je za to kvalificiran in za to
               štiri leta dobiva plačo. Niti ene stvari ni naštel. Tudi na podlagi tega nastopa
               predsednika odbora za mednarodne odnose lahko samo ugotovimo, da je minister v tem
               mandatu izvajal usmeritve državnega zbora na področju zunanje politike in državni
               zbor je bil tukaj precej aktiven.</p>
            </sp>
            <sp xml:id="SDZ3-Izredna-48-2004-07-05.sp33">

               <speaker>PODPREDSEDNIK VALENTIN POHOREC:</speaker>

               <p>Spoštovani kolega Janša, samo bi vas želel opomniti, da kot predstavitelj stališča
               svoje poslanske skupine ne polemizirate s stališčem, ki ga je podal vaš predhodnik
               Jelko Kacin.</p>
            </sp>
            <sp xml:id="SDZ3-Izredna-48-2004-07-05.sp34">

               <speaker>IVAN (JANEZ) JANŠA:</speaker>

               <p>Saj ne polemiziram, samo ugotavljam dejstvo in to je...</p>
            </sp>
            <sp xml:id="SDZ3-Izredna-48-2004-07-05.sp35">

               <speaker>PODPREDSEDNIK VALENTIN POHOREC:</speaker>

               <p>Ker ni nastopal kot predsednik odbora za zunanjo politiko, ampak je predstavil
               stališče poslanske skupine. In to se med seboj ne polemizira.</p>
            </sp>
            <sp xml:id="SDZ3-Izredna-48-2004-07-05.sp36">

               <speaker>IVAN (JANEZ) JANŠA:</speaker>

               <p>Spoštovani gospod podpredsednik, v nastopu gospoda Kacina je bilo polovica polemike z
               nastopom zunanjega ministra, je polemiziral cel svoj nastop. Jaz ne polemiziram z
               njim, ampak samo ugotavljam, da predsednik odbora za zunanje zadeve ni tukaj
               predstavil niti enega samega razhajanja med usmeritvami, ki ga sprejema državni zbor
               ali pristojno delovno telo in minister, ki je danes predlagan za zamenjavo. Vsa
               zadeva je tukaj reducirana na občutke predsednika vlade. In občutek predsednika vlade
               je, da ministru ne more več zaupati. Verjamem, da prihaja do takšnih razhajanj,
               verjamem, da je prihajalo, slišali smo, koliko je bilo korespondence med njima v tem
               mandatu, do konfliktov in nasprotovanj. Ampak če sta zdržala skupaj štiri leta, bi
               bilo dobro da bi še dva meseca. In da se nekdo ne obnaša otročje, ko vidi nekoga
               podpisanega pod neko vabilo za javno razpravo in predlaga zamenjavo, namesto da bi se
               zmenili znotraj stranke, če gre za politična razhajanja. In danes tukaj predsednik
               vlade, ki je tudi predsednik stranke, predlaga zamenjavo ministra za zunanje zadeve,
               ki je še vedno član njegove stranke in tudi član vodstva te stranke. In bi bilo res
               dobro, da se najprej med seboj zmenite, kot sem že rekel, na kakšnem razširjenem
               pikniku v Zajčji dobravi ali kjerkoli in da se šele potem državni zbor utruja s tem.
               Dva meseca pred volitvami, oprostite, se to najbrž niti ne splača. Jaz sem v zadnjih
               desetih dneh govoril s številnimi diplomati in tujimi državniki in moram reči, da
               nihče ne razume, zakaj takšen predlog, zakaj je ta zamenjava, glede na to, da je
               Slovenija izpolnila ravno pred nekaj meseci dva ključna etapna cilja na področju
               zunanje politike in da so tukaj ljudje, ki so pač veliko naredili, zato danes
               predlagani, ali pa eden od njih, predlagan za zamenjavo. Ampak pustimo to.</p>
               <p>Gospod Rop pravi, da gre za zaupanje. Če je zaupanje tista kategorija, ki je tukaj
               nad ustavo in zakoni, tudi nad prisego o delu za blaginjo Slovenije, potem jaz tukaj
               ugotavljam, da po javnomnenjskih raziskavah ta predlog gospoda Ropa ne uživa zaupanja
               slovenske javnosti. Nasprotno, velikanska večina ne zaupa temu predlogu predsednika
               vlade in mu nasprotuje. In če gospod Rop toliko da na zaupanje, bi bilo prav, da on
               odstopi, razen, če enkrat ne jemlje zaupanje tako, drugič pa drugače. In če že
               govorimo o zaupanju, bom povedal še svoje izkušnje v zvezi z gospodom Ropom, ki
               veliko govori o tem, kaj predsednik vlade smatra pod besedo zaupanje. Včasih, ko je
               bila aktualna tema o tako imenovanih izbrisanih in ko je minister Bohinc začel
               izdajati odločbe brez zakonske podlage, je do mene prišla iniciativa neke tretje
               osebe, da bi želel predsednik vlade na štiri oči govoriti z mano. Jaz sem bil vedno
               za pogovor, obvestil sem svoje najbližje sodelavce in koalicijskega partnerja in sem
               šel na ta pogovor. Sicer se mi je zdelo malo čudno, ker so me peljali v župnišče,
               nisem pričakoval, da bom predsednika vlade in liberalne demokracije srečal v
               župnišču, ampak tam je bil in sva se pogovarjala kakšno uro. Jaz sem mislil, da ima
               predsednik vlade kakšen predlog, kako rešiti ta problem, ampak predloga ni bilo,
               predsednik vlade je mene spraševal, kaj bomo mi naredili. Jaz sem rekel, da mi ne
               izdajmo odločb in da pričakujemo, da bodo oni nekaj naredili in nehali izdajati
               odločbe brez zakonske podlage. Kakorkoli, sestanek ni pripeljal k ničemer, vendar je
               bil dogovor, da to ostane med štirimi očmi. Naslednji dan pride k meni gospod Bajuk,
               rekoč, da je bil pri njemu gospod Podobnik in njemu pa je gospod Rop povedal za ta
               sestanek in se je ob tem seveda ne bom rekel kako obnašal. In naslednji teden ste to
               lahko vsi prebrali v uvodniku v Mladini. In v Mladino seveda ni prišlo ne iz
               Slovenske demokratske stranke, ne iz Nove Slovenije. Toliko o tem, kako predsednik
               vlade razume besedo zaupanje, ki jo uporablja tukaj kot ključni argument za zamenjavo
               zunanjega ministra</p>
               <p>Kot rečeno ni dobro, da je veliko sprenevedanje tudi ob tej temi. Jaz osebno mislim,
               da je prišlo med zunanjim ministrom, predsednikom vlade in večino v njegovi stranki
               do konceptualnih razhajanj, da so se ta začela že pred časom in da tukaj ne gre za
               razhajanja, ker bi po mojem mnenju bilo to normalno, ampak da gre za razhajanje pri
               nekaterih ključnih strateških usmeritvah za Slovenijo, kjer je preseganje te delitve
               na opozicijo in pozicijo nujno. V Sloveniji smo v tem mandatu tudi ali pa predvsem po
               zaslugi sedanjega zunanjega ministra veliko tega dosegli ravno zato, ker se je šlo
               velikokrat preko te delitve.</p>
               <p>Mi se s sedanjim zunanjim ministrom, gospodom Ruplom, v tem in tudi v prejšnjih
               mandatih velikokrat nismo strinjali. Pri mnogih stvareh so bile razlike očitne in to
               smo tudi povedali. Kadar pa smo se strinjali, pa smo to tudi povedali in smo, ko je
               šlo za koristi države, tako tudi delovali. Tako je šlo za takšno sodelovanje pri zelo
               široki temi Evropske unije, pri Natu. Tukaj je zanimivo, ko poslušamo te podrobnosti
               v zvezi s podpisom vilnuške izjave in sprašujem tudi predsednika vlade, glede na to,
               da je bilo toliko govora o tem, kako je bil podpis te vilniuške izjave škodljiv za
               Slovenijo, zakaj potem vlada tega podpisa ni umaknila. Če ste bili tako korajžni, da
               ste jih kritizirali in še vedno kritizirate, zakaj pa niste izstopili. Zakaj pa niste
               rekli: "Saj smo se premislili," zakaj niste rekli "minister je zlorabil pooblastila",
               če je res to naredil samovoljno. Ne. Zakaj, gospod predsednik vlade, ste šli v Belo
               hišo na sprejem za predsednike vlad, skupine, ki je podpisalna vilniuško izjavo. Tja
               ste se pa šli slikat. Se pravi, zunanji minister jih je tukaj dobil po hrbtu in po
               glavi, ker je podpisal izjavo, ko so pa delili rože in nagrade, ste sepa vi slikali,
               niste ostali doma iz protesta ali kakorkoli. Toliko o zaupanju in načelnosti. In
               vprašanje tudi ostalim, ki imajo toliko povedati o škodljivosti te izjave. Slovenija
               je še vedno podpisnik, še vedno se šteje. Zakaj ne odstopite od tega, zakaj za nazaj
               ne poveste? Recite, da je bila napaka. Novi španski predsednik vlade Zapatero je
               rekel, da je bila napaka, ko so šli v Irak, in je vojake odpoklical. To je bilo pred
               volitvami in je potem to govoril. Vi pa samo govorite, ne naredite pa nič. Mimogrede,
               predsednik vlade čaka že mesece in mesece na uradno vabilo iz Bele hiše, pa ne pride.
               Ampak še vedno ponižno čaka in upa, da bo pred volitvami. In takrat dvomim, da bo v
               Beli hiši govoril, kako Slovenija ne podpira vilniuške izjave. Me prav zanima, če bom
               to slišal. Mislim, da ne bomo, ker tudi obiska ne bo pa tudi če bi bil.</p>
               <p>In potem je bila naslednja tema, kjer je zunanji minister rešil ugled vlade, pomorski
               zakonik. Na predlog opozicije je ta državni zbor še pravočasno spremenil dikcijo
               pomorskega zakonika. Ampak edini, ki se je bil pripravljen pogajati z opozicijo na
               strani vlade, je bil zunanji minister. In s tem resorjem so potem tudi uskladili
               besedilo, ki ga je ta parlament sprejel. Vsi ostali v vladi pa so bili zakopani na
               nekem stališču, kije bilo očitno v škodo Slovenije.</p>
               <p>Naslednja takšna tema je bila Hrvaška. Deloma je to omenil že sam zunanji minister.
               Kmalu po spremembi oblasti na Hrvaškem sem se sestal z novim predsednikom hrvaške
               vlade v Zagrebu. Ker je jasno, da je bil pogovor tudi o meddržavnih zadevah, sem
               zaprosil zunanjega ministra, naj pošlje zraven nekega profesionalca iz zunanjega
               ministrstva, ki bo naredil tudi zabeležko, ker se ne želim pogovarjati o meddržavnih
               stvareh drugače, kot pa znotraj neke uradne linije, ki jo ima ta država in ki jo
               usklajujemo v tem parlamentu. In pri tem delu pogovora, ko je šlo za te odprte
               stvari, je bil tudi predstavnik oziroma nekdo iz zunanjega ministrstva, je naredil
               zabeležko, ki jo je dobil tako zunanji minister kot verjetno tudi predsednik vlade.
               In zdelo se mi je, da sem ravnal korektno. Ampak kaj se je zgodilo? Gospod Rop je
               potem videl ime tega profesionalca iz zunanjega ministrstva na listi za neko
               konzulsko mesto, in ga je ročno umaknil, češ, da se druži z opozicijo. Toliko o
               zaupanjuin o državniškem ravnanju predsednika vlade, ki sedaj predlaga zamenjavo
               zunanjega ministra. Pred to razpravo smo gledali javnomnenjske raziskave, ki jih
               plačuje vlada. Tam se meri uspešnost posamičnih ministrstev. Zadnja raziskava, ki je
               na voljo, je s konca maja, se pravi zadnja, ki je bila tudi na voljo, preden je
               predsednik vlade predlagal zamenjavo znanega ministra in na tej raziskavi, ki jo
               plačuje sama vlada, je kot najbolj uspešno ministrstvo v vladi ocenjeno ministrstvo
               za zunanje zadeve. In predsednik vlade se je odločil, da bo zamenjal ravno ministra,
               ki je po raziskavi, ki jo sam plačuje oziroma ki jo vlada plačuje, najuspešnejši.
               Dočim v ministrstvih, ki so tam ocenjena najslabše, recimo za delo, družino,
               pravosodje, notranje zadeve, gospodarstvo, ne reče nič oziroma vse najboljše. Jaz
               mislim, da bi predsednik vlade naredil bistveno več koristi, če bi se ukvarjal s temi
               resorji, ki so več ali manj zatajili oziroma z resorji, ki so popolnoma zatajili
               glede obljub, ki ste jih spoštovani kolegice in kolegi dali pred slabimi štirimi
               leti, ko ste slovenski javnosti predstavili koalicijsko pogodbo, kjer ste med drugim
               tudi zapisali, da so poglavitni cilji tega sodelovanja strpnost in več povezovanja v
               Sloveniji in vključujoča družba in odprta država. Danes zelo manifestirate
               vključujočo družbo, moram reči, pa strpnost tudi in povezovanje, ampak v tem
               koalicijskem sporazumu je vrsta obljub, ki ste jih dali in ki jih ministrstva, ki so
               v glavnem tudi ocenjena kot neuspešna, po vaši lastni raziskavi, niso izpolnila.</p>
               <p>Pred slabimi štirimi leti, spoštovani gospod predsednik vlade, ste obljubili, da bo
               javna poraba v tem mandatu največ 42%. Že v lanskem letu je krepko presegla 43% in 1%
               tukaj je velikanska vsota. Obljubili ste, da se mora javni dolg ustaliti med 35 in
               40% bruto domačega proizvoda. Dejansko se je cel mandat javni dolg povečeval.
               Septembra lani je znašal 1473 milijard. Ogromna vsota, ki si jo nihče ne predstavlja.
               Ampak ni se zmanjšal, ampak se je cel mandat povečeval. Obljubili ste kot ključnicilj
               vladavine te vlade, 4 do 5% gospodarsko rast. Že prvo leto vaše vlade je padla na
               9,9%, lani pa je bila 2,3%, najnižja v zgodovini Slovenije po osamosvojitvi. Se
               pravi, ne samo, da niste dosegli cilja. Ta ključni cilj, ki ste ga obljubili, od
               katerega so odvisne plače, število delovnih mest, gospodarski in vsesplošni razvoj,
               denar za šole, vrtce in vse ostalo, ker če ni gospodarske rasti, ni nič od tega.
               Tukaj je vlada totalno pogorela. Še enkrat nižja gospodarska rast, kot je bil
               obljubljena. Ampak ni predlagana zamenjava tistih, ki so to obljubljali, ni odstopil
               predsednik vlade, ki je bil takrat finančni minister, sedaj je pa predsednik vlade,
               ampak predlaga zamenjavo ministra, ki je bil najuspešnejši v tem mandatu.</p>
               <p>Obljubili ste, da boste znižali porabo države. V času vladavine Liberalne demokracije
               ali pa samo v zadnjih šestih letih se je poraba države podvojila. Leta 1997 je
               znašala 1.266 milijard, septembra lani pa 2.454 milijard. In ves ta denar je treba
               zaslužiti. Tistim, ki ga zaslužijo, spoštovani gospod predsednik, ste pa obljubili za
               5.000 tolarjev bruto večje plače. Sami pa ste povečali porabo države za še enkrat v
               nekaj letih.</p>
               <p>Vlada je obljubila na začetku mandata izravnalne sheme. Gospoda Kebra smo večkrat
               spomnili na to. Nič od tega ni bilo. V tej koalicijski pogodbi piše, da boste
               sprejeli zakon z izravnalnimi shemami. Zdaj, ko je zdravstvena zavarovalnica dvignila
               premije, pa so naenkrat krivi vsi drugi, razen vlade in ministra, ki tega ni naredil,
               čeprav je bilo to obljubljeno na začetku mandata. In zdaj poslušamo izgovore. Ko smo
               vložili interpelacijo proti gospodu Kebru, katerega ministrstvo je tudi po javnem
               mnenju ocenjeno kot eno najslabših, ga je predsednik vlade vehementno branil. Tudi
               zdaj ni bilo nobene besede odgovornosti ministra, ker ni predlagal zakona, na podlagi
               katerega bi se solidarno breme v zdravstvenem zavarovanju porazdelilo. In
               zavarovalnice bodo dvigovale premije, če tega ne bo, drugače bodo nastale izgube, ki
               jih bodo spet pokrivali davkoplačevalci; saj jih ne bo plačal predsednik vlade in še
               manj minister Keber. To je neodgovorno ravnanje. Ampak nič od tega nismo slišali.
               Državni zbor razpravlja in slovenska javnost se že dva tedna ukvarja z vprašanjem
               zaupanja in nezaupanja predsednika vlade do najuspešnejšega ministra po javnem
               mnenju, namesto da bi se ukvarjali z realnimi problemi. Zanima me tudi, kje je bila
               vladna stranka DeSUS vsa ta štiri leta, ko ni bilo izravnalnih shem. Zakaj zdaj
               grozite z izstopom iz vlade? Prej bi opozorili ministra, naj vloži zakon, pa ne bi
               bilo tega cirkusa zdaj; pred volitvami mahati s tem, je malo tako, no...</p>
               <p>Opozorili bi tudi na to, da to medijsko pokrivanje zgolj nekaterih dogodkov, v
               zadnjih tednih dva, vlada izkorišča za silno pestro aktivnost v ozadju na področju
               kadrovske politike. Prave kadrovske čarovnije se odvijajo. Tečejo postopki, da se za
               pet let na mesta, ki naj bi bila strokovna, imenujejo praktično politični ljudje iz
               vladnih strank, ki se bojijo, da bodo izgubili volitve - za pet let, se pravi, za cel
               mandat naslednje vlade. Če bo kdo slabo delal in se ga bo skušalo kasneje zamenjati,
               mu bo treba plačati 12 milijonov odpravnine. Takšne predpise ste sprejeli. Delavcem 5
               tisočakov bruto, svojim kadrom, če bo kdo slučajno zamenjan, pa 12 milijonov tolarjev
               odpravnine In to se vse zdaj dogaja v ozadju. Da ne govorimo o tem, da smo tolikokrat
               glasovali o predsedniku računskega sodišča, dokler na to mesto ni bil končno izvoljen
               preverjen kader iz Liberalne demokracije, ki naj bi zdaj nadziral to isto stranko.
               Ministri, ki so bili tukaj predstavljeni za to isto govornico nekaj mesecev nazaj kot
               špice svoje stroke in nadstrankarski in ne vem kaj, so seveda že vsi praktično v
               Liberalni demokraciji. In vladni poslanci se imenujejo za direktorje raznih skladov,
               katerih ustanoviteljica je država Slovenija, zdaj pred koncem mandata. Vse to se zdaj
               dogaja, vsa ta dogajanja, če že niso direktno vodena od predsednika vlade, imajo
               njegovo podporo, on pa predlaga zamenjavo ministra, ki je ocenjen kot najbolj uspešen
               v tem mandatu po javnem mnenju.</p>
               <p>Kot že rečeno na začetku, tema, ki je odprta s to obrazložitvijo, je zelo široka in
               malo je nenavadno, da se mora državni zbor tukaj ukvarjati z razmerami v eni stranki,
               pa čeprav je to največja vladna stranka, ki vedri in oblači v tej državi že 13 let. V
               zvezi s to stranko, ki je na zadnjih volitvah dobila največ glasov, zaradi tega so
               mnogi mislili ali pa ne vem zakaj, da jim je država dana v last, ne pa samo v
               upravljanje, in se tako seveda tudi obnašajo, je potrebno ugotoviti in ta temani dana
               na dnevni red s predlogom opozicije, ampak s predlogom obrazložitve predsednika
               vlade, da je v zadnjih dveh letih spet zavila na stara pota oziroma na pota, po
               kateri je hodila leta 1991. Tudi to, kar se danes dogaja, je del tega obrata. Začelo
               seje seveda z zakulisnim nasprotovanjem članstva v Natu, ki je prihajala ravno iz
               delov Liberalne demokracije. Nadaljevalo se je s krčevitim zavzemanjam za odškodnine
               tako imenovanim izbrisanim in podporo nekdanjim agresorjem, nadaljevalo s kadrovskimi
               čistkami na vseh nivojih in brezobzirnim prilaščanjem vseh položajev, ki so možni.
               Končuje pa se z nekim konglomeratom korupcije in klientelizma, v katerem v zadnjih
               tednih riba, ki smrdi pri glavi, opravlja kozmetične popravke na lastnem repu. Po
               zamenjavi načelu Liberalne demokracije pred dvema letoma se je Liberalna demokracije
               oziroma da ne bom krivičen do mnogih, ki se s tem ne strinjajo, se je glavna linija v
               njej spremenila tako, da je ta stranka tako kot leta 1991 spet postala ksenofobična
               do slovenstva in nestrpna do osamosvojitve. Zadnji izraz te nestrpnosti je ravno ta
               neutemeljen predlog za zamenjavo zunanjega ministra.</p>
               <p>Slovenska demokratska stranka predloga predsednika vlade ne bo podprla. Predlagamo pa
               predsedniku vlade dobronamerno, naj sam odstopi. Bilanca njegovega dvoletnega vodenja
               vlade je namreč za Slovenijo porazna.</p>
            </sp>
            <sp xml:id="SDZ3-Izredna-48-2004-07-05.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo stališča poslanskih skupin. Zdaj bodo govorile poslanke in
               poslanci. Najprej k besedi vabim mag. Janeza Krambergerja. Izvolite.</p>
            </sp>
            <sp xml:id="SDZ3-Izredna-48-2004-07-05.sp38">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi. Uvodoma želim zelo jasno
               povedati, da je zamenjava ministra dr. Dimitrija Rupla velika napaka in škoda za to
               državo. Kot član odbora za mednarodne odnose moram povedati, da je minister Rupel na
               številnih sejah, ki smo jih imeli, in obilico dela, ki smo ga opravili, vedno sledil
               sklepom, tega odbora in tudi zbora. Predlog s strani ministrskega predsednika mag.
               Toneta Ropa, ki je prišel na predvečer največjega slovenskega praznika, je
               pravzaprav, mirno lahko rečemo, bil klofuta slovenski osamosvojitvi. Nismo ga
               razumeli mnogi in predvsem ga ni razumel tudi diplomatski zbor, ki je akreditiran v
               Sloveniji. To ni bilo dobro sporočilo tako domači javnosti kot mednarodni javnosti.
               Tukaj smo predvsem priča pravzaprav dvojnim merilom. Minister Rupel se je udeležil
               srečanja zbora za republiko in je zaradi tega kaznovan, ministrski predsednik mirno
               gre na forum, v katerem so združeni slovenski novodobni kapitalisti, in to je
               pravzaprav potem tudi v javnosti nekako spremljano z odobravanjem. Izgon ministra
               Rupla iz vlade lahko nekako povežemo oziroma vidimo, da se je zgodil skorajda na enak
               način kot izgon Slovenske ljudske stranke kot koalicijske partnerice prav tako iz te
               vlade. Ko smo dosegli nekako zastavljene cilje: vstop v Evropsko unijo, zvezo Nato,
               ko smo se spogajali v procesu pogajanja za zelo delikatne zadeve v Evropski uniji s
               področja kmetijstva, s področja razvoja podeželja, takrat ko je bila potrebna
               Slovenske ljudska stranka v vladi kot nekaka partnerica evropski ljudski stranki, ko
               smo to dosegli, ko je ministrski predsednik 16. aprila lanskega leta podpisal v
               Grčiji pogodbo, od takrat naprej se jasno vidi, da nas več niso potrebovali, vsaj
               nekateri. In zgodil se je, kot sem rekel, izgon iz vlade. Kolegice in kolegi, zaradi
               takšnega dela, zaradi pomanjkanja dialoga, zaradi pomanjkanja in nespoštovanja
               različnosti predvsem v tej politiki, zaradi samopašnosti nekaterih, predvsem tistih,
               ki so v tej vladi dobili višinsko bolezen, se je slovenska politika oddaljila od
               realnosti. Slovenska politika je izgubila stik z realnostjo in stvarnostjo.
               Prevladujejo predvsem in izključno argumenti moči in danes je bilo povedano, da se
               gleda samo, kdo je z nami in kdo je proti nam.To ni dobro za to državo, ker premalo
               nas je, da bi se ločevali, moramo se povezovati. Prepričan sem, da tako ne bo šlo
               naprej in volivke in volivci imajo vedno prav in tudi v jeseni se bodo pravilno
               odločili. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Jožef Bernik, izvolite. Imate besedo.</p>
            </sp>
            <sp xml:id="SDZ3-Izredna-48-2004-07-05.sp40">

               <speaker>DR. JOŽEF BERNIK:</speaker>

               <p>Hvala lepa, gospa podpredsednica. Gospod minister, kolegice in kolegi. Pozdravil bi
               tudi rad druge predstavnike vlade, pa izgleda, da so preveč utrujeni, da bi bili med
               nami, zato jih pač ne morem pozdravljati.</p>
               <p>To zasedanje bi lahko imelo naslov, in sicer bi se glasil "V zunanjem ministrstvu se
               je zgodil Rop" in sedaj se sprašujem, kje je policijski minister, da bi to stvar
               pregledal. Ga ni. Po drugi strani pa je ta seja termometer naše politične kulture,
               diskusije in stanje pluralizma. Mnogi od vas ste že govorili o zadevah, o katerih je
               bilo vredno govoriti, jaz bom pa nekoliko bolj po domače govoril, pa seusmeril na ta
               naši domači trg.</p>
               <p>Predokus tega, kaj se bo zgodilo na kakšen način, smo dobili v sporočilu predsednika
               vlade gospoda Ropa, v katerem je naštel razloge, pravzaprav predloge za razrešitev
               ministra. Z dr. Ruplom se poznava že dolgo let. Bila sva na nasprotnih stališčih,
               vendar vedno spoštljivo in pluralistično. Ko sem prebral to pismo gospoda predsednika
               vlade, sem bil presunjen. Pismo, razlogi in ton tega pisma je bil tak, kot bi bil iz
               vladavine nedemokratičnega komunizma, z vsem sovraštvom, ki ga še vedno premore
               celotna mlada in stara elita kontinuitete do vseh drugače mislečih državljanov.</p>
               <p>Niti gospod predsednik vlade ni imel človeške spodobnosti, da bi priznal velike
               zasluge, ki jih ima dr. Rupel vse od začetka slovenske osamosvojitve. Če gospod
               predsednik vlade misli, da je bilo mnogo stvari narejeno napačno, naj bi jih povedal,
               pa tega ni prej, ne sedaj rekel. Vse to izgleda, kot bi celo stvar vodilo policijsko
               ministrstvo. Vtis imam že dolgo časa, da se ta vlada boji vsake sence, nekakotako
               kot, sence je treba odpraviti, so nam nevarne, torej treba bi bilo zatemniti sonce.
               In to se dela na vse mogoče načine. Vendar celotno sonce pa ni mogoče ukiniti, niti
               na strani LDS. In kaj torej? Imamo pretorsko urejeno in zaščiteno vlado, vladne
               stranke, službe in tudi pridobitve revolucije.</p>
               <p>V tej zadnji vojni je genocid slovenskih ljudi v masovnih grobiščih, že 300 jih je,
               in že 60 let je mrtvaški molk o času, krajih, imenih in grobiščih tistih, ki so bili
               umorjeni. To je torej tudi 60-letno mučenje svojcev ubitih s tem mrtvaškim molkom.
               Čeprav ne vemo, si pa predstavljamo, da imajo celo živali bolj človeški odnos do
               svojih mrtvih kot pa slovenska vladna oblast.</p>
               <p>Danes smo slišali kar nekaj skupinsko navdihnjenih govorov. Ker jih je v zadnjem času
               vedno več, skupaj z velikim številom slovenskih ljudi upam in verjamem, da jih bo
               kmalu konec. Ta seja je izredna tudi v evropskem smislu po načinu in vsebini. Po
               načinu je to pranje umazanega perila vladnih strank, po vsebini pa skupščinsko
               obračunavanje z bivšim kolegom. Tega človek, ki prihaja in ki je živel zunaj, ne more
               razumeti. Zanimivo bo opazovati, kdo in kako bo za ta linč oziroma tolčenje nagrajen.
               Zato mi niti na misel ne prihaja, da bi glasoval za razrešitev dr. Rupla z mesta
               zunanjega ministrstva. Končujem pa s tem: naj živi politična kultura in pluralizem,
               ki ga tako močno potrebujemo v naši državi in upam, kljub vsemu, da bo tudi dr. Rupel
               lahko k temu nekaj prispeval. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp41">

               <speaker>PODPREDSEDNIK VALENTIN POHOREC:</speaker>

               <p>Hvala lepa. K besedi vabim Irmo Pavlinič Krebs.</p>
            </sp>
            <sp xml:id="SDZ3-Izredna-48-2004-07-05.sp42">

               <speaker>IRMA PAVLINIČ KREBS:</speaker>

               <p>Spoštovani gospod minister dr. Rupel, kolegice poslanke, kolegi poslanci! Ne glede
               na to, da sem v osebnem razgovoru z vami, gospod Rupel, večkrat izrazila osebne
               simpatije do veliko vaših del, ki sem jih imela priložnost prebrati, je vendarle
               danes to, kar počnemo tukaj, vprašanje nekega drugega odnosa. Zato se bom v svoji
               razpravi omejila predvsem na svoj pogled na to in na dejstva, da spregovorim o tem,
               kakšna so razmerja med predsednikom vlade in ministri v sodobnih parlamentih.</p>
               <p>Moramo si naliti čistega vina. Povsod je tako in mora biti tudi pri nas. Zaupanje je
               temelj takrat, kadar mandatar ministra predlaga, in v zaupanju je temelj tudi takrat,
               kadar ga predlaga za razrešitev. In zdi se mi, spoštovani gospod Rupel, da tega
               očitno ne razumete ali nočete razumeti. To kaže tudi na to, ko ste v svoji razpravi
               danes izjavili, da ste dobili mandat na volitvah. Ja, tam ste dobili mandat kot
               poslanec in ste dobili mandat za opravljanje poslanske funkcije, tako kotjaz.
               Vendarle to ni isto kot zaupanje, ki vam ga je potem podelil mag. Anton Rop, in sicer
               zaupanje, da v njegovi ekipi opravljate funkcijo, odgovorno funkcijo zunanjega
               ministra. Ne samo funkcijo zunanjega ministra, da ste vezen, pomemben člen pri
               uresničevanju politike vlade Republike Slovenije. To je druge vrste zaupanje. In v
               utečenih parlamentarnih demokracijah minister odstopi, če mu mandatar več ne zaupa.
               Vendar potem z vsem, kar smo danes tukaj slišali, in predvsem po tem, kar ste
               spoštovani gospodRupel povedali, je temeljno vprašanje, ki si ga sama postavljam, kaj
               danes tukaj sploh počnemo.</p>
               <p>Zato bom svojo razpravo zastavila povsem drugače in začenjam z vprašanjem vam,
               spoštovani gospod Rupel: Zakaj preprosto niste sami odstopili? V svoji razpravi ste
               namreč najmanj 50 krat izrazili svoje zadržke do predsednika vlade in do politike te
               vlade. O njegovi osebi ste povedali, da je neizkušen, da izključuje in ne vključuje,
               posredno ste mu pripisali celo stalinistične metode. Naštevali ste zelo
               natančnonjegove grehe za dve leti njegovega mandata kot predsednika vlade. Ali se
               vam, spoštovani gospod Rupel, ne zdi normalno in moralno, da bi minister, ki ima tako
               resne zadržke do predsednika vlade že zdavnaj odstopil? Dve leti, nanizali ste nam
               vaše pomisleke in zadržke do njega osebno, do politike te vlade. Zato vas sprašujem:
               Kje je vaša morala, s katerimi moralnimi načeli lahko opravičite, da sedite, bom
               rekla, provokativno v ministrskem fotelju kljub vsej gnojnici, ki ste jo danes izlili
               na mag. Ropa? Ali bi ne rešili vsaj kančka svoje morale in vsaj danes po vsem tem,
               kar ste nam v izjemno dolgem uvodnem nagovoru razodeli, odstopili in nam prihranili
               par ur tega šova, če lahko imenujem tole vse te predvolilne navedbe, ki jih je danes
               tu slišati in nimajonič v zvezi s temeljnim odnosom, ki bi moral biti med vami in med
               predsednikom vlade?</p>
               <p>Ugotovim lahko le, da je predsednik vlade v zadnjem času, pa ne zaradi udeležbe na
               zboru za republiko, tega v razlogih za razrešitev sploh ni navedenega, mimogrede pa
               ste v večini to poudarjali kot temeljni razlog, ampak v zadnjem času je izgubil
               zaupanje v vas. Vi, spoštovani gospod Rupel, pa ste nas danes podučili, da ste ga
               izgubili že zdavnaj, že pred dvema letoma, ko sta začela delati skupaj. In ne bi
               rada, gospod Rupel, verjela političnemu komentatorju, ki sem ga brala in je ocenil,
               da gre pri vas za velikega moža majhnih načel.</p>
               <p>Drug problem, spoštovani gospod Rupel, ki se ga bi želela dotakniti, je vaše
               samoprepoznavanje vaše vam lastne politike kot zmerne, strpne in premišljene in v
               vašem nastopu ste protestitali proti vsakršnemu izključevanju, ker ste ga ocenili, da
               gre za nek star presežen koncept. Tu ste sami ocenjevali, gospod Rupel, Ruplovo
               politiko. Tudi v tem delu, gospod minister, preprosto vprašanje oziroma nekaj
               vprašanj vam in vsej slovenski javnosti. Ali je vrnitev najvišjega državnega
               odlikovanja predsedniku države, gospodu Milanu Kučanu, v "Bata" vrečki znak strpnega
               značaja? In ne čudi me, da smo danes slišali aplavz s strani tistih, ki so ravno tako
               skupaj z vami to počeli. Ali je preštevanje novinarskih člankov, ki menda napadajo
               ministra - okoli 300 naj bi jih bilo, tako ste rekli -, znak strpnosti? Ali je
               diskreditacija nasprotnikov Nata z negativnimi oznakami znak strpnosti? Rada bi vas
               spomnila, spoštovani gospod minister, na sintagmo "škodljivo povezovanje z
               opozicijo". Ali se spomnite - sama pač prebiram veliko teh člankov -, ko ste z
               besedami leta nazaj, ko še torej niste nasprotovali vsakemu izključevanju, zahtevali
               izključitev gospoda Janeza Sodržnika iz Liberalne demokracije Slovenije, ponavljam,
               "zaradi škodljivega povezovanja z opozicijo," je bil vaš takraten argument. Ali vam
               lahko ob vsem tem verjamemo, da ste zagovornik strpne in premišljene politike, ali pa
               je bolj verjetno, kot marsikdo danes v tem prostoru verjame, da želite s tako
               samooceno prikazati predsednika vlade mag. Antona Ropa kot nestrpnega, kot
               nepremišljenega. Vendar vemo, vem, da mag. Rop ne prešteva člankov, v katerih ga
               menda novinarji napadajo; da se je mag. Rop spoštljivo pogovarjal tudi z nasprotniki
               vključevanja v Nato in da predsednik vlade, gospod Rop, že dolgo časa potrpežljivo
               prenaša po mojem mnenju vaše neresne očitke na njegov račun. Po tem, kakor ste se
               danes predstavili, lahko samo rečem, da na nek način občudujem železne živce mag.
               Ropa, ki je zaradi državotvornih razlogov, ki jih je danes navedel <stage>(vključevanje v
               Evropsko unijo, vstop v Nato, zahtevne notranjepolitične razmere)</stage>, toliko časa
               prenašal vašo očitno nenačelnost. Kolega Kacin je bil celo hujši voznaki, imenoval jo
               je "zdraharstvo v vladi". In sama verjamem, da nenačelna ali zdraharska politika ne
               more in nikoli ne bo koristila blaginji slovenskih državljank in državljanov. In vse
               te navedbe, ki naj bi označevale danes ravnanje vlade Republike Slovenije, politiko
               vlade Republike Slovenije, kateri tudi sam dr. Dimitrij Rupel ni verjel in ji tudi
               danes najbolj ne verjame, navedbe so bile izjemno hude, hude v delu, ko jo označuje
               kot vaš dober prijatelj gospod Janša, da smo mi na tej strani ksenofobični do
               slovenstva, da ne verjamemo v osamosvojiteljstvo, da celo rečete, izbrisanci, da je
               to točka, kjer smo ognjevito krenili vsak na svojo stran, pa ste dobro poslušali dr.
               Janez Drnovška ob dnevu državnosti, po 13-ih letih samostojnosti. Vsaka politikadela
               napake. Če se ugotovijo, niso bile namerne, to nihče ni rekel, če se ugotovijo, jih
               je treba popraviti. Če pa je nekdo v tistem trenutku ugotovil, da bi bilo dobro
               Slovence in Slovenke spraviti v dva pola, jih razdeliti, na tiste, ki verjamejo, da
               jih neka manjša skupina ogroža, kot je bilo danes slišati z velikimi finančnimi
               zahtevami in tako naprej, kje naj bo tukaj kompromis, spoštovani dr. Rupel? Poprava
               napake je kompromis. To se mora zgoditi. V tem slovenskem prostoru se bo to zgodilo,
               ker smo pravna, civilizirana, sodobna država. In ni res očitek, da je vlada
               ksenofobna, da razdvaja. So določena vprašanja, ki jih je treba rešiti, se odločiti
               in jih enostavno rešiti. In marsikdaj nam je bilo žal, da niste bili z nami, ampak to
               ne pomeni, spoštovani dr. Rupel, sama sem sodelovala pri kompromisu, pri politiki
               sklepanja kompromisov, pa ne gre za to, da je mi nismo želeli, da mi nismo ponujali
               roke, odklanjali so jo drugi zaradi predvolilnega časa, ker je bila to udobna tema,
               namesto predstavitve programa, kako Slovenijo popeljati v lepo prihodnost.</p>
               <p>In spoštovani, dr. Rupel, res izjemno mi je žal, da sodelujete pri tem, kako naj
               rečem, nenačelnem opredeljevanju. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp43">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Igor Štemberger ima besedo. Prosim.</p>
            </sp>
            <sp xml:id="SDZ3-Izredna-48-2004-07-05.sp44">

               <speaker>IGOR ŠTEMBERGER:</speaker>

               <p>Hvala za besedo. Sam sem bil med tistimi osmimi poslanci, ki smo že ob podpisu
               vilenske izjave zahtevali zamenjavo gospoda Dimitrija Rupla, zunanjega ministra, in
               to skorajda pred letom in pol.</p>
               <p>Takrat smo bili neuspešni, saj nismo zbrali niti deset podpisov, kolikor je bilo
               potrebnih, da se o interpelaciji v državnem zboru sploh lahko razpravlja. Vilenska
               izjava je takrat Slovenijo postavila med ameriške zaveznice, ki so rešitev iraške
               krize videle v vojnem posegu. Danes je najbrž vsakomur jasno, da je bila rešitev
               zgrešena, saj je vojna akcija terjala številne žrtve na obeh straneh in vsakodnevni
               izgubi življenj še kar ni videti konca. Celotna naša vlada si je sicer podpis te
               izjave tolmačila drugače, drugače, kot si jo je razlagal cel svet takrat. Pozneje se
               je izkazalo, da dejansko celotna slovenska vlada zunanjega ministra v tej akciji
               podpira, da ga je podprla, in da je bil ta podpis v skladu z našo zunanjo politiko.
               Vprašanje je, če je bilo to iskreno, ali če je bilo to zgolj godenje takrat ameriški
               administraciji pred vstopom Slovenije v zvezo Nato. Kakorkoli že, celotna slovenska
               vlada je ministra v tem podpirala. Vsi ministri, ki še danes sedijo v vladi, so s tem
               prevzeli odgovornost nase, zato je s strani vlade povesem nekorektno, da danes
               pripisujejo to zgolj zunanjemu ministru. Od takrat do danes se je zgodilo še
               marsikaj. Zgodila se je recimo tudi famozna diplomatska akademija, afera, v kateri
               nas je zunanji minister res neokusno preko medijev poučeval, da se ministra pač ne
               sme kar tako napadati, da se ga ne sme kar tako obtoževati, da je na nek način
               nedotakljiv. Take izjave so vse prej kot koristne, vsaj z vidika boja proti korupciji
               in klientelizmu, o čemer smo v dvorani državnega zbora večkrat razpravljali. Pa zopet
               nič. Tudi to ni bil niti približno dovolj dober razlog za ministrovo zamenjavo. Je pa
               bil primeren razlog za njegovo odstavitev ta, da ni počakal predsednika vlade gospoda
               Ropa v Londonu, ampak da mu je prej pobegnil domov na nek skup, na nek zbor, ki se mu
               pravi zbor za republiko. To pa res ni in ne more biti razlog za zamenjavo ministra.</p>
               <p>Jaz bom predlog za razrešitev zunanjega ministra Rupla podprl. Vendar nikakor ne iz
               razlogov, zaradi katerih bo danes letel, pač pa iz razlogov, zaradi katerih bi moral
               leteti že pred letom in pol. Hvala.</p>
            </sp>
            <sp xml:id="SDZ3-Izredna-48-2004-07-05.sp45">

               <speaker>PODPREDSEDNIK VALENTIN POHOREC:</speaker>

               <p>Hvala lepa. France Cukjati dobi besedo.</p>
            </sp>
            <sp xml:id="SDZ3-Izredna-48-2004-07-05.sp46">

               <speaker>FRANCE CUKJATI:</speaker>

               <p>Hvala za besedo. No, vsekakor v taki situaciji se najprej človek sprašuje, zakaj,
               zakaj ministra Rupla ta vlada odstavlja oziroma ga želi odstaviti. In večkrat sem se
               spraševal, kot je ravnokar moj predhodnik govoril, ko je bil čas podpisa pogodbe in
               pa vključevanja Slovenije v vilnuško skupino, je bilo razumljivo, bil je nek razlog
               in mladi so temu nasprotovali, so predlagali interpelacijo. Danes in seveda takrat
               vlada je vztraja pri tem stališču, gradi na tem stališču naprej. In kot je bilo že
               rečeno, vsekakor je to del slovenske politike, ki je našel tako v državnem zborukot
               pri ljudeh podporo. In ko iščem razloge, zakaj pa sedaj premier zamenjuje ministra,
               seveda prvi stavek, ki je najtežji in se glasi: Dr. Dimitrij Rupel, minister za
               zunanje zadeve, je v zadnjih mesecih s svojim sicer legitimnim zasebnim političnim
               angažiranjem v notranjepolitičnih zadevah večkrat postavil pod vprašaj svojo
               lojalnost vladi. Torej v zadnjih mesecih. Prejšni dogodki, ki jih je moj predhodnik
               navajal, nimajo nobene vloge, ampak v zadnjih mesecih. In sicer, z zasebnim
               političnim angažiranjemv notranjepolitičnih zadevah. To vsekakor govori in tudi na
               obrazložitve gospoda Ropa, gre za ministrovo udeležbo javne tribune v Cankarjevem
               domu. In če je to razlog, potem se vprašamo, kaj pa je razlog pri tej udeležbi, saj
               on gre verjetno tudi kdaj v Cankarjev dom, sam vstop v Cankarjev dom verjetno ni
               razlog, saj gre tudi na koncerte, tudi sama udeležba v javnih diskusijah verjetno ni
               razlog, saj gre večkrat v druge priložnosti in se vključuje v javno razpravo. Kaj je
               razlog? Podobno je šel premier Ropna neko drugo srečanje, seveda je šel tajno, se je
               skrival na nek način, šel se je poklonit forumu v ustanavljanju in predsedniku foruma
               se je šel pokloniti. Mene to nič ne moti. Tudi me nič ne moti, da je šel in se je
               skrival. Če mu je nerodno, je to njegova stvar. Ampak kakšna je razlika, tudi če se
               primerja in če se polimizira z javno tribuno, ki je bila v Cankarjevem domu, kot neko
               politikansko zadevo? Kakšna je bila razlika? Gospod Rop je šel tajno, se je skrival,
               gospod Rupel je šel odprto, igra odprte karte, takšen pač je. Ali je to ta razlika,
               ali je to ta nesprejemljivost, da pove to, kar misli, in da tudi pokaže karte, na
               katere igra? Verjetno je to razlika dveh pristopov v politiki. Morda je to. In če
               vzamemo nekoliko bolj resno ta očitek, da je nelojalen do vlade, potem verjetno
               vidimo, da je nelojalen do nekega političnega stališča, do neke politične drže. In
               gospod Rupel je tudi povedal nekatere stvari, sedaj ko se brani, prej nikoli ni nič
               slabega govoril in se je vzdržal glede vlade, ampak tako je napisal: "Nedavno sem
               predlagal za neko mesto v tujini nekoga, ki so ga videli z Janšo. Na vladi ni šlo
               skozi, ker ni bil v narekovaju "naš". Omenjeni kolega je pri nas v službi, je
               profesionalec in pravico ima konkurirati za vsa mesta." Morda smo sedaj bližje
               vzroku. Ne strinjal se je z neko ekskluzivistično politiko kadrovanja, politiko, ki
               je prav zadnje čase tako zelo značilna za vladno stranko. Vi veste, kako so trije
               ministri zadnje čase, predvsem gospod Kopač, Mramor, Bohinc, kot so tudi prejšnji
               mesec navajali mediji, zahtevali, da se začne postopek imenovanja novih državnih, ne
               bom rekel, sekretarjev, ker teh ne bo več, ampak generalnih direktorjev, ki bodo za
               pet let v novi vladi, kakršnakoli bo, imeli zagotovljena vodilna mesta. S tem
               sevedaželijo ti ministri vzpostaviti kadrovsko strukturo za naprej. Če upoštevamo,
               kako se je v tem mandatu delalo, nekoliko bolj poznam zdravstvo od menjave vrste
               direktorjev bolnišnic, seveda začelo se je z menjavo direktorja zavarovalnice gospoda
               Miklavčiča oziroma zamenjavo gospoda Koširja z gospodom Miklavčičem, ki so ga pač
               potegnili nekje iz upokojenskih sfer. Kaj je ta kadrovska zamenjava dosegla? Nič
               drugega kot to, da se je izguba zavoda za zdravstveno zavarovanje v teh letih iz nič
               dvignila na preko 50 milijard. Prišla je zamenjava onkološkega inštituta, da ne
               govorim o posledicah, zamenjava direktorja kliničnega centra "kao neke krivdne
               razmere", ki doslej niso bile dokazane, glede operacijskih miz. In rezultat? Izguba
               kliničnega centra je v tem časuiz nič narasla na preko eno milijardo. Ampak to ni
               pomembno. Povsod se vrstijo na vseh nivojih tam, kjer še ni 100% LDS kadrovska
               zasedba, dobesedne kadrovske čistke. Še zadnje mesece v vladi in v vseh ministrih je
               potrebno hitro počistiti in zagotoviti svoje kadre. Morda pa je to, ta odnos kriv, da
               tudi minister več ne sodi v LDS, da tudi znotraj kadrovske zasedbe vlade je potrebno
               počistiti. Najprej odstraniti Slovensko ljudsko stranko, potem pa še posameznike.
               Neka nestrpnost se javlja v tej stranki.</p>
               <p>Mene ne moti stališče stranke, da postaja stranka LDS vse bolj ekskluzivistična,
               kadrovsko vse bolj ekskluzivitična in nestrpna, zaprta vase, da se pogreza v svoj
               nič. Mene to ne moti. Mene moti, da je vladna stranka taka, da je tista stranka, ki
               reže kruh meni, vsem prebivalcem in mojim otrokom, da tista stranka taka postaja.
               Mene nič ne moti, če kakšna druga stranka, ki ne odgovarja za to družbo, ki ne kroji
               politike te države, da taka postaja. Mene samo moti, da je taka stranka na vladi in
               vodi vladno politiko. In to pa imam pravico, da me moti. Nič hudega. Tudi po drugi
               strani je povsem normalno, da predsednik vlade reče, ne želim več tega ministra. Tudi
               to ni nič nespornega. V redu, predlaga, mu ni všeč, to ni nič slabega. Ampak da se tu
               realizira neka politika, ekskluzivistična, zaprta vase, tako na gospodarskem
               področju, bančnem področju, tudi v zdravstvu in tudi na vseh nivojih. To je to, kar
               mi preprečuje, da bi kakorkoli podprl takšno rošado. Hvala.</p>
            </sp>
            <sp xml:id="SDZ3-Izredna-48-2004-07-05.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp xml:id="SDZ3-Izredna-48-2004-07-05.sp48">

               <speaker>FRANCI ROKAVEC:</speaker>

               <p>Hvala za besedo. Lep pozdrav gospodu ministru, ostalim prisotnim, poslankam in
               poslancem! Ko sem dobil ta predlog za razrešitev zunanjega ministra dr. Rupla s
               strani predsednika vlade, moram odkrito povedati, da sem si zastavil vprašanje, čemu
               je sploh potrebna ta seja. Vendar danes po dogodkih, ki se odvijajo, vidim, da je
               verjetno kljub vsemu prav, da je ta seja, da ni možnosti, da bi predsednik vlade,
               glede na obrazložitev, kakršno nam je posredoval, imel pravico zamenjati ministra kar
               sam. Dejstvo je, da se ministra menja izključno in predvsem zaradi njegovega
               izražanja političnih prepričanj, nikakor ne zaradi kakršnihkoli njegovih službenih
               napak - nikjer, ne v obrazložitvi ne v predstavitvah stališč poslanskih skupin, tudi
               ne njegove poslanske skupine, Liberalne demokracije. In zato menim, da je prav, da je
               danes seja. V tem predlogu s strani predsednika vlade gre za popolno kršitev 39.
               člena ustave, ki pravi: "Vsem je zagotovljena svoboda izražanja misli, govora,
               javnega nastopanja, tiska, drugih oblik javnega obveščanja in izražanja. Vsakdo lahko
               svobodno zbira, sprejema in širi vesti in mnenja..." in tako naprej. Minister Rupel
               se na vabilo za Zbor za republiko ni podpisal kot minister za zunanje zadeve, ampak
               kot oseba, dr. Dimitrij Rupel. In v tem, menim, da je osnovni problem, osnovni
               problem dojemanja. In tu sem pa zaskrbljen. Tu sem zaskrbljen zaradi načina dojemanja
               politike, ki v zadnjem času postaja čedalje bolj prevladujoča v slovenski družbi.
               Danes je bilo že večkrat povedano, gre za zmanjševanje iskanja konsenza, zmanjševanje
               iskanja dialoga, gre za odkrito polarizacijo v slovenski družbi. To pa menim, da je
               slabo. Že prej so predhodniki povedali, kako se je začelo to čiščenje z izključitvijo
               Slovenske ljudske stranke, sedaj pa se nadaljuje z izključitvijo posameznih
               ministrov. Seveda z izključitvijo zato, ker je nekdo proti temu, da bi se v tej
               državi spoštovala volja ljudi. Ni enostavno, kolegice in kolegi, če je ta državni
               zbor letos za 4. april pozval volivke in volivce, da gredo na referendum, vlada,
               vladni minister, predsednik vlade pa jasno pove, da ne bo spoštoval volje ljudi. To
               je nekaj v fundamentu, v temelju narobe za dojemanje naše demokracije. Nihče ni dobil
               mandata za to, da lahko pohodi tudi voljo ljudi. In sem prepričan, da je v tem tudi
               osnovni problem, osnovni problem današnje seje in tudi današnje teme. Iskanje
               konsenza, iskanje dialoga, spoštovanje volje ljudi je seveda potonilo. Ponovno moramo
               te pomembne vrednoteseveda poiskati in jih potegniti na plano. Jaz sem seveda že v
               aprilu leta 2001 kritiziral takratno koalicijsko pogodbo in se od nje distanciral,
               ker je bila v več primerih protiustavna. Veste, kaj je bilo tudi zapisano v tej
               koalicijski pogodbi, ki še vedno seveda obstaja; da bodo vladne stranke naredile vse,
               da se ne ustanovijo preiskovalne komisije. Če bi karkoli nastalo v teh štirih letih,
               ne bomo tega preiskovali, to bomo pomedli pod preprogo, pod mizo, ker v tem obdobju
               smo mi na oblasti. In še marsikaj naprej se je v teh letih kopičilo in nadaljevalo.
               Potem seveda aroganca v tem smislu, nekoga imamo v vladni koaliciji zato, da bo nam
               pomagal spremeniti ustavo. Samo zato. Ne, nepravilno dojemanje demokracije in seveda
               tudi podelitve mandata, kolegice in kolegi. .../Glasovi iz dvorane./...</p>
               <p>Gospa predsedujoča, lahko?</p>
            </sp>
            <sp xml:id="SDZ3-Izredna-48-2004-07-05.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani! Vas, spoštovani gospod Rokavec, pa tudi prosim, da
               navajate točne stvari oziroma da pridete na predmet razprave.</p>
            </sp>
            <sp xml:id="SDZ3-Izredna-48-2004-07-05.sp50">

               <speaker>FRANCI ROKAVEC:</speaker>

               <p>Gospa predsedujoča! Jaz sem navajal točne stvari, tudi v skladu z zakonom in tudi
               slovensko ustavo. 82. člen ustave govori, da poslanec ni vezan na nikakršna navodila.
               V koalicijki pogodbi ste izrecno prepovedali nekatere ustavne možne aktivnosti
               poslank in poslancev. To je bil diktat za sprejemanje ustavnih sprememb, gospod
               Gračner.</p>
            </sp>
            <sp xml:id="SDZ3-Izredna-48-2004-07-05.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, mir v dvorani!</p>
            </sp>
            <sp xml:id="SDZ3-Izredna-48-2004-07-05.sp52">

               <speaker>FRANCI ROKAVEC:</speaker>

               <p>Poglejte, v tem je ključni problem in tudi problem, ki se ga moramo širše lotiti v
               slovenski družbi, da nekdo, ki dobi mandat na volitvah, ga ne dobi zato, da lahko s
               tem mandatom počne vse karkoli hoče, ne glede na to, kar je zapisano tudi v tej modri
               knjižici, ki se ji reče Ustava Republike Slovenije oziroma zakonodaja, poslovnik
               državnega zbora, poslovnik vlade itn. In danes je bilo že večkrat rečeno, predsednik
               vlade je v tem mandatu večkrat kršil poslovnik vlade. V primeru izbrisanih smo ga
               sami v poslanski skupini opozorili, ko je prekoračil pooblastila, ko je izdal nek
               dokumentza usklajevanje med vsemi strankami v državnem zboru kot dokument vlade
               Republike Slovenije, kar seveda ni bilo predhodno dogovorjeno oziroma sprejeto na
               ravni celotne vlade. Ampak to je samo ena obrobna zadeva. O tem je že tudi tekla
               beseda. Jaz si seveda drugega ne morem predstavljati pri današnjem teatru, kot namero
               s strani predsednika vlade, da se v tej vladi poskuša do volitev pravočasno kadrovsko
               vse počistiti, da potem ne bo ovira niti kršenje takih dokumentov, ustave, zakonov in
               tako naprej. Se pravi, da ne bo ovira za dosego cilja zlorabiti marsikaj. To me pa
               skrbi. Zaradi tega bi verjetno danes državni zbor moral zavrniti ta predlog, ker
               sloni na predlogu, da se zamenja ministra za zunanje zadeve, dr. Rupla, kjer spoštuje
               39. člen ustave Republike Slovenije, kjer seveda v normalni demokratični družbi naj
               bi bila zagotovljena vsakemu državljanu pravica do svobodnega političnega izražanja,
               predvsem pa do pogledov.</p>
               <p>Ampak poglejte, problem je nekaj drugega. V tem vabilu za Zbor za republiko je
               zapisano, da se Zbor za republiko lahko oblikuje po letošnjih volitvah v zmagovito
               koalicijo. Tu bi opozoril na eno nesprejemljivo navedbo s strani predsednika vlade.
               Nekdo, ki je še v koalicijski vladi in razmišlja, kako bi se oblikovala boljša
               koalicija po volitvah, je že sedaj obsojen, da deluje proti aktualni vladi. To pa,
               mislim, da je pa hudo. V koalicijskih vladah je to nekaj normalnega, ker je
               sestavljeno iz več političnih strank. Če pa vlado oblikuje samo ena stranka, potem je
               pa to drugo vprašanje.</p>
               <p>Jaz seveda tega predloga ne bom sprejel. Tega predloga za razrešitev ministra za
               zunanje zadeve ne bom sprejel tudi zardi tega, ker smo v zadnjih kadrovskih predlogih
               predsednika vlade dobesedno priča vračanju jugonostalgikov skozi odprta vrata in
               pohojanju pridobitev osamosvojitve naše države. O tem bi se morali resno zamisliti.
               Hvala lepa.</p>
            </sp>
            <sp xml:id="SDZ3-Izredna-48-2004-07-05.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Bevka. Izvolite.</p>
            </sp>
            <sp xml:id="SDZ3-Izredna-48-2004-07-05.sp54">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor. Dogodkov zadnjih dni in
               današnje razprave v državnem zboru ne bi dramatiziral.</p>
               <p>Še manj bi pripisoval kakšni zgodovinski ali celo prelomne posledice za naš
               nadaljnji razvoj. Nič zelo dramatičnega ali posebnega se ne bo zgodilo. Vladna
               koalicija bo samo uporabila eno izmed orodij oziroma instrumentov parlamentarne
               demokracije. Tako bom tudi sam podprl predlog predsednika vlade mag. Antona Ropa in
               glasoval za razrešitev dr. Dimitrija Rupla, ministra za zunanje zadeve.</p>
               <p>Priča smo zelo živahnemu političnemu dogajanju. To je tudi logično, saj smo nedavno
               prvič volili naše zastopnike v evropski parlament, v začetku jeseni pa bomo volili
               tudi 90-članski državni zbor Republike Slovenije. Predvolilno vzdušje pa smo v državi
               inše posebej v državnem zboru začutili že konec lanskega leta in ne šele danes. Od
               takrat naprej je hotela opozicija s stalnimi manevri, od interpelacij do referendumov
               in izrednih sej, ustvariti občutek izrednih razmer v državi, ter pokazati, da
               vladajoča koalicija ni sposobna voditi države do normalnega zaključka svojega
               mandata. Če je soditi po izredno nizki udeležbi na zadnjih volitvah in seveda tudi po
               rezultatih le-teh za evropski parlament, pa je opoziciji kot taki uspelo politiko in
               volitve volivkam in volivcem kvečjemu priskutiti. Naša odgovornost, odgovornost
               vladne koalicije, ki ima še vedno dovolj veliko in prepričljivo večino v državnem
               zboru je, da v interesu države in njenih državljanov nemoteno deluje do konca rednega
               mandata.</p>
               <p>Da današnje dogajanje ni nič posebnega, se moram za osvežitev našega in vašega
               zgodovinskega spomina vendarle ozreti štiri leta nazaj, v čas Bajukove vlade oziroma
               v čas predvolilnega leta 2000. Od napovedi odstopa 10-ih ministrov Slovenske ljudske
               stranke sredi marca 2000 iz Drnovškove vlade do imenovanja desne vlade s pičlo
               nastrgano večino v državnem zboru so minili štirje meseci, če pa štejemo še čas vlade
               dr. Andreja Bajuka, pa je trajalo dinamično politično življenje v državi osem
               mesecev. Politične razmere so se takrat seveda umirile šele po državnozborskih
               volitvah meseca oktobra, zato tudi letos prav gotovo ne bo nič drugače.</p>
               <p>Spoštovani! Ko sem prvič slišal za pobudo oziroma vabilo zunanjega ministra dr.
               Dimitrija Rupla na javno tribuno zbora za republiko, ki sta ga med drugim sopodpisala
               tudi prvaka opozicije gospod Janez Janša iz SDS in dr. Andrej Bajuk iz Nove
               Slovenije, sem slutil, da se bo nekaj zgodilo tudi v koaliciji. Prevladujoča
               značilnost 26 podpisnikov je, da med njimi prevladujejo izrazita strankarska imena
               desne politične provinience. Med njimi predvsem nekdanji ministri Bajukove vlade.
               Zbor za republiko, za katerega ustanovitelji pravijo, da bi se lahko razvil v
               zmagovito koalicijo, je torej v izraziti predvolilni funkciji ter produkt strank, ki
               sestavljata koalicijo Slovenije. Žal je to še en prispevek k razdvajanju ne pa k
               povezovanju ljudi ter iskanju skupnih rešitev. S tega vidika pa ima že lahko večjo
               vlogo konvencija za prihodnost Slovenije, ki jo vsake toliko časa v predsedniški
               palači skliče predsednik republike dr. Janez Drnovšek. Ob takih okoliščinah tudi
               predsednik vlade seveda ni mogel ostati ravnodušen. Predsedniku vlade so bile danes v
               razpravi nalepljene številne etikete, njegovo ravnaje pa je bilo celo enačeno s
               politično prakse nekdanje partije v 70-ih letih prejšnjega stoletja. Ko pa sem
               poslušal današnji nastop dr. Dimitrija Rupla, se ne morem znebiti občutka, da sem
               pravzaprav poslušal nastop voditelja opozicije v tej državi in ne nastop ministra, ki
               vodi oziroma je vodil eno izmed državotvornih ministrov.</p>
               <p>Za domače branje pa vam za zaključek toplo priporočam sobotno kolumno Mihe Kovača z
               naslovom "Gospe in gospodje, ste pozabili?". Hvala za pozornost. 
                  
               
           </p>
            </sp>
            <sp xml:id="SDZ3-Izredna-48-2004-07-05.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Soka. Izvolite.</p>
            </sp>
            <sp xml:id="SDZ3-Izredna-48-2004-07-05.sp56">

               <speaker>ALOJZ SOK:</speaker>

               <p>Hvala lepa. Spoštovani minister, kolegice in kolegi poslanci. Seveda ima predsednik
               vlade vso pravico, da predlaga zamenjavo ministra, če se je tako odločil. Vseeno bi
               pa bilo primerno, da bi liberalna demokracija morebiti to umazano perilo, ki ga danes
               perete tukaj pred slovensko javnostjo, oprala kje drugje, če ne na kakšnem pikniku pa
               mogoče vili Rožnik in bi to zagato na drugačen način razrešili. Sam tudi težko
               pristanem na to, da bi naj bil glavni argument za zamenjavo ministra njegova udeležba
               na nekem simpoziju, sestanku. Lahko bi predsednik vlade tudi kakšne druge argumente
               podal, na primer neuspešno zunanjo politiko v zvezi s Hrvaško ali kaj podobnega.
               Torej, ni se lotil. Glavni argument naj bi bil ta, na drugi strani pa lahko slišimo
               in lahko smo prebrali, da se je pa predsednik vlade udeleževal sestankov, kjer se je
               govorilo in ustanavljalo Forum 21. Konec koncev pa je na zboru za republiko bil
               prisoten tudi predsednik tega državnega zbora, gospod Pahor. Se pravi, ali boste tudi
               njega zamenjali iz enakega razloga. V Republiki Sloveniji smo imeli v zadnjem času,
               odkar je na oblasti Liberalna demokracija, mnoge afere, če samo nekatere omenim SIB,
               ORION, Zbiljski gaj, SICURA, Kranjska hranilnica, Bolnišnica Trnovo, operacijske
               mize, danes že omenjene, vladno letalo, ELAN, Zavarovalnica Triglav, nerešen primer,
               tako imenovani primer Petek, kmetijska zemljišča, ena od zadnjih povezana z vodjo
               poslanske skupine LDS, pa gospod predsednik vlade nikoli ni predlagal zamenjave
               katerega izmed ministrov. Celo bi si upal trditi, da je mogoče kdo napredoval v vseh
               teh zadevah na kakšno ministrsko mesto. Seveda tega si ne moreš kot demokrat drugače
               obrazložiti, tudi kar je danes povedal gospod Rupel, da v tej državi stvarno vlada
               demokratični deficit.</p>
               <p>In ker je sedaj prišel med nas tudi gospod Gaber, bom jaz povedal samo en mali
               primer, ki je lokalno zelo zaznamoval eno situacijo, seveda pa je zadeva širše
               poznana in ima tudi za posledico in vpliva na vse ostale. Že sem govoril o tem, kako
               je potekalo imenovanje ravnateljice na osnovni šoli Kapela. Dobila je soglasje
               kolektiva, dobila je soglasje sveta zavoda, ni pa dobila soglasja ministra, in to
               brez obrazložitve. In kaj se je zgodilo? Očitno je potrebno v tej državi večkrat
               povedati, da bi se kaj spremenilo. In kaj se je zgodilo v nadaljevanju? Radenski
               občinski svet, kjer imajo večino stranke, ki se imenujejo tako kot vladajoča
               koalicija v tem parlamentu, je zamenjal svojega kandidata oziroma svojega člana v
               svetu zavoda, ker da na tajnih volitvah ni pravilno glasoval. In sedaj so zadevo tako
               popravili, da so nazaj postavili za v.d. ravnateljico osebo, ki pa ni dobila toliko
               glasov v kolektivu kot ta, ki ni dobila soglasja od ministra. To je samo en primer,
               ki kaže na to, kako deluje demokracija v tej državi in kako si ta vlada in vladajoča
               koalicija zamišlja urejati naše skupne zadeve. In to ni dobro. To je seveda majhen
               lokalni primer, ima pa zelo širok vpliv, kajti vsakemu, ki bi se na novo prijavil na
               kakšno funkcijo, je v svarilo, kako selahko tudi z njim zgodi. Nimam časa, da bi bolj
               na široko opisal tudi občutke te kandidatke, ki je to doživela.</p>
               <p>Gospod Rop je danes tukaj pred državnim zborom in seveda pred slovensko javnostjo
               navedel številne uspehe te vlade. Rekel je da je eden od največjih uspehov vlade in
               vladajoče koalicije ugodna gospodarska rast. Vendar če gledamo to gospodarsko rast,
               so v Sloveniji razlike med regijami vse večje. Po podatkih zavoda za zaposlovanje je
               samo iz lani Pomurja, tam je zmagala LDS na volitvah za evropskiparlament, odšlo, se
               odselilo približno 2.000 prebivalcev, aktivnih prebivalcev. Podobna je situacija tudi
               v Posavju, tudi v Podravju, v savinjski in pa goriški regiji. Nadalje pravi
               predsednik vlade, da imamo zelo dobro socialno politiko. Na drugi stranipa lahko
               beremo, da je vse več tako imenovane sodobne revščine, da ljudje ne zaslužijo dovolj
               za preživetje, da se z 70, 75.000 plače pač ne da preživeti, ob tem, ko so šole vse
               dražje, ko se obeta vse dražje zdravstvo, in tudi dejansko je. In mogoče bi tu
               omenil, če bi vladajoča koalicija sprejela zakon o izravnalnih shemah, bi se danes ne
               pogovarjali tu o tem, da se naj neobvezno zavarovanje poviša, in bi tudi DeSUS ne
               imel te priložnosti, ko pa je vendar sam sodeloval pri zadnji pokojninski reformi in
               so takrat kot DeSUS sprejeli to reformo pokojninske zakonodaje kot rešilno in
               vizionarsko. Danes pa celo predsednik slovenskih upokojencev, gospod Gobec, priznava,
               da pokojnine močno zaostajajo za rastjo plač in da so upokojenci v tem času - to pač
               povem zaradi javnosti in to ljudje tudi vedo - izgubili dve pokojnini oziroma v
               denarju prek 100 milijard slovenskih tolarjev. Rešitev naj bi bila seveda v dodatnem
               zavarovanju. Vendar kako si naj nekdo, ki zasluži 70.000 tolarjev na mesec, plača
               dodatno zavarovanje?</p>
               <p>Gospod predsednik se je pohvalil o odličnem sporazumu o višini plač v javnem in
               zasebnem sektorju. Pred časom smo lahko brali, koliko zaslužijo nekateri direktorji v
               javnih zavodih, veliko več kot ministri. Ne vem, če je ta sporazum potem dejansko
               tako dober, da lahko do tega prihaja.</p>
               <p>Gospod predsednik je tudi rekel, da si nihče ne more prisvajati zaslug za vstop
               Slovenije v Evropsko unijo. Strinjam se z njim, seveda me pa čudi to, da so na vseh
               državnih proslavah govorili samo predstavniki vladajoče koalicije.</p>
               <p>Naj zaključim. Mislim, da je gospod zunanji minister dr. Rupel doumel, da ta vlak,
               na katerega je stopil, vozi v napačno smer; da politika izključevanja, delitve,
               diskvalifikacij, arogantnega preglasovanja dejansko ne vodi nikamor. Mislim, da je
               zelo dobro opozoril, da v državah, ki so članice Evropske unije, politične stranke
               med sabo sodelujejo drugače, kot je to primer v našem parlamentu; da se niti
               približno vladajoča koalicija ne obnaša do opozicije tako, kot lahko to doživljamo v
               slovenskem parlamentu. Priložnost za popravek tega bo kmalu pred nami in mislim, da
               bodo slovenske državljanke in državljani tudi to, kar danes počenjate, razumeli tako,
               da je treba v Sloveniji zamenjati vladajočo garnituro in s tem prispevati nekoliko k
               normalnosti razmer v naši državi. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Res lepo prosim, predvolilna kampanja se začne v mesecu septembru in je
               treba... /Oglašanje iz ozadja./ Hvala za vljudnost! V skladu s poslovnikom opozarjam
               in prosim, da se držimo točke, ki je na dnevnem redu. Na dnevnem redu ni vprašanje
               zaupnice ali nezaupnice vladi Republike Slovenije.</p>
               <p>K besedi vabim gospoda Avšiča. Izvolite.</p>
            </sp>
            <sp xml:id="SDZ3-Izredna-48-2004-07-05.sp58">

               <speaker>JOŽE AVŠIČ:</speaker>

               <p>Hvala za besedo. Danes je bilo pogosto postavljeno vprašanje, kakšni so v resnici
               razlogi, da je predsednik Rop predlagal razrešitev zunanjega ministra. Verjetno je
               zelo skopo napisano besedilo predloga vsebovalo veliko, predvsem pa veliko tistega,
               kar je v nadaljevanju, seveda iz drugega zornega kota, povedal sam gospod minister.
               Če bi nepozorni ali pa nepoučeni poslušalec te naše diskusije tu v parlamentu to
               poslušal, bi verjetno mislil, da je zadeva obrnjena in da nekdo skuša razrešiti
               predsednika Ropa in ne obratno. Tako je izgledalo in take so tudi vse kasnejše
               diskusije nato temo. Tudi zadnje, kjer pravzaprav ni več aktualno vprašanje, ali bo
               gospod Rupel ostal zunanji minister ali ne bo, pač pa je vse osredotočeno na to,
               kakšne naglavne grehe ima predsednik vlade. Žal se je ta zadeva sprevrgla v to stran.
               V resnici pa bi lahko na nek vaš ljudski način to zgodbo pravzaprav čisto enostavno
               lahko razložili. Lahko tudi na življenjski, na športni način, recimo, na nogometni
               način. Sedaj ko smo končali evropsko prvenstvo, pa se na to dobro razumemo.</p>
               <p>Vsako moštvo ima veliko igralcev in mora igrati uigrano. V vsakem moštvu je lahko
               tudi več igralcev, ki imajo dolgoletno reputacijo dobrih nogometašev, dobrih
               igralcev, dobrih "golgeterjev", če hočemo, vendar pa včasih forma tudi pade. Včasih
               se celo zgodi, da kdo da kakšen avtogol preveč, včasih pa se morda celo zgodi, da
               pomotoma ustreli v lastno mrežo. In kaj tokrat naredi trener? Nič kaj dosti ne sme
               razmišljati, kakšno je duševno stanje igralca, ali so to ideološki razlogi, ki vodijo
               v tako ravnanje, rnostavno mora ga v trenutku zamenjati, tudi če je to pet minut pred
               koncem tekme. In pred to dilemo je bil predsednik Rop in ta predlog nam je posredoval
               v parlament. Žal, in to je uvod pokazal, in tudi ministrova obrazložitev svojega dela
               je pokazala, da so nasprotja med predsednikom vlade in ministrom taka, da oba skupaj
               ne moreta več doživeti konca mandata te vlade. Odločil se je pač za razrešitev, ker
               se minister ni sam odločil za to potezo, če že nista mogla tako dobro sodelovati.</p>
               <p>Seveda ta igralec, ki je bil zamenjan pred koncem tekme, bo še vedno ostal v analih
               kluba ali moštva zapisan kot eden najboljših igralcev vseh časov, morda z zapisom, da
               je bil včasih malo kotraverzen, pa vendarle z velikimi zaslugami za slavo in uspeh
               tega kluba. In tudi s tem se vsi strinjamo in zatotudi tista vprašanja, ali
               posmehovanje zakaj lahko ministra tako hvalimo, kot se trudimo ga razrešiti. V tem je
               cel "vic". Ta hip pač minister in predsednik vlade nista kompatibilna na številnih
               področjih in zaradi tega je ta predlog pred nami.</p>
               <p>Pazljivo sem poslušal nekatere diskusije in moram reči, da je bil tudi cel kup teh
               neresnic ali pol resnic danes izrečenih, za katere upam, da bo predsednik Rop tudi
               sam svoje povedal. Recimo to, da je nasprotoval vilniuški izjavi. To ni res. Najdite
               dokaze, da je kadarkoli in kjerkoli kritiziral in napadel ministra za podpis
               vilniuške izjave. Tega enostavno ni bilo. Morda je komu premalo decidirano podprl,
               vendar negativno o tem ni govoril. Prej sem dobil informacijo tudi o tem, da je tudi
               to, da nekdo ni mogel v diplomatsko službo zaradi tega, ker ni naš, vendar o tem bo
               kasneje predsednik govoril. Upam, da bo tudi o tem spregovoril. Ne razumem. V tej
               razpravi ne razumem recimo srda prvaka največje opozicijske stranke, da se nam to
               danes dogaja. V resnici bi moralbiti vesel, saj mu gre na roko in celo sem na nek
               način prepričan, da je bil prišepetovalec vsaj nekaterih dejanj, ki so pripeljale do
               tega današnjega stanja.</p>
               <p>In naj zaključim. Naj mi ne govorijo predvsem iz stranke Slovenskih demokratov o
               notranji demokraciji v LDS-u. Naj se spomnijo, koliko predsednikov odborov
               strankarskih je bilo razrešenih samo z besedo predsednika. In ne nazadnje, povedati
               moram tudi to, kar mi je na duši, da povem, kajti govori se eno javno, drugo pa
               seveda v zasebnih stikih. Zelo pomemben predstavnik te največje opozicijske stranke
               mi je rekel skoraj tako: "Veš kaj, če bi našemu Janezu minister to počel, kar počne
               vašemu Ropu, že zdavnaj ne bi bil več to." Hvala lepa.</p>
            </sp>
            <sp xml:id="SDZ3-Izredna-48-2004-07-05.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jerovška. Izvolite.</p>
            </sp>
            <sp xml:id="SDZ3-Izredna-48-2004-07-05.sp60">

               <speaker>JOŽEF JEROVŠEK:</speaker>

               <p>Hvala lepa. Spoštovani! Izgleda, da se gospod ministrski predsednik, gospod Rop že
               sramuje nedostojne argumentacije svoje obrazložitve za zamenjavo ministra. Drugače
               bi, tako kot je normalno v evropskih parlamentih, sedel tukaj in poslušal argumente
               in razloge. Tega ne želi storiti in tudi pred javnostjo ne želi, očitno, braniti
               svoje argumentacije.</p>
               <p>Gospa podpredsednica! Bi prosil, da gospoda ministrskega predsednika povabite, da
               ima neko spoštovanje do tega državnega zbora in da posluša to razpravo. Ko je gospod
               Avšič govoril o avtogolu v nogometu; jaz sem prepričan, da je gospod Rop zabil
               avtogol nacionalnim interesom, državnim interesom. Poleg tega pa je nepravilno
               razumel lanske referendume za EU in Natoin letošnje volitve v Evropsko unijo. Na
               lanskih referendumih je gospod minister dobil absolutno zaupnico. Na evropskih
               volitvah pa je Liberalna demokracija skupaj z DeSUS-om izgubila polovico volilnega
               telesa, popolno nezaupnico. In kot je bilo že tukaj omenjeno, ob taki nezaupnosti
               nekateri evropski predsedniki vlade odstopajo. Spreminja se aritmetika evropske, kot
               posledica volitev. Naš predsednik vlade dela nekaj drugega. Uvaja ponovno duh
               dolomitske izjave v slovenski prostor. Kdor samostojno intelektualno, svobodomiselno
               razmišlja, ta ne more biti več član slovenske vlade. Kaj je to, takšen duh? Program
               in gonja zoper intelektualce bi morda ne zanimala, če bi se dogajala samo znotraj
               stranke LDS. Vendar to so implikacije na slovenski prostor, na evropske dimenzije
               Slovenije. In proti temu je treba protestirati in se zamisliti.</p>
               <p>Namesto da bi se v tem trenutku gospod predsednik vlade zamislil nad tem, kar se
               godi z upokojenci, ko se jim pravzaprav z zeleno lučjo vlade obetajo samo biološki
               kruti zakoni, ne več zdravljena, da bi ukrepal tam, kjer je potrebno ukrepati, ampak
               se spušča dimna zaveza, kot da je v tej državi problem uspešna zunanja politika,
               veliki uspehi slovenske zunanje politike. To je danes za vašo vlado problem.
               Populacijo penzionistov zanima, ali boste kaj naredili, ne pa, da dovoljujete
               Vzajemni in drugim, da se jim odpovedujejo oziroma jih izkoriščajo, da ni
               medgeneracijske solidarnosti, da vlada ni naredila oziroma minister ni naredil
               izravnalnih shem, da se nanje sploh ne misli. S tem se ne ukvarjate, ukvarjate se z
               lustracijo, s polarizacijo slovenskega prostora. To, kar ste do danes govorili, da je
               nekaj slabega, to je zdaj vrlina. In pišejo to časopisi, da je to vrlina, danes je
               polarizacija potrebna.</p>
               <p>Glejte, glavni naglavni greh gospoda ministra je bil doslej podpis vilnuške izjave.
               Tudi sam ali pa naša stranka bi ga lahko polivala takrat iz populističnih razlogov,
               ker je to .../Nerazumljivo./... v slovenski javnosti. Ravnali smo državotvorno. Hvala
               bogu, tudi predsednik parlamenta gospod Pahor pravi, ravnal bi enako kot gospod
               Rupel, v intervjuju v Sobotni prilogi Dela prejšnji teden. Ampak med drugimi tudi
               gospod predsednik vlade pravi, da ni državotvorno, napačno je menjavati uspešnega
               zunanjega ministra tri mesece pred volitvami. Ampak počnete ravno to in lustrirate in
               Drnovška in Pahorja, gospod Pahor je sam izrazil, da ste ga izrinili v vaši stranki v
               Strasbourg. Je to transparentno pokazal pred slovensko javnostjo in izrinjate tudi
               uspešnega zunanjega ministra.</p>
               <p>Jaz menim, da z vašega zajtrkovalskega stališča ima minister Rupel še dosti naglavnih
               grehov za vaše poglede. Eden je prav gotovo to, da je v vlado prinesel pozitivne
               spremembe za slovenske manjšine. Gospod Rupel je uspel nevtralizirati rušilne efekte
               delovanja prejšnjega državnega sekretarja gospoda Franka Jurija zoper predstavnike
               slovenske manjšine v Italiji in zoper slovenske nacionalne interese. Prejšnji
               minister, predhodni, je kljub ogorčenju slovenske manjšine, to so mnogokrat izrazili,
               pošiljal tega državnega sekretarja kot vez z Rimom. Kljub temu, da je bil opozorjen,
               in jaz bom še enkrat citiral gospoda Paravela, 5.12.1998, gospod Paravel kot pomembni
               italijanski publicist pravi: "Franko Juri je bil član skupine mladih komunističnih
               voditeljev v Sloveniji, ki so se ji italijanske obveščevalne službe približale prek
               transnacionalne radikalne stranke Marka Parela". Upam, da mi ne bodo spet grozili, da
               me bodo tožili, če samo citiram kar je italijanski publicist napisal. Gospod Rupel si
               je ta glavni greh dovolil, da je takšne vzvode v slovenski politiki pretrgal. Jaz
               verjamem, da imate še takšnih naglavnik grehov. Nekoč se je zavzel proti
               jugonostalgiji, proti gledanju v pretekle čase. Zavzemanje za bodočnost je postalo
               nekaj slabega danes z vaše strani. Udeležba pri razpravi o bodočnosti Slovenije je
               glavni greh. Razmislimo, kam peljete to Slovenijo, kakšna bo sedaj vaša vlada po tem,
               ko izločate intelektualce, ko izločate razumnike, ko izločate svobodomiselnosti. To
               je lahko tudi začetek mračnjaštva. In ta vprašanja so izredno resna in upam, da se
               boste zamislili še pred današnjim glasovanjem. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Podobnika. Izvolite.</p>
            </sp>
            <sp xml:id="SDZ3-Izredna-48-2004-07-05.sp62">

               <speaker>JANEZ PODOBNIK:</speaker>

               <p>Hvala lepa podpredsednica. Kolegice in kolegi. Prej sem slišal primerjavo v zvezi z
               nogometom, ker je bila velika naša pozornost v teh dneh usmerjena na to
               najpomembnejšo postransko stvar na svetu, se mi zdi, da je bila primerjava nekoliko
               napačna. Namreč, v kakšni situaciji smo? Po mojem mnenju smo tik pred koncem tekme,
               podaljšku tako rekoč. Predsednik vlade ni trener, predvsem pa ni trener in sodnik
               skupaj. To se pravi, mi smo v situaciji, ko je trener že zamenjal tri igralce in nima
               več možnosti menjave, on pa ne more dati rdečega kartona. To lahko da samo sodnik. In
               prav tukaj je ta napačna primerjava, predsednik vlade ni kancler, on ni sodnik, ki bi
               dal rdeči karton, odloči državni zbor, kajti tukaj so prisegli ministri, na tem
               mestu, ministri niso prisegli predsedniku vlade. Res je, da se tukaj odpira vprašanje
               naše ustavne ureditve, ampak ko človek posluša razprave in ko se spominja dogodkov
               izpred kar nekaj let nazaj, je kar pomirjen, da nimamo v Sloveniji kanclerskega
               modela, potem bi postali ministri ujetniki kanclerja, ujetniki njegovi. Za slovenski
               politični značaj bi bilo to slabo in dobro je, da nismo na tem mestu spremenili
               slovenske ustave. Ta razprava danes, ki je vezana na predlog za razrešitev in govori
               o lojalnosti vladi, je po mojem mnenju tudi razprava o znotrajstrankarski
               demokraciji. Da ne bo nesporazuma, kolegice in kolegi, za vse to velja, za vse
               stranke.</p>
               <p>Kaj naj bo eno od današnjih sporočil? Po mojem mnenju tudi o tem, da smo vse stranke
               in vsi predsedniki strank dolžni, da negujemo širino v naših strankah. Da tisti, ki
               mislijo drugače, ostanejo z nami, ne pa, da se jih napodi. To je zelo pomembno
               sporočilo. Jaz sem prepričan, da programsko politična alternativa, ki se počasi
               oblikuje v Sloveniji, bo uspela samo ob predpogoju, če bodo ljudje začutili, da bo
               taka širina tukaj doma - "Tudi če mislim drugače, bom ostal s teboj." To je
               ugotovitev, ki seveda presega zgolj samo današnji predlog za razrešitev.</p>
               <p>Sicer pa sem trdno prepričan, da je ta poteza najbolj neprijetna za predsednika
               vlade. To je seveda brez dvoma, Magister Rop je potegnil najbolj tvegano potezo v tem
               mandatu, zelo tvegano potezo. Prej je bilo povedano, da je spodrsnilo dr. Ruplu.
               Spodrsnilo je predsedniku vlade. V tem je problem. Na nek način si je morda tudi
               nehote nastavil ogledalo. Skozi to njegovo potezo si je izrisal svojo politično
               podobo in profil za nazaj in za naprej. In tudi zato je zelo težko braniti to njegovo
               potezo.</p>
               <p>Tukaj sem prej slišal vprašanje ali pa poziv dr. Ruplu, kje je vaša morala,
               odstopite. Povedano je bilo, da je nenačelen in da je zdrahar ali pa, da je velik mož
               majhnih načel. To so bile že besede, ki so šle v smer žaljivosti, ampak vendarle,
               zakaj bi pa on odstopil, če zunanji minister brani svojo politično pravico, da misli
               drugače in da ob tem pravzaprav skupaj ugotovimo, da je bil dober zunanji minister,
               bi bil nenačelen do sebe, če bi odstopil. To je prav, da ni odstopil in da je
               pravzaprav omogočil to razpravo v državnem zboru, ki je v smislu političnih razprav
               ena najbolj pomembnih v tem mandatu. Tudi menim, da bi bilo nekorektno do njega, da
               bi se mu ob tem, ko se brani, da se mu očita nenačelnost. Jaz menim, da je to
               nekorektno do njega.</p>
               <p>Sedaj mi dovolite, da še enkrat utemeljim svoje prepričanje, da je argumentacija
               predsednika vlade najbolj šibka točka te točke dnevnega reda. Narava vseh slovenskih
               vlad, tudi prve, je koalicijska, ker imamo proporcionalni volilni sistem. In
               koalicija, ki je sestavljena iz dveh, treh ali več strank, predpostavlja, da je v
               samem središču slovenske politike v vladi velikanska politična različnost in da imajo
               ministri radikalno drugačna politična stališča kot predsednik vlade. To je v naravi
               slovenske parlamentarne demokracije. In seveda nekaj mesecev pred volitvami, še
               posebej to velja za tiste koalicije, ki so bile široke, ki so šle prek nekih
               programskopolitičnih povezav in ne nazadnje za Slovenijo je bilo marsikdaj dobro, da
               so bili taki, je naravno, da se ministri, predsedniki strank, v odgovornosti do
               svojih volivcev in do volilne baze vrnejo v svoje programsko politično področje, ki
               ga pokrivajo. Jaz sem temu nekje rekel "v svojo politično jato, kjer so doma". Nekaj
               najbolj normalnega je, da se nekaj mesecev pred volitvami iščejo in oblikujejo nova
               programska politična zavezništva. To bogati politično življenje.</p>
               <p>Prej je bilo vprašanje: Kaj bi pa nekdo drug naredil, če bi bil v situaciji, da bi
               bil, recimo, predsednik vlade ali da bi odločal o potezi glede zamenjave dr. Rupla?
               Bistveno drugače kot mag. Rop. Najbolj bi presenetil, če bi šel na Zbor za republiko,
               nastopil tam in s seboj pripeljal zunanjega ministra. Dosegel bi, po mojem mnenju,
               tudi veliko politično zmago. Tukaj je ta bistvena razlika v konceptih. Jaz sem na to
               želel opozoriti. Ne olepšavam vsega, kar se je zgodilo v preteklosti, ampak s polnim
               prepričanjem bom danes nasprotoval zamenjavi dr. Rupla. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Čeligoja. <stage>(Ne želite.)</stage> Besedo ima gospod Juri,
               izvolite.</p>
            </sp>
            <sp xml:id="SDZ3-Izredna-48-2004-07-05.sp64">

               <speaker>AURELIO JURI:</speaker>

               <p>Hvala, podpredsednica. Najprej se bom odzval na trditev kolega Jerovška, ki ga ni
               tu, ko omenja nekega gospoda Pavla Paravela. Jaz bi samo rad seznanil naš cenjeni
               zbor, da gre za gospoda iz Trsta, ki je popotnik že vse življenje med skrajno desnico
               in skrajno levico, z vmesnimi postanki, ki je velik prijatelj in partner, politični
               tudi, Sardosa Albertinija, ki je predsednik najbolj desne ... organizacije. Toliko o
               tej njegovi verodostojnosti.</p>
               <p>Glede delovanja državnega sekretarja, o katerem je govoril, do slovenske manjšine
               naj povpraša najbolj eminentne predstavnike slovenske manjšine v Italiji in mu bodo
               podali verodostojno ceno, mislim na SKGZ in na SSO.</p>
               <p>Sedaj pa k vprašanju. Razrešitve, ki jo predlaga predsednik vlade, nimam težav
               podpreti. Nasprotno. Težko, in to zelo težko, sem podprl imenovanje dr. Rupla za
               zunanjega ministra, ko je mag. Rop na novo sestavil vlado po odhodu dr. Drnovška.
               Zakaj? Zato, ker dr. Rupel ne sodi, po moji skromni oceni, med dobre ministre, ne
               glede na to, kaj si o njem mislijo na desnici oziroma v opoziciji. Če mu tudi sam
               priznavam zasluge in dobro opravljeno delo ob osamosvojitvi ter mednarodnem
               uveljavljanju naše republike, a ne pozabimo, ob pomoči velikega ugleda in modrih
               odločitev takratnega predsednika predsedstva republike, gospoda Kučana, mu jih veliko
               manj priznavam ob projektu včlanjevanja v Evropsko unijo in Nato. Mnogokrat, če že ne
               vselej, ste, gospod minister, zagovarjali stališča Združenih držav Amerike, tudi ko
               so bila v nasprotju s stališči Evropske unije in je grozilo, da nam bo taka drža
               škodovala, če bi jo izpeljali do konca. Tak primerje bilo vztrajanje pri podpisu
               sporazuma z ZDA o promociji in zaščiti investicij, kljub opozorilom iz Bruslja, da je
               bil skregan z direktivami Evropske unije. No, preskočimo še nekaj cvetk, kot je
               hitenje s spremembo zakona o generičnih zdravilih po okusuZDA, potem ko smo si bili z
               Evropsko unijo izpogajali še leto dni časa, pa novela 8. člena pomorskega zakonika,
               zato da bi Američanom dovolili prihode v Koper tudi z jedrskimi ladjami, pa še kaj,
               in pridemo do po mojem najnižje dostojanstvene točke s pristankom ali, če želimo biti
               nekoliko bolj blagi, z neodmikom od vilnske izjave, o kateri je bilo že veliko
               govora, s katero smo v nasprotju z oceno, ki so jo bili dali inšpektorji OZN,
               pristali na ameriško resnico o domnevnem obstoju orožja za množično uničevanje v
               Iraku in torej na razlog ali bolje na izgovor za napad, agresijo in okupacijo Iraka,
               mimo vseh pravil mednarodnega reda, zlasti mimo avtoritete Svetovne organizacije.
               Niste sami, dr. Rupel, priznam, ki nosi ta križ, veliko je še odgovornih zanj, češ,
               bila je cena, ki smo jo ali naj bi jo plačali za ameriški "da" našemu vstopu v Nato.
               A vam znova tu, tako kot takrat, ko smo takrat razpravljali na odboru za zunanjo
               politiko, kjer sem edini glasoval proti sklepu, da ste ravnali prav, povem, da je
               odgovornost za pristanek na to sramotno, na lažeh temelječo dejanje, predvsem vaša.</p>
               <p>Pa še v zvezi z Natom. Resda, bili ste najbolj odločen zagovornik našega članstva
               vanj, a ste to počeli tako, da ste bolj koristili njegovim nasprotnikom. Saj veste,
               kako se je gibalo razpoloženje javnosti - bolj ko ste vztrajali na smiselnosti tega
               članstva, manjša je bila podpora in je že kazalo, da bo na referendumu vstop
               Slovenije v Nato zavrnjen; nakar ste si na vrhuncu kampanje privoščili počitek
               oziroma molk, ali vam jebilo tako svetovano. V Beogradu so, žal, takrat umorili
               premiera Đinđića, vstopili so na sceno zagovornikov vstopa v Nato Kučan, Stanovnik
               ter Prodi in članstva v Nato je bilo rešeno tudi na mojo osebno žalost.</p>
               <p>Kaj dosti se niste izkazali tudi pri urejanju odnosov s sosednjo Hrvaško. Menim, da
               je bil, po moji oceni, največji formalni spodrsljaj vpoklic na posvetovanja, ko za to
               ni bilo nobenega pravega razloga, veleposlanika v Zagrebu Petra Bekeša. In ko je
               prišlo do nekih pozitivnih premikov v pravo smer- v mislih imam predvsem nesojeni
               sporazum o meji Drnovšek-Račan, ki nam bo kako koristil ob arbitraži, če ne bomo z
               njo zamudili vis-a-vis "timinga", ki nam ga določa vstop v schengenski prostor, na
               kar ves čas, kot veste, opozarjam. Torej, če je prišlo do nekaj dobrega; zgodilo se
               je po zaslugi drugih, predvsem samega takratnega predsednika vlade, ki je s hrvaškim
               premierom Račanom presekal večmesečno prakso neplodnih, tudi polemičnih, osebno
               žaljivih in celo pobalinskih duelov med vami in hrvaškim kolegom Piculo. Tukaj gre
               moja kritika seveda v povsem obratno smer od kritike, ki jo dajejo kolegi iz SNS-a.
               Ne vem, ali si zaslužite pohvalo za to, da je Hrvaška pristala na trojni dogovor s
               Slovenijo in z Italijo o neizvajanju režima ribolovne ekološke cone na Jadranu do
               članic EU-ja, a je edina, ki vam jo lahko izrečem, čeprav ne gre zanemariti dejstva,
               da so nam pri tem pomagali naša zahodna soseda in predvsem članstvo v Evropsko unijo.
               Sprejemate, kot veste, tudi očitke o razsulu na ministrstvu. Sam jih nedelim, vem pa,
               da odnosi znotraj kolektiva niso najboljši, da so se sindikalisti na ministrstvu
               uprli politiki, ki jo je svoj čas z vašo podporo vodil generalni sekretar gospod
               Trekman; da mnogi z nostalgijo pomnijo čase, ko so ministrstvo vodili vaši
               predhodniki. O drugih rečeh ne bom govoril, so govorili drugi. Mislim pa, da
               Slovenija zasluži bolj resnega, bolj odgovornega zunanjega ministra, zato bom dal
               glas za vašo razrešitev ob polnem zavedanju, da bo resor spet vaš - tako kot sem
               dejal nekoč, ko semnapisal neko odprto pismo - če bo jeseni oživeli Demos zmagal.
               Hvala.</p>
            </sp>
            <sp xml:id="SDZ3-Izredna-48-2004-07-05.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Zupan. Izvolite.</p>
            </sp>
            <sp xml:id="SDZ3-Izredna-48-2004-07-05.sp66">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Danes se na nek način vračamo nazaj v leto 1994,
               ko se je dogajala zamenjava obrambnega ministra. Pred desetimi leti se je ob
               zasedanju parlamenta, ko so odstavljali gospoda Janšo, pred zgradbo zbrala številna
               množica ljudi. Danes je bila v glavni dvorani množica fotografov, državljanke in
               državljani pa lahko po TV-ekranih spremljajo dogajanje v parlamentu, kjer poteka
               interni strankarski obračun. Predsednik vlade se ukvarja z discipliniranjem enega
               izmed članov vlade, ki ga želi odstaviti zaradi nezaupanja. Zamenjave ministrov naj
               bi bile nekaj običajnega, vendar je današnja predstava nenavadna. Minister za zunanje
               zadeve se zamenjuje dva meseca pred iztekom mandata, potem ko dosežki na področju
               slovenske diplomacije kažejo, da je bilo delo opravljeno dobro, zelo dobro in
               pošteno. Glavni vzrok naj bi bila njegova udeležba na Zboru za republiko, zaradi
               česar naj bi izgubil zaupanje vlade in njenega predsednika. Ali se v desetih letih ni
               spremenilo kaj več, kot da imamo TV prenose parlamentarnih sej? Pa še to si je morala
               opozicija izboriti z muko! Ali ševedno ne smemo imeti svojega lastnega prepričanja,
               kar naj bi bilo v demokraciji dobrodošlo? Ali se ministrski predsednik lahko udeleži
               skozi stranska vrata Foruma 21, zunanji minister pa zaradi udeležbe na Zboru za
               republiko izgubi zaupanje vlade?</p>
               <p>V tem mandatu je bilo resnično opravljen uspešen projekt vstopanja v Evropsko unijo
               in Nato, kar pa ni zasluga le vladajoče koalicije. Predsednik vlade v svojem nastopu
               v zvezi s tem ni omenil niti z besedico opozicije, medtem ko je med drugim rekel, da
               so največ za to storili državljani in državljanke, ker so se prilagodili načinu
               razmišljanja, sprejemanja vrednot in podobno. Vendar lahko rečemo, da brez opozicije
               in tudi brez prizadevanja ministra za zunanje zadeve na tem področju bi bil lahko
               rezultat kaj pičel. Dejstvo je, da je bil referendum za vstop v Evropsko unijo in
               Nato uspešen, tako glede udeležbe kot rezultata. Niso pa bile uspešne za vladajočo
               LDS volitve v evropski parlament. Naveličanost nekaterih politikov in ljudi je bila
               kar preveč očitna, zatobi se morala vladajoča koalicija zavedati, da je našo
               prihodnost treba utrditi na evropskih načelih. Prostor Evropske unije je prostor
               raznolikosti, kjer velja pogovor, strpnost, poslušnost, kjer se ne izključuje in kjer
               ne vlada nestrpnost; je prostor, kjer so možne različne povezave, ker veljajo
               demokratične razprave in ker velja demokratično odločanje.</p>
               <p>Z izključitvijo zunanjega ministra za Slovenijo ne bomo storili prav nič dobrega,
               saj gre za enostranski ukrep, za zamenjavo, ki je že bila izvršena, kjer je že izbran
               kandidat, gre za ukrep, ki se odmika od demokracije. Še več, ki se odmika od
               osamosvojitve, od občutij ljudi dobre volje in demokratičnega prepričanja, zato
               predloga za razrešitev zunanjega ministra ne bom podprla. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospod Zlobca. Izvolite.</p>
            </sp>
            <sp xml:id="SDZ3-Izredna-48-2004-07-05.sp68">

               <speaker>JAŠA ZLOBEC LUKIČ:</speaker>

               <p>Hvala lepa za besedo. Najprej moram omeniti izjavo Janeza Janše, ki me je spet na
               novo pretresla. Namreč, včasih je govoril o izbrisanih, pa snažilke so bile vmes,
               potem so pa že vsi tisti, ki so izbrisani, so agresorji, to je Janez Janša izjavil
               pred eno uro tukaj.</p>
               <p>Ne nisem končal, seveda nisem končal, šele začel sem. Kar se tiče Zbora za
               republiko, to vsekakor ni bil zbor prijateljev, kjer bi se veselili lepega večera,
               ampak je bil čisti klasični partijski zbor, na katerem so zasedali predstavniki treh
               opozicijskih strank in neko nedoločljivo število tako imenovanih razumnikov in
               njihovih prijateljev.</p>
               <p>Veliko je bilo govora o arogantnosti večine. Ne gre za arogantnost večine, ampak
               vsekakor, če se formira večina v parlamentu, ta večina ima nalogo, da vlada. Smešno
               bi bilo govoriti, da bi večina rekla, pa dajmo mi pol leta vam žezlo v roke, pol leta
               pa nam. Če se spomnite, kako je prva Demosova vlada s svojo denacionalizacijo
               naredila najbolj katastrofalen možen korak v zgodovini nove Slovenije. Nobena država
               postsocialistična tega ni storila in edina država smo, ki smo v naturi vračali, in
               vsi tisti, ki ste bili takrat na oblasti, ste krivi, da se je to zgodilo. Hvala.</p>
            </sp>
            <sp xml:id="SDZ3-Izredna-48-2004-07-05.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Potrča. Izvolite.</p>
            </sp>
            <sp xml:id="SDZ3-Izredna-48-2004-07-05.sp70">

               <speaker>MIRAN POTRČ:</speaker>

               <p>Rad bi ponovil, da se v tej razpravi po mojem trdnem prepričanju v mnogočem mešajo
               vzroki in posledice.</p>
               <p>To, da je predsednik vlade predlagal ali moral predlagati v tem času, tri mesece pred
               volitvami, zamenjavo, je krivo ravnanje ministra. Lahko bi to storil ali ne, ampak ne
               tega pozabljati. Govoriti o tem, da v parlamentih, evropskih, razpravljajo o
               odstavkah ministrov in da je to evropsko ravnanje, enostavno ni res. Mi imamo tako
               ustavno ureditev in to moramo storiti, vendar tega v Evropi ne delajo, ker imajo tam
               takšna pooblastila predsedniki vlade. Toda, po naši ustavi predsednik vlade, 114.
               člen, skrbi tudi za enotnost politične in upravne usmeritve vlade ter usklajuje delo
               ministrov. To je njegova pravica, to je njegova odgovornost, lahko naredi prav
               alinarobe, politično boste to na volitvah sankcionirali; toda ima pravico ravnati
               tako in vsak, ki mu to oporeka, oporeka ustavi.</p>
               <p>Govoriti, da naj velja, kadar gre za imenovanje ministrov ali za urejanje odnosov v
               državi, enako načelo kot velja v Evropi, je enostavno neumnost. V Evropi sedaj je,
               hvala bogu, 25 suverenih držav, morajo se usklajevati na najmanjšem skupnem
               imenovalcu pa še sedaj evropska ustava predvideva, da bo vedno več vprašanj na
               določenem kvalificiranem odločanju, da bi bilo učinkovito. V državi, kjer velja
               večstrankarski parlamentarni sistem, odloča večina, ki je dobila na volitvah potrebno
               zaupanje. Dobro ali slabo, čez štiri leta, če ne prej, se to zaupanje ponovno
               preverja. Gospe in gospodje, ne dramatizirati stvari in izmišljati te stvari, ki
               enostavno niso resnične in točne. Politična teža predloga in odločitve bo pa vedno
               pred državljankami in državljani. Vi, nekateri predstavniki opozicije, upravičeno, z
               vso pravico na koncu vsake razprave izdeklamirate, da hočete oblast. In normalnoje
               to. Toda tako, kot vi želite oblast, tako jo ta moment nekdo še mora uresničevati, po
               oktobru bomo pa videli, čigava bo. Hvala.</p>
            </sp>
            <sp xml:id="SDZ3-Izredna-48-2004-07-05.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim ministra za zunanje zadeve, dr. Dimitrija Rupla.
               Izvolite.</p>
            </sp>
            <sp xml:id="SDZ3-Izredna-48-2004-07-05.sp72">

               <speaker>DR. DIMITRIJ RUPEL:</speaker>

               <p>Spoštovane poslanke, spoštovani poslanci, gospa podpredsednica, gospa Irma Pavlinič
               Krebs, ker ste vi mene po imenu imenovali bom tudi jaz vas po imenu imenoval. Saj bi
               lahko še počakal in morda na koncu obširneje odgovoril, pa vendar se bojim, da mi bo
               kakšna misel ušla oziroma se bojim, da bo kdo mislil, da mu ne želim odgovoriti, pa
               bi se razprava mogoče na nekem mestu pretrgala, na nekem napačnem mestu pretrgala.
               Tako mislim, da moram pojasniti nekaj stvari.</p>
               <p>Prvič. Zadeva: odstop ali razrešitev, posebej vi, gospa Irma Pavlinič Krebs, ste mi
               rekli, naj bi odstopil, ne pa čakal na razrešitev. Gospa Irma Pavlinič Krebs, seveda
               bi odstopil, o tem sem pogosto razmišljal, moram reči večkrat v zadnjih dveh letih,
               in nekateri, ki me poznajo, tudi najvišji predstavniki te države vedo, da sem
               odstopal ob nekaterih priložnostih oziroma sem imel trden namen, da to storim, pa so
               me pregovorili. Navsezadnje sem pa seveda menil: prvič, da nimam nobenega razloga, da
               to v resnici storim; drugič pa, da ljudje tega najbrž ne bi razumeli. Kakšen bi bil
               razlog za moj odstop? Bil bi to odstop od tega, kar sem počel, in ne bi imel
               možnosti, da bi govoril tukaj in da bi pojasnil nekatera svoja stališča, nekatere
               važne stvari, za katere seveda smatram,da jih je ta državni zbor zaslužil v
               pojasnilo, da so si poslanci in poslanke zaslužile pojasnilo, in mislim, da je bila
               pot kar prava. Skratka, nisem čakal na razrešitev zaradi tega, ker bi, ne vem, imel
               kakšne oportunistične pomisleke, ampak predvsem zaradi tega, ker mislim, da bi bil
               odstop napačno razumljen.</p>
               <p>Drugo, enotnost vlade. Večkrat je bilo rečeno, da vlada ni več mogla oziroma ne bi
               več mogla delovati enotno, če bi jaz bil v njej. Moram reči, da se mi zdi ta očitek
               iz trte zvit. Delal sem ves čas, odkar sem bil v vladi - in bil sem v več vladah in
               tudi v tej vladi, ko ni bilo lahko; v Ropovi vladi sem delal skrajno korektno,
               upošteval vse zakone in predpise in navodila in obvezujoče napotke, navsezadnje sem
               upošteval tudi napotek, naj se udeležim potovanja oziroma sestanka v Londonu. Tam je
               bil sestanek, bi rekel, relativno nepomemben, čeprav gotovo škodoval naši državi ni,
               in mislim, da je bil navsezadnje v interesu te naše države. Vendar z zunanjim
               ministrom, s katerim smo se največ časa pogovarjali, sem se lahko srečal praktično
               vsak teden v svetu za splošne zadeve in zunanje odnose - govorim o Jacku Strauwu, ki
               je vodil pogovore med angleško stranjo oziroma britansko stranjo in našo stranjo.
               Ministrski predsednik oziroma predsednik vlade Velike Britanije Tony Blair se nam je
               pridružil za 10 minut ali 15 minut; in to seveda niso bili kakšni zelo, bi rekel,
               poglobljeni pogovori, ampak dogovor ali pa izmenjava mnenj, ki bi lahko bila tudi v
               kakšnem drugem času, po telefonu ali pa, recimo, na robu ministrskega sveta oziroma
               sveta za splošne zadeve in na robu evropskega sveta.</p>
               <p>Na robu evropskega sveta je bilo veliko odmorov, predvsem v času medvladne
               konference. In Tony Blair je tam več ur posedal oziroma postajal pred "šankom" skupaj
               s Chirackom in drugimi predsedniki in seveda bi bilo ga mogoče takrat ga pocukati za
               rokav in se z njim kaj zmeniti. Ni bilo treba zaradi tega leteti v London; ampak to
               je sedaj seveda nek komentar oziroma neka opazka, ki ni tako zelo bistvena. Vsekakor
               hočem reči to, da je vlada, kolikor se jaz spominjam in kolikor je šlo zame, delovala
               popolnoma enotno, jaz sem se podredil predsedniku in pravilom v tej vladi. Deloval
               sem popolnoma v timskem smislu in vsi moji izdelki so bili skrajno kontrolirani in
               stalno verificirani v vseh teh kontekstih, kar zadeva celotno vlado.</p>
               <p>Glede politične situacije v Sloveniji mislim, da v tem trenutku ni takšna, kot bi si
               želeli. Najbrž delim mnenje z mnogimi izmed vas. Imel sem veliko problemov pri svojem
               delu v vladi, predvsem kar zadeva razpoloženja pri tem delu, bi rekel, stiskal sem
               zobe oziroma sem se precej mučil, da sem delal to, kar je bilo potrebno delati, in da
               sem spoštoval disciplino, o kateri sem malo prej govoril. Jaz sem predsednika vlade
               vleči na svojo stran v zvezi z mnogimi problemi, zunanjepolitičnimi problemi, v zvezi
               z odnosi z Združenimi državami Amerike, v zvezi z Natom, v zvezi s Hrvaško. Seveda o
               mnogih teh stvareh ne morem javno govoriti. Pa če bodo moji kolegi pravični, bodo
               priznali, da je bilo moje delovanje skrajno državotvorno in konstruktivno.</p>
               <p>Seveda, razpoloženje v vladi ni bilo vedno prijetno, vendar sem si rekel, da bom
               zdržal do konca, kljub temu da sem se počutil včasih kot tujec, včasih sem sam
               glasoval za kakšno odločitev ali proti kakšni odločitvi.</p>
               <p>Pa še to naj povem. Prijatelji iz LDS, nekaj prijateljev v LDS vendarle še imam, so
               mi povedali dve stvari, in to že pred letom in pol. Prvič so rekli: ne boš preživel
               mandata. In drugič so rekli: niti slučajno nimaš nobene prihodnosti v LDS v prihodnji
               vladi ali v kakršnikoli prihodnjih kombinacijah. To so mi povedali pred letom in pol
               in dejansko se je to uresničili oziroma se je uresničevalo. Tako te situacije v
               LDS-u, se opravičujem, ker govorim o strankarskih stvareh, ampak pač v to smer je ta
               stvar šla v tej kombinaciji je bilo moje življenje izjemno naporno.</p>
               <p>Razrešitev na predvečer praznika. Mislim, da je bil kolega Kacin tisti, ki je rekel,
               da si ne smem prisvajati tega praznika. To ni bil moj namen. Seveda, ta praznik ni
               nobena moja last ali ni last nobene skupine, to je naš državni praznik, ta parlament
               je glasoval zanj, zanj smo se odločili pred mnogimi leti in mislim, da smo se
               upravičeno odločili. To je naš praznik. Problem je v tem, da očitno to ni bil praznik
               za predsednika vlade, ki si je dovolil, da je na predvečer tega praznika storil neko
               simbolično dejanje, saj ni storil kakšnega posebnega prevrata ali kaj takega. Ampak
               storil je neko simbolično dejanje, s katerim je hotel nekaj povedati. Je hotel
               povedati to, da je treba ta praznik na nek način simbolično prizadeti, mu nekaj
               odščipniti, odkrhniti ali kaj podobnega.</p>
               <p>Kar zadeva Vilnius in razpravo kolega Jurija. To, da on govori o Vilniusu, da je to
               sramotna združba, da je bila to sramotna izjava in tako naprej. Prosim vas, dajte o
               tem govoriti na vaših sestankih, notranjih sestankih, meni se zdi to že malce odveč
               pojasnjevati - jaz sem desetkrat, ali pa dvajsetkrat, ali pa celo večkrat pojasnjeval
               v zvezi z vilniuško izjavo. Šlo ni za podpis izjave, ni šlo za to, da se mi temu
               pridružimo, ampak za to, da se iz tega izključimo. Če bi se iz tega izključili, bi
               najbrž se izključili iz članstva oziroma iz kandidature za članstvo v Nato in tega si
               jaz pač nisem mogel dovoliti. Jaz sem se o teh zadevah posvetoval s kolegi v MZZ, s
               kolegi v vladi, s predsednikom vlade, s predsednikom republike in tako naprej. In
               odločili smo se tako, kot smo se odločili. Jaz sam sem nase prevzel to odgovornost,
               kajti to je bila izjava zunanjih ministrov vilniuške skupine. In lepo prosim, ne
               blatite te skupine, v kateri je poleg naše še devet zelo častivrednih držav, novih
               demokracij, novih članic Evropske unije in novih članic Nata. Navsezadnje se je
               dejansko naš predsednik vlade udeležil neke najvišje slovesnosti skupaj s
               predsednikom Združenih držav Amerike v Beli hiši ravno v tej skupini in sramotenje te
               skupine na nek način pade tudi nanj. Zdaj se sicer zdi, kot da ga jaz branim, ampak v
               resnici se mi zdi zaradi spodobnosti. Vendar bomo morali nehati s to histerijo okrog
               tega Vilniusa. Ni šlo za to, da bi Vlnius pomenil kakršnokoli naše angažiranje v
               Iraku, in vi to dobro veste, da ne. Mi smo isti dan v MZZ sprejeli svojo lastno
               izjavo, naslednji dan je vlada sprejela svojo izjavo. Mi smo povedali, da nismo člani
               nobene protiiraške koalicije, ampak smo člani protiteroristične koalicije in tako
               naprej in tako naprej, da ne nadaljujem, kajti se mi zdi, da je bilo okrog tega res
               že preveč besed.</p>
               <p>Kar zadeva referendum za Nato. Mi smo referendum dobili kljub napovedi, ki so bile
               zelo slabe, kljub anketam, ki so bile zelo slabe in ki so bile očitno zlagane.
               Napovedi so bile zlagane, kampanja oziroma propaganda je bila zlagana, je bila
               zlonamerna. In očitno Slovenci niso tako neumni, da ne bi zgrabili priložnosti, ki se
               jim je ponudila. Slovenci smo v dveh tretjinah sprejeli članstvo v Nato in zaradi
               tega bi morali biti vsi veseli, tisti, ki so pa proti temu, bi ga najbrž morali
               majčkeno iti vase oziroma utihniti s svojimi lamentacijami okrog tega, nekateri so
               prej govorili o večini in o tem, da ima večina vso pravico - gotovo ima večina na
               referendumu neko težo. Tisti, ki pravijo, da smo dobili ta referendum zaradi tega,
               ker je Đinđić bil ustreljen ali pa zaradi kakšnega drugega razloga, mislim, da
               podcenjujejo slovenske ljudi. To je klasično podcenjevanje slovenskih ljudi. Če
               mislijo, da Slovenci niso tako pametni, da se jim ne bi zdelo prav biti v Natu, potem
               mislim, da niso za politiko, niso niti za domačo politiko niti za evropsko politiko
               in bodo tam v tisti evropski politiki še velika presenečenja doživljali.</p>
               <p>Kar zadeva Hrvaško, gospod Juri, bi vam rad tole povedal. Sam sem bil izjemno
               aktiven pri realizaciji sporazuma oziroma pri realizaciji načrta, da se pride do
               sporazuma Drnovšek-Račan; to bom morda kdaj v kakšnih svojih spominih napisal.
               Vprašajte predsednika Drnovška, vprašajte druge, ki so bili takrat zraven, vprašajte
               svojega kolega Janeza Kocijančiča, ki sem ga sam poslal k Račanu, da je on prvi teren
               otipal, ali je mogoče doseči kakšen sporazum s Hrvaško glede meje, glede morske meje
               in glede sporazumevanja z njimi nasploh. Mi smo si nekoliko zapravilidobre pozicije
               napram Hrvaški tudi zaradi različnih prireditev, kot so prireditve v Lutkovnem
               gledališču, kjer so Hrvati dobili občutek, kot da se z nami lahko igrajo. V resnici,
               vam moram povedati, ključni problem odnosov med Slovenijo in Hrvaško je ta, da Hrvati
               ne smatrajo Slovencev za enakovredne partnerje v dogovorih in pogajanjih, nimajo nas
               za enakovredne in enakopravne partnerje - to je ključen problem naših odnosov. V tem
               trenutku, ko smo prišli v Evropsko unijo in ko smo uspeli, da tako rečem, vendar
               nekoliko korigirati stališče evropske komisije in drugih evropskih držav v zvezi z
               ekološko-ribolovno cono; ko smo uspeli na nek način postaviti moža, da tako rečem, v
               Evropski uniji vizavi Hrvaški, takrat se je prvič zgodilo, da so Hrvati začeli
               Slovenijo resno jemati. Prvič se je to zgodilo! In vas prosim, da ne govorite
               neumnosti. To, kar ste povedali v zvezi s tem sporazumom Drnovšek-Račan, je čista
               neumnost. Sam sem bil vseskozi zraven, od prvega trenutka do zadnjega trenutka, samo
               jaz nisem tistesorte, da bi vsako stvar obešal na velik zvon, kot je morda navada pri
               kom drugem. S tem ta pojasnila zaenkrat končam. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, spoštovani gospod minister. K besedi vabim z imenom in priimkom vse,
               predstavnike vlade in poslanke in poslance, zaradi magnetograma. K besedi vabim
               gospoda Ivana Mamića. Izvolite.</p>
            </sp>
            <sp xml:id="SDZ3-Izredna-48-2004-07-05.sp74">

               <speaker>IVAN MAMIĆ:</speaker>

               <p>Hvala za besedo. Pozdravljam vse prisotne! Pri vsem tem, kar slišim in doživljam
               zadnja leta, recimo, posebno zadnje leto, se postavlja vprašanje, kam pluje ladja, ki
               se imenuje slovenska vlada. V slabih dveh letih je zamenjanih osem ministrov. Torej,
               od šestnajst ministrstev je prodefiliralo petindvajset imen; še vlada je zamenjala
               predsednika. In to se mi zdi enostavno malo neresno, smešno. Ali so to kakšni
               eksperimenti, ali ne vem, kaj je. V glavnem, smo neresni, ne morem drugače reči, kot
               neresni. Če govorimo prav konkretno o še aktualnem ministru za zunanje zadeve,
               gospodu Ruplu, če bi, recimo, še do pred kratkim nekdo iz opozicije rekel kaj proti
               njemu, bi nam vladna koalicija "izpulila oči". Enostavno jaz nisem do sedaj nikoli
               slišal, da bi na račun tega gospoda nekdo iz vladne koalicije rekel kaj slabega, kaj
               negativnega, da ne dela dobro ali karkoli. Danes slišimo, češ, saj se ta stvar vleče
               dolgo časa, pa še predsednik vlade je bil potrpežljiv, pa ga je prosil, pa je hotel
               vzpostaviti neke kontakte in tako naprej. Sem globoko prepričan, tako kot javnost
               tudi, da če ne bi bilo Zbora za republiko, da do tega problema ne bi niti prišlo in
               danes te seje ne bi niti bilo. To se pravi, prehajamo tam, kjer smo bili, namesto da
               bi nam črka D pomenila demokracijo, pomeni dvakrat negativni D: to je demagogija in
               diktatura - tisto, kar smo že preživeli. Ne morem drugače razumeti. Če me kakšen
               demantira, mu bom hvaležen.</p>
               <p>Tako nimam kaj drugega reči, kakor to, kar mislijo in govorijo ljudje na terenu.
               Hvala lepa.</p>
            </sp>
            <sp xml:id="SDZ3-Izredna-48-2004-07-05.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Romana Jakiča. Izvolite.</p>
            </sp>
            <sp xml:id="SDZ3-Izredna-48-2004-07-05.sp76">

               <speaker>ROMAN JAKIČ:</speaker>

               <p>Hvala za besedo, spoštovana podpredsednica. Kolegi, kolegice. Najprej protest, dr.
               Dimitrij Rupel. Mislil sem, da predsedniki vlad ne postopajo pred "šanki" in se
               vlečejo za rokave. In sem upal od vas, kot zunanjega ministra, da ne boste žalili
               predsednika vlade Velike Britanije in seveda ostalih predsednikov vlad. Se
               opravičujem, ampak nedostojno je bilo govoriti o tem, kdo postopa pred "šankom".</p>
               <p>Glejte, 114. člen ustave je jasen. Predsednik vlade pa je zapisal: "Kot predsednik
               ugotavljam, da zunanji minister ne uživa več zaupanja, ki je vedno in povsod nujna
               predpostavka učinkovitega sodelovanja med predsednikom vlade in ministrom. Minister
               ne opravlja več svojega dela optimalno in tudi kot predsedniku vlade onemogoča
               celovito izvrševanje 114. člena ustave Republike Slovenije." In seveda to zaupanje je
               nujno potrebno za delovanje vlade, vsake vlade. V situaciji političnega nezaupanja se
               je v resnici pred leti znašel tudi dr. Dimitrij Rupel in zahteval razrešitev in
               izključitev gospoda Sodržnika z mesta direktorja mestne uprave in seveda stranke LDS.
               Ker z njim ni mogel sodelovati, tako kot predsednik vlade z dr. Ruplom ne.</p>
               <p>Današnji nastop dr. Rupla me v resnici ni razočaral, ker je ostal načelen. Načelen je
               ostal in je nespodobno govoril o mag. Ropu, to pa me je spomnilo na nespodobno
               ogovarjanje gospoda Lojzeta Peterleta, ko mu je očital bele nogavice in
               provicialnost, ko ga je le-ta zamenjal. Da ne govorimo o dr. Ferlecu, ko je bil ta
               zunanji minister in je bil dr. Rupel veleposlanik v Združenih državah Amerike.
               Mimogrede, po tistem nihče več ni smel na ministrstvu za zunanje zadeve pisati pisma
               ministru; seveda, ko je bil dr. Rupel imenovan. Seveda me ne preseneča, ko dr. Rupel
               nestrpno, izjavlja, kaj o mag. Ropu, tudi ne o drugače mislečih in tudi seveda me ne
               preseneča njegov gnev nad novinarji. Tudi me ne preseneča, da stranko, katere oba sva
               člana, razglaša za nedemokratično in jo primerja s prejšnjim sistemom. Kaj ni, dr.
               Rupel, ta ista stranka, ta ista stranka stregla tvojim političnim ambicijam zadnjih
               deset let kot poslanca, župana, ministra in veleposlanika? In ravno sedaj se je nekdo
               zbudil in začel govoriti o tem, da ta ista stranka, ta ista stranka je
               nedemokratična.</p>
               <p>Jasno mi je seveda, zakaj se je dr. Rupel spustil v polemiko z dr. Žiškom. Dr. Žižek
               je namreč zapisal, citiram: "Zadnje čase se ponuja metafora voznika, skrbnika, ki
               pazi, da politično delo vozi po sredini ceste in skrbi, da se politična tehtnica ne
               nagne preveč v desno ali v levo in takoustavlja enkrat desnico, drugič levico, kakor
               mimogrede stalinizem, ki se hkrati bojuje proti levim in desnim deviacijam... Na
               takšnem priviligiranem položaju lahko pretendira le nekdo, ki dejansko nima pojma o
               demokraciji. Demokracija pomeni prav to, da nihče ne more zastopati takšne
               priviligiranega mesta čuvaja sredine, da nevtralne sredine ni, da so le pristranske
               pozicije v boju s preostalimi. Ime za to odprto polje boja je demokratične politika.
               In v demokatični politiki se razrešujejo ministri, če sene razumejo več s predsedniki
               vlade. Jaz sem tudi govoril s kakšnimi tujimi diplomati in nisem dobil nobenih
               indicev, da bi kdo bil zgrožen nad tem, kaj se dogaja v Republiki Sloveniji.</p>
               <p>Danes smo bili v resnici priča velikim manipulacijam in samopoveličevanju. Ampak, če
               je to seveda v naravi dr. Rupla, razumem, ker je treba - še enkrat sem nazaj pri
               Žišku - "zabrisati nek zgodovinski spomin" in seveda zabrisati tisti del, ko govori o
               panku, mladini, ki je združeval ljudi in ki je pripeljal do osamosvojitve, skupaj z
               Bavčerjevim odborom za človekove pravice, ki, mimogrede, ni imel nič z Novo Revijo na
               začetku, kasneje pa hvala bogu da, da so se združile. Ampak želim polimizirati s
               tistimi iz opozicije, ki pravijo in njihovi tezi, da delo ministra za zunanjezadeve v
               notranje-političnem delovanju ni imelo vpliva na optimalno izvajanje slovenske
               zunanje politike. In na tej točki imam pa eno mnenje, ki ni bilo izrečeno. Menim, da
               je zaradi udinjanja slovenski desnici oziroma strankam, ki pripadajo
               konzervativnidružini, da je prišlo do odklona pri zagovarjanju sporazuma
               Drnovšek-Račan. Danes sem, moram reči, presenečeno poslušal drugega v opoziciji, za
               Novo Slovenijo, gospoda Janšo, ko je trdil, da so na privatnem sestanku z gospodom
               Sanaderjem bili prisotni tudi predstavniki ministrstva za zunanje zadeve. In ne
               nazadnje, ta gospod Sanader je pripadnik EPP-ju, jasno, tako kot seveda tri stranke
               iz tega parlamenta, ki so bile soorganizatorke te nove koalicije, in je zagovornik,
               ta gospod Sanader, je zagovornik arbitraže glede meje med Republiko Hrvaško in
               Republiko Slovenijo - zanimivo, da je mimo sklepov vlade, parlamenta in pa odbora za
               zunanjo politiko to izjavil tudi dr. Rupel. In tukaj vidim povezavo tega
               notranjepolitičnega delovanja z zunanjepolitičnim. V tem kontekstu se mi tudi zdi to
               druženje in pa seveda brezpogojno soprikimavanje interesom ene države na mednarodnem
               parketu, za nas, za Slovenijo je pripeljalo najbrž do tega, da je Slovenija zapravila
               ugled v očeh Francije in Nemčije, ministru za zunanje zadeve pa je osebno zaprla
               vrata Pariza in Berlina in, kot veste, trkamo oziroma minister za zunanje zadeve trka
               na vrata za uradni obisk, pa tega le ni.</p>
               <p>Še enkrat bom prebral 114. člen ustave: "Predsednik vlade skrbi za enotnost
               politične in upravne usmeritve vlade ter usklajuje delo ministrov." V tem kontekstu
               seveda podpiram odločitev gospoda Ropa, da v parlamentu predlaga razrešitev zunanjega
               ministra. Moram reči, da je dosti jeklenih živcev bilo potrebnih, da tega ni storil
               prej. Mislim pa, da bi bil vihar podoben, kot je sedaj. Potegnil je potezo in to
               potezo je treba spoštovati in seveda za nemoteno delo jutri imenovati naslednika dr.
               Dimitrija Rupla.</p>
               <p>In naj rečem nazadnje še nekaj. Upam, da bo dr. Dimitrij Rupel imel obraz v resnici
               sesti v poslanske klopi, ampak po tistem, ko bo razmislil, kaj je danes vsega grdega
               povedal o ljudeh, ki so bili okoli njega ali z njim.</p>
            </sp>
            <sp xml:id="SDZ3-Izredna-48-2004-07-05.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda ministra, dr. Dimitrija Rupla. Izvolite.</p>
            </sp>
            <sp xml:id="SDZ3-Izredna-48-2004-07-05.sp78">

               <speaker>DR. DIMITRIJ RUPEL:</speaker>

               <p>Se opravičujem kolegu Jakiču, ampak to, kar je povedal, seveda je popolnoma
               neresnično. Slovenija ima tako z Nemčijo kot s Francijo izvrstne odnose, obiskov v
               obe smeri je bilo zelo veliko, kot veste je bil pri nas nedavno tega francoski
               zunanji minister Villepin, prihaja Barnier. Kot veste, sem sam bil v Berlinu dvakrat,
               enkrat v letošnjem letu, enkrat v prejšnje letu, Joschka Fischer je bil tukaj pri
               nas, ko je delal propagando, pomagal nam pri propagandi za Nato in tako naprej.
               Skratka, to je govorjenje brez veze.</p>
            </sp>
            <sp xml:id="SDZ3-Izredna-48-2004-07-05.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kelemino. Izvolite.</p>
            </sp>
            <sp xml:id="SDZ3-Izredna-48-2004-07-05.sp80">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj. No, ko sem dobili v poslansko pisarno oziroma v
               svojo pisarno ta predlog gospoda ministra oziroma gospoda Ropa o razrešitvi ministra
               za zunanje zadeve in prebral to skromno obrazložitev, niti na pol strani napisano,
               sem se dejansko začudil in nisem mogel verjeti, da lahko predsednik vlade na tako
               skromen način lahko poda razrešitev tako pomembnega ministra, kot je minister, gospod
               dr. Dimitrij Rupel. V tej kratki obrazložitvi, na podlagi katere ocenjujem, da
               predsednik vlade verjetno ne zna kaj boljše argumentirati in napisati, kar nikoli
               tudi ni znal, razen če mu kdo ne napiše, da lahko prebere - niti z eno besedo in niti
               z enim stavkom ni napisal, kaj je slabega gospod minister, Dimitrij Rupel, napravil,
               da bi ga bilo treba razrešiti. Niti z eno besedo! Govori o nezaupanju, o celi vrsti
               drugih navedb, ki sploh nimajo zveze z nobeno vsebino dela, ki ga je opravlja gospod
               minister za zunanje zadeve. To, kar sedaj nekateri govorite, da je gospod minister za
               zunanje zadeve delal proti enotni politiki vlade, to je čista laž! In citirate tukaj
               ustavo!</p>
               <p>Sedaj mi povejte z enim stavkom ali pa z enim dejanjem, kaj je gospod minister
               naredil narobe, v nasprotju s sklepi državnega zbora, s sklepi odbora za zunanjo
               politiko, v nasprotju s sklepi vlade itd.? To smo že ugotovili danes, da tega ni bilo
               in so torej ti argumenti, ki jih vi navajate, v celoti neupravičeni. Sam ugotavljam
               nekaj drugega, ugotavljam nekaj drugega, da je gospod Rop resnično zadnje čase postal
               izredno nestrpen človek, izredno zamerljiv človek tudi ignorantski in to nisem
               spoznal šele sedaj, ampak to poznam že dolgo časa.</p>
               <p>Naj samo povem en primer, kaj se je zgodilo, ko je bil še minister za delo. To je
               približno štiri leta tega nazaj ali pa mogoče pet let nazaj. Bila je neka otvoritev,
               ne bom povedal, katere objekta, recimo v Posavju, na kateri sem bil tudi sam
               prisoten. Gospod minister je bil kot nek slavnostni govornik. Saj drži, da se mi
               tukaj v parlamentu pač spopadamo na tak ali drugačen način zaradi različnih pogledov,
               zaradi argumentov, ampak to je demokracija in tukaj se pač pogovarjamo, lahko pade
               tudi kakšna žaljiva beseda; ampak na neki prireditvi, na otvoritvi nekega pomembnega
               objekta za neko skupnost, recimo, v moji volilni enoti ali pa okraju, kjer hočete,
               potem srečam - ker sem bil tudi ob tej priložnosti tam - gospoda ministra nekje na
               hodniku z njegovo delegacijo. Tam začne on z mano politično obračunavati pred svoji
               kolegi, svojo delegacijo in tistimi ljudmi, tudi sramotiti, tudi poniževati in tako
               naprej. In kaj naj si potem nekdo, ki je to tam slišal, misli o takem človeku?
               Resnično sem bil zelo prizadet in tega ne bom nikoli pozabil, kerjaz tega ne bi
               svojemu največjemu sovražniku naredil, ne pa političnemu nasprotniku, da bi ga na
               neki javni prireditvi oziroma na nekem slavnostnem srečanju začel zmerjati in ga tudi
               politično napadel. Tega ne bi naredil, resnično ne!</p>
               <p>Ampak, poglejte; kar je najhuje pri vsem tem, je tudi to, da so to izredne škodi,
               tako ravnanje škodi ugledu naše države. Gospod predsednik vlade bi moral biti tisti
               človek, ki bi resnično bil vzor, tako kot je mogoče gospod Pahor, predsednik
               državnega zbora, vzor vsem državljanom in nam vsem, kako strpnosti je treba, recimo,
               na takšnem položaju določene probleme reševati. Definitivno, resnično! In gospod
               Pahor se je lepo udeležil tistega zbora za republiko in tukaj smo se čisto normalno
               pogovarjali na hodnikih, ker je bila tudi neka časovna stiska in je gospod Pahor nam,
               nekaterim poslancem rekel, zdaj pa gremo tja. Čisto tako, normalno, kot da smo
               največji prijatelji - saj dejansko smo, saj mi smo samo politični nasprotniki, saj
               nismo sovražniki. In brez vsakega problema, tudi brez vsake kritike je gospod Pahor
               bil prisoten na tem zboru. In tudi predsednik države, če se spomnite, je v svojem
               intervjuju glede Zbora za republiko povedal, da to ni nič slabega; da je to
               pozitivno, če ljudje pač razpravljajo o svetli prihodnosti naše države in izmenjujejo
               mnenja in poskušajo najti neke rešitve, na podlagi katerih bi se Slovenija še
               izboljšala, pa še popravila svoje bilance, rezultate, statistične podatke in tako
               naprej, glede na tisto, kar je govoril gospod Rop, ki drugega ne počne, kot samo
               hvali neke stvari, ki sploh nimajo zveze s to razrešitvijo, drugič pa govori o nekih
               povprečjih, nikoli se pa ne vpraša, kaj ta povprečja v sebi skrivajo. Ta povprečja v
               sebi skrivajo tudi drame in to težke drame. Delavci, ljudje, ki trdo delajo,
               zaslužijo tudi 60, 80, 100 tisoč, če kje dobijo in ti so tudi v tem povprečju notri
               in težko živijo in veliko je takšnih.</p>
               <p>In jaz bi želel kot poslanec državnega zbora ravno tem ljudem pomagati, da bi vsi
               imeli veliko, da bi vsi dobro živeli, ne samo nekateri in to je smisel nekega
               skupnega dogovora, iskanje skupnih rešitev, in to je tisto, kar bi bilo treba
               zagovarjati.</p>
               <p>Torej, jaz ne vidim popolnoma nobenega razloga za razrešitev gospoda ministra za
               zunanje zadeve in tudi za to ne bom glasoval. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim mag. Gračnerja. Izvolite.</p>
            </sp>
            <sp xml:id="SDZ3-Izredna-48-2004-07-05.sp82">

               <speaker>MAG. ZORAN GRAČNER:</speaker>

               <p>Hvala za besedo. Ko poslušam kolega iz opozicije, ves čas danes že poudarjajo, kot
               da je edini razlog za razrešitev ministra njegova udeležba in vabilo na Zbor za
               republiko.</p>
               <p>Zato bi se samo rad nekoliko opredelil okoli tega. Poglejte, ni res in ne strinjam
               se s tem, s trditvami, kar ste vseskozi govorili, da bi lažje dokazovali tudi druge
               stvari, ki so bile, in glavni razlog, katerega je že kolega prej navedel, ki je
               skladen s 114. členom ustave, da v bistvu gre za izgubo zaupanja med predsednikom
               vlade in zunanjim ministrom. In v našem pravnem sistemu, v naši pravni državi pač
               predsednik vlade ima to pravico, da predlaga parlamentu, danes, to v tem trenutku
               tukaj delamo, in če bo ta nezaupnica izglasovana, je vse to popolnoma skladno z
               zakonodajo. Torej, okoli tega menim, da ne more biti nikakršnih dilem.</p>
               <p>Čudi me pa ena stvar, da kolegi iz opozicije, ki ste še pred enim mesecem sklicevali
               seje o korupciji, nič ne komentirate samega ministrovega prihoda na Zbor za
               republiko. Kajti po mojem mnenju, pa tudi po zakonodaji Republike Slovenije, je
               sigurno nekoliko neokusno in nemoralno, da se zunanji minister pripelje na sestanek,
               ki naj bi bil v prostem času, seveda, na račun nekega drugega podjetja. In sigurno je
               tudi to sporno, da takšen zbor za republiko, prej je bilo v govoru rečeno, da je Zbor
               za republiko bil tudi zaradi tega, da bi se približevali evropskim standardom. V
               nekaterih evropskih državah smo bili letošnje leto oziroma se bom bolj opredelil, v
               Nemčiji smo bili letošnje leto priča, da je moral odstopiti predsednik nemške
               centralne banke zaradi tega, ker mu je neko podjetje plačalo zasebne počitnice. Po
               mojem mnenju je nerazumljivo, da na eni strani tako zagovarjate in prikazujete to
               udeležbo na Zboru za republiko, kako je to nekaj popolnoma razumljivega, nekaj
               dopustnega vsemu, ob tem pa se nihče ne vpraša pravo tej problematiki, da je v bistvu
               tudi to udeležbo plačal nekdo, ki prejema na drugi strani državna sredstva. In
               minister je funkcionar. In za funkcionarje, za vse nas velja, in tudi za ministra,
               zakon o preprečevanju korupcije, ki smo ga sprejeli v letošnjem letu. In v tem zakonu
               tudi piše, da funkcionarji ne smemo prejemati darila, ki so večja kot 30.000
               tolarjev.</p>
               <p>Ne bi naprej razpredal, ker je bilo danes že veliko povedanega, vendar bi se pri tej
               udeležbi na Zboru za republiko, proti kateri sicer nič nimam, da se tam nekaj govori
               o prihodnosti, kajti te debate so različne, vendar bi lahko pogledali tudi s tega
               vidika. O tem je bilo sicer nekaj pisano v medijih, vendar vprašanje tudi, če takšno
               darilo, kot je plačilo nekega takšnega potovanja, ni potrebno prijaviti kot
               dohodnino.</p>
            </sp>
            <sp xml:id="SDZ3-Izredna-48-2004-07-05.sp83">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Rudolf Petan ima besedo. Samo trenutek, gospod Petan, dam besedo
               ministru.</p>
            </sp>
            <sp xml:id="SDZ3-Izredna-48-2004-07-05.sp84">

               <speaker>DR. DIMITRIJ RUPEL:</speaker>

               <p>Samo to bi rad pojasnil, ni bilo darilo, ampak je bil to denar, ki smo ga zbrali
               privatno vsak iz svojega žepa. Jaz sem dal svoj honorar, ki znaša približno toliko,
               kot stane polet tega aviona, tako da ni treba nič skrbeti.</p>
            </sp>
            <sp xml:id="SDZ3-Izredna-48-2004-07-05.sp85">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Rudolf Petan ima besedo.</p>
            </sp>
            <sp xml:id="SDZ3-Izredna-48-2004-07-05.sp86">

               <speaker>RUDOLF PETAN:</speaker>

               <p>Hvala za besedo. Spoštovani! Ta zahteva za odpoklic je dokaj nenavadna; če
               odmislimo, da v tej kratki vsebini ni nobenih argumentov, se mi pa zdi nekaj drugega
               res višek. Namreč, v tej zahtevi, ki jo je poslal predsednik vlade, je namreč samo
               pet stavkov. Res, da so malo daljši stavki ampak je samo pet stavkov. Ampak v petih
               stavkih odstaviti ministra, to pa je višek arogance in to samo kaže na arogantno delo
               te vlade in pa predsednika vlade.</p>
               <p>Še bolj nenavadno je, da je to tri mesece pred volitvami. In če je človek še razumel,
               da je pred tremi meseci, se pravi pol leta pred volitvami nekako metal predsednik
               vlade iz vlade koalicijske partnerje, potem je seveda sedaj to tem manj razumljivo.
               Dejstvo je, da sedaj nekako meče iz vlade ljudi iz lastnih vrst, drugače misleče,
               temu pa smo včasih rekli nestrpnost. In o nestrpnosti smo pred nekaj meseci obilo
               slišali v tem parlamentu.</p>
               <p>Pri celi zadevi pa je zanimivo nekaj drugega. Treba je upoštevati dejstvo, da je
               vlada zaradi državljanov - in ne obratno - in da državljani zato lahko in imajo
               pravico in morajo tudi ocenjevati delo vlad, strank, tudi parlamenta, nas, pa tudi
               ministrstev. Ne vem, ali je to čudno naključje, ampak dejstvo je, da zadnja takšna
               velika raziskava, ki je bila narejena maja letos, je pokazala, da je ministrstvo za
               zunanje zadeve, ki ga vodi danes odstavljani minister, bilo ocenjeno najbolje s
               strani državljanov. Potem se človek vpraša, kaj pa tista ministrstva, ki jih vodijo
               ljudje, ki so bili krepko pod povprečjem, pa čisto na koncu. Recimo, čisto na koncu
               je minister zazdravje pa za notranje zadeve, za okolje in prostor. Zakaj pa ni nobene
               odstavitve teh, ki vodijo te svoje resorje tako slabo? Recimo, minister za zdravje je
               bil čisto na koncu; to je tisti minister, ki je tiho ali pa mogoče celo z njegovim
               "žegnom" želi,da se povišajo premije zdravstvenega zavarovanja za starejše nad 60
               let, pa v bistvu ne reče nič ali pa tiho podpira. To je nedopustno, to je nemoralno
               in predvsem zaradi koruptivnih postopkov, zato ker so informacije iz zavarovalnice
               Vzajemne curljale drugam. To je nedopustno, da so druge zavarovalnice dobivale
               informacije o tistih zavarovancih, ki porabijo manj denarja, ki so bolj zdravi, se
               pravi, predvsem mladi, in so jih druge zavarovalnice potem lahko vabile in one si
               bodo kovale dobičke. Zavarovalnica Vzajemna je pa tista, ki bi sedaj z "žegnom"
               ministra, pa tudi vlade, poviševala premije. To se pravi, spoštovani gospodje, tako
               verjetno ne gre. In če veljajo neka pravila, potem naj veljajo enakomerna merila za
               vse in naj bodo deležni takšnega "blagoslova odstavljanja" tudi tisti ministri, ki
               vodijo resorje, ki so jih ljudje ocenili za negativne, zelo slabo ali pa krepko pod
               povprečjem.</p>
               <p>To je eden od vzrokov, zaradi katerih ne bom podprl te zahteve za odstavitev; jih je
               še veliko, ampak bodo še kolegi povedali svoje. Sam ne bom podprl te zahteve. Hvala
               lepa.</p>
            </sp>
            <sp xml:id="SDZ3-Izredna-48-2004-07-05.sp87">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Franc Čebulj ima besedo za razpravo.</p>
            </sp>
            <sp xml:id="SDZ3-Izredna-48-2004-07-05.sp88">

               <speaker>FRANC ČEBULJ:</speaker>

               <p>Hvala lepa. Spoštovane kolegice in kolegi! No, glede na današnjo razpravo o
               razrešitvi zunanjega ministra, gospoda Dimitrija Rupla, je moj oseben občutek in tudi
               mnenje, da gre tu za obračun znotraj stranke LDS. Prepričan sem, da gre pri očitkih,
               ki jih je deležen prav od svojih strankarskih kolegov, za očitke, ki jih navajate, za
               stvari, ki so se zgodile pred več kot letom dni ali pa tekom njegovega ministrovanja
               kot zunanjega ministra v vladi Republike Slovenije. Na nek način me to ne preseneča,
               ker ne nazadnje lahko ocenim, da smo v bistvu ljudje politika in ne politika ljudje.
               In taki, kakršni smo,tako tudi naš odnos oziroma naše oporekanje določenemu delu, ki
               ga je gospod minister v preteklosti dobro opravil, je pač danes deležen določenih
               kritik. Popolnoma razumem, da nek red v stranki velja. V kolikor nisi poslušen, v
               kolikor ne spoštuješ določenih dogovorov, je odločitev, ali se sam opredeliš in greš
               eventualno v drugo stranko ali se eventualno odločiš, da si pasiven do politike ali
               do določene skupine ljudi. In to me ne preseneča, da je mag. Rop, predsednik vlade,
               predlagal v razrešitev gospod Rupla. Preseneča me odnos kolegov poslancev, ki mu
               očitate danes stvari, ki bi mu jih že morali davno očitati in mu tudi predlagati v
               samorazrešitev. Kar naenkrat se ugotavlja, da je gospod minister Dimitrij Rupel bil
               neprimeren minister. Skratka, tudi ni primeren minister v nadaljevanju. Od
               redkokaterega kolega, ki ste tvorili vlado, je bil deležen določenih zaslug in
               pohval. Še bolj je pa zanimivo to, kot sem prej rekel, da smo ljudje politika, da smo
               mu tudi pred nedavnim v opoziciji zastavljali vprašanja in ste ga vi na vse kriplje
               in po vaši meri tudi branili. Danes je ravno obratno. Mislim, da je to slaba
               popotnica politiki v Sloveniji, ker ta odnos in ta odraz politike, ki je tukaj notri
               v državnem zboru, je tudi odraz ljudi, ki se potem tako vedejo vceli državi
               Slovenije; skratka do vseh institucij, ki funkcionirajo v naši državi.</p>
               <p>Glede na to - žal mi je, da ni gospoda zunanjega ministra prisotnega -, da mu je
               bilo že dano in tudi sam je izrazil, da se odloča za poslansko klop, mu pač predlagam
               in ga vabim v zadnjo klop, mogoče tudi sedež, ki sem ga pred letom dni sam zasedel,
               to je mesto, kjer se bo sigurno lahko v miru in trezno odločil o nadaljevanju svoje
               politične kariere. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp89">

               <speaker>PODPREDSEDNIK VALENTIH POHOREC:</speaker>

               <p>Hvala. Dr. Andrej Bajuk ima besedo.</p>
            </sp>
            <sp xml:id="SDZ3-Izredna-48-2004-07-05.sp90">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Velikokrat smo danes slišali nekaj besed o tem, na
               kakšni podlagi, v kakšnem okviru se v našem ustavnem redu imenuje in pa razreši
               ministre. Mislim, da moramo še enkrat ponoviti, da je dejansko v parlamentarnih
               demokracijah naš ustavni red neke vrste "unikum" v tem smislu, da dejansko ministre
               na predlog predsednika vlade imenuje in razrešuje državni zbor. Ko je ta državni zbor
               na podlagi volitev pred štirimi leti imenoval za zunanjega ministra gospoda Rupla, je
               to napravil na podlagi nekega, neke širše razprave. Bile so izrečena in predstavljena
               stališča. In ta stališča, bistvena stališča zunanje politike Republike Slovenije, so
               žele v vsem tem obdobju podporo večine, skoraj vseh parlamentarnih strank, bodisi
               velike koalicije ali pa tudi opozicije.</p>
               <p>Ko obravnavamo - torej, to je naša dolžnost, ustavna dolžnost - predlog predsednika
               vlade za razrešitev ministra, se moramo pač zavedati, da ne gre za katerokoli
               ministrstvo. Minister za zunanje zadeve je v vsaki državi neka posebnost, posebnost
               je pa v tem, da dejansko minister mora izvrševati, uresničevati zunanjo politiko.
               Zunanja politika neke normalne države pa gre preko strankarskih mej. In v tem smislu
               moramo priznati in si moramo povedati še in še, da je zunanja politika Republike
               Slovenije v tem desetletju v svojih bistvenih značilnostih, pa bi rekel dveh
               temeljnih stebrov, dejansko bila tudi predmet podpore, širše podpore, kot pa samo
               vladajoče koalicije. In to je bil naš vstop v Evropsko zvezo in v zvezo Nato. V
               opoziciji smo bili kritični do določenih potez te vlade na zunanji politiki. Jasno
               smo tudi to izpovedali, ko je bil trenutek za to. Govorim konkretno o sporazumu
               Račan-Drnovšek, za katerega predstavniki naše poslanske skupine nismo dali soglasja,
               ker se nismo s tem strinjali. Vendar nismo pa mislili, da je to zadostno, da bi
               zahtevali neko interpelacijo ali pa razrešitev gospoda ministra. Če so pa tako
               mislili, so pa vedeli, da nismo imeli zadostne podpore za takšno stvar. In v zunanji
               politiki je treba pač delovati na takšen način, da se ohrani verodostojnost podobe
               države zunaj naših meja. In za to pravzaprav gre. Ko jaz prebiram in sem še enkrat
               prebral obrazložitev gospoda predsednika vlade, o kateri moramo danes odločati in ko
               semposlušal njegovo predstavitev, ne najdem tistih razlogov, glede katerih bi jaz
               lahko ocenil, zakaj pravzaprav gre. Res je, da po 114. členu naše ustave mora
               predsednik zagotoviti enotnost pristopa vlade. Človek pa se vpraša, v čem pa je v
               delovanju ministra za zunanje zadeve ogrožena enotnost vlade na področju zunanje
               politike, ker tam bi morali pač začeti. Kaj pa moti to vlado v zunanji politiki, ki
               jo je izvrševal gospod minister, kaj jo moti na področju zunanje politike? Slišali
               smo kolega Jurija iz Združene liste, ponovil je svoje argumente o vilniuški
               deklaraciji. Seveda prezira dejstvo, da je gospod minister to obrazložil na odboru za
               zunanjo politiko, ne enkrat, ampak večkrat. Da je tisto njegovo stališče dejansko
               imelo podporo gospoda predsednika vlade in tudi predsednika države.</p>
               <p>Torej, človek se sprašuje, kaj je to. Če pa tega ne vemo, če se bo ta državni zbor
               odločal samo na podlagi očitnega dejstva, da gospod predsednik vlade ne zaupa več
               gospodu ministru, ne da bi istočasno zahtevali, da dejansko obelodani in jasno pove,
               ne samo slovenskim državljankam in državljanom, marveč celotnemu svetu, v čem se ne
               strinja v zunanji politiki, ki jo je izvrševal gospod minister, potem je to
               neodgovorno dejanje s strani državnega zbora. In če bo to sprejeto, in vse kaže, da
               bo sprejeto na podlagi debate, ki sem jo z vsem zanimanjem zasledoval, kaže, da bomo
               naredili slabo uslugo naši državi. Ni normalno, res ni normalno, da se ministra za
               zunanje zadeve zamenja za takšno kratko obdobje, ne da bi se obrazložilo,za kaj
               pravzaprav gre. Ni normalno, da gospod predsednik vlade še ni povedal, v čem se ne
               strinja, kaj ga resnično moti. Če pa je dejansko samo notranja politika, če je to
               samo nek nesporazum ali pomanjkanje zaupanja na osebni ravni, potem bi pa jaz še
               vztrajal na tem, spoštovane kolegice in kolegi, tako se ne dela v resni državi.
               Takšni problemi se rešujejo drugod, kot pa v državnem zboru. Takšni problemi se ne
               izpostavljajo pred svetovno javnostjo. Kako pa naj sedaj druge države pojmujejo
               kakšno je resnično stališče slovenske vlade? Kaj nas moti v zunanji politiki, ki jo
               je vodil do sedaj in ki je že imela podporo v svojih bistvenih značilnostih, je žela
               podporo velike koalicije, ki je imela večino, in tudi opozicije. Če tega vprašanje ne
               bomo rešili, verjemite mi, delamo slabo uslugo podobi naše države v svetu. Hvala
               lepa.</p>
            </sp>
            <sp xml:id="SDZ3-Izredna-48-2004-07-05.sp91">

               <speaker>PODPREDSEDNIK VALENTIN POHOREC:</speaker>

               <p>Hvala, dr. Bajuk. Geza Džuban ima besedo. Prosim.</p>
            </sp>
            <sp xml:id="SDZ3-Izredna-48-2004-07-05.sp92">

               <speaker>GEZA DŽUBAN:</speaker>

               <p>Hvala lepa, gospod podpredsednik. Sam sem med tistimi, kot je danes že eden od
               kolegov rekel, nisem si posebej pripravljal, nimam napisano. To, kar bom rekel, je
               nek odraz občutenja tega trenutka, ki se danes odvija v tej dvorani in kar nekaj časa
               že pred tem.</p>
               <p>Spomnim se zgodbe po osamosvojitvi, prvih demokratičnih volitev leta 1992, stranke,
               ki so prišle v ta prostor, in potem združitev nekaterih strank, kjer se je naša
               stranka združila z Demokrati, Socialisti in Zelenimi in je v našo stranko prišel tudi
               dr. Rupel. Od takrat naprej smo spremljali to zgodbo tako, da je, verjetno
               upravičeno, za dr. Rupla pri nas bil zmeraj rezerviran prostor ali dva. Vsa ta leta
               nazaj. Z nami je sedel v poslanskih klopeh, istočasno je bil župan mestne občine. In
               najbolj nenavadno danes se mi zdi to, da smo dneve, tedne, mesece in leta poslušali
               kritiko kolegov na njegovo delo, na njegovo osebnost, tistih, ki ga danes najbolj
               zagovarjajo. Lahko smo dnevno brali zgodbe "Dimitrij proti Dimitriju", ko so ga v
               mestni občini poskušali diskreditirati, spodnesti na vsak način. Vemo, kdo - tisti,
               ki ga danes branijo.In teh zgodb, kljub temu, da sem slabih dvanajst let v tej
               politiki, ne razumem popolnoma - nenadne spremembe pri nekaterih kolegih, sicer jih
               pa doživljamo tudi na drugih mestih. In seveda mi potem tudi ni razumljivo
               nezadovoljstvo, ki smo ga danes tu imeli priliko slišati od dr. Rupla, da je v tej
               družbi, nas, tako hudo vse narobe in da je pač tako nezadovoljstvo, kot je bilo danes
               tu izraženo - prej, mislim, da ni bilo toliko izrečenega kot danes -, in da je sploh
               možno potem še funkcionirati v tej druščini. Z ozirom na to, da je med nami obstajal
               nek, recimo, normalen odnos, in ko bo treba glasovati, ko se človek mora odločiti,
               kako bo glasoval in zakaj, po tem današnjem izraženem nezadovoljstvu, kot da mi je
               malo lažje, če bom glasoval za razrešitev, kot da sem pomagal dr. Ruplu, da se pač
               reši te druščine, v kateri se ne počuti dobro. Ker tako, kot smo slišali, brez
               oziroma na to, kdo je kriv, mislim, da sodelovanje ni več možno. Nastala je neka
               situacija, ki jo lahko prekinemo samo na tak način, da pač glasujemo za razrešitev,
               in da bo potem zgodbi do jeseni, ki je že kar nekaj časa pestra, še malo dodano k tej
               pestrosti, imamo še to situacijo, ki jo moramo jutri verjetno pripeljati do konca, in
               da se potem eventualno spoprimemo še z nekaterimi rečmi, ki bodo pa verjetno še bolj
               pestre. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp93">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Še nekaj razpravljavcem ima na razpolago čas za razpravo. Najprej Franc
               Pukšič, nato Jelko Kacin, Ivan Božič itd. Franc Pukšič, ima besedo. Prosim.</p>
            </sp>
            <sp xml:id="SDZ3-Izredna-48-2004-07-05.sp94">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod minister. Takšne obrazložitve za odstop
               zunanjega ministra, ki je vodil toliko let zunanjo politiko, kot jo je napisal
               predsednik vlade dr. mag. Rop, ne bi pričakovali niti na kakšni krajevni skupnosti od
               predsednika krajevne skupnosti za zamenjavo kakšnega člana vaškega odbora. Ampak tudi
               s takšnim zapisom se kaže nivo odgovornosti do države. Mene sploh ne zanima, kaj
               imate in kaj ste imeli znotraj stranke. Očitno je, da je v tej stranki veliko stvari,
               ki so hudo narobe. Ampak o tem, kako naprej, bodo seveda odločali volivke in volivci.
               Je pa prav, da se nekatere zadeve danes slišijo.</p>
               <p>Tudi sam sem bil pred 10-imi leti član Demokratske stranke skupaj s takrat kolegom
               iste stranke Ruplom in ko so se Demokrati takrat odločali za povezavo na tistem
               znanem kongresu na Bledu z Liberalci, sem seveda temu nasprotoval, zelo nasprotoval.
               In po 10-ih letih se kaže, da sem imel zelo prav.</p>
               <p>Vladajoča elita z Ropom na čelu si je v gospodarstvu, znanosti in drugih temeljnih
               področjih zagotovila, da temeljne funkcije na tem področju opravljajo tisti, ki
               sodijo popolnoma v njem ideološki koncept. Če to ni, jih uspešno izloči, če niso po
               njihovem primerni. Tako se je zgodilo tudi že v četrtek, ko vas je, gospod minister,
               za enkrat še vendarle gospod minister na seji OZP gospod Kaco pokopal, še preden ste
               umrli kot zunanji minister, danes pa vas je gospod Rop lustriral. V tej državi je
               vendarle prišlo do lustracije.</p>
               <p>Do drugače mislečih nastopa gospod Rop in Liberalna demokracija z največjo možno
               mero arogance. Pri tem seveda ni izjema niti predsednik vlade, ki bi si pa po naravi
               stvari moral prizadevati za čimbolj strokovno in objektivno vodenje vlade. Prav
               nasprotno. V svojih nastopih izrecno kaže na prezir in odpor do opozicije.
               Konstruktiven dialog med opozicijo in pozicijo, ki bi imel za posledico učinkovito
               delovanje slovenske države, zaradi vladajoče elite žal ni mogoč.</p>
               <p>Naj navedem lep primer številnih zakonov, med katerimi je bilo nekaj tudi zelo dobro
               pripravljenih, ki niso bili sprejeti preprosto zaradi dejstva, ker niso nosili imen
               zaželenih predlagateljev. Vsebina seveda ni bila pomembna. Poleg tega vladajoča elita
               neusmiljeno posega s svojo ideologijo v nekateretemeljne zakone, ki bi morali
               temeljiti izključno na stroki. Zaostajanje gospodarskega razvoja, zaostajanje v
               gospodarskem razvoju in modernizaciji je v obdobju od leta 1991 pa do letošnjega leta
               več kot očitno. Tudi kazalci, ki nas primerjajo z drugimi državami, to kažejo. Krivec
               takšnega stanja so tiste politične sile, ki so tudi odgovorne za zaostajanje
               Slovenije v obdobju od leta 1945 do leta 1990. Gospodarska politika, ki jo je
               sprejela vladajoča elita, ne more konkurirati niti drugim novim članicam Evropske
               unije. Slovenija se lahko po deležu izvoza visoko tehnoloških izdelkov, žal, primerja
               samo z Romunijo.</p>
               <p>In problemi velike brezposelnosti, dolgotrajne brezposelni so na žalost tudi mladi z
               visoko oziroma univerzitetno izobrazbo, ki prvič iščejo zaposlitev. Zaradi vsega
               navedenega ne bom podprl predloga predsednika vlade in ne bom glasoval za odstavitev.
               Hvala.</p>
            </sp>
            <sp xml:id="SDZ3-Izredna-48-2004-07-05.sp95">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Jelko Kacin.</p>
            </sp>
            <sp xml:id="SDZ3-Izredna-48-2004-07-05.sp96">

               <speaker>JELKO KACIN:</speaker>

               <p>Hvala lepa, spoštovani podpredsednik! Kolegice in kolegi, nisem prav pozorno sledil
               predgovorniku, ampak zdaj sem dobil dva SMS-a, da se mu moram zahvaliti, ker me je
               tako prijetno tituliral. Tako so mi svetovali.</p>
               <p>Rad bi v zvezi s to našo današnjo razpravo poudaril tri stvari. Enostavno se mi zdi
               resnično napihovanje te zgodbe, ki jo naši prijatelji in kolegi iz opozicije, morda
               bodoči partnerji, sam bog ve, če temu ni tako, zganjajo okrog zgodbe, da želi
               predsednik vlade tri mesece pred volitvami zamenjati enega od svojih ministrov.
               Gospoda Bajuka ta hip ni tukaj, ampak naj vas vendarle spomnim, Drnovškova vlada, ki
               je bila predhodnica Bajukove vlade, je padla natančno na 5. maja. Vlada je bila potem
               imenovana 7.6., volitve pa smo imeli potem 15.10. Šlo je za kak mesec daljše časovno
               obdobje, kot pa nas loči od danes pa do volitev. Ampak gospa in gospodje, takrat je
               šlo za celo vlado, za dva meseca več je šlo, zdaj pa seveda gre za enega ministra. In
               zdaj se vsi mečemo tukaj na trepalnice, kako bo hudo, kako se bo vlada sesula, kako
               se svet ne bo več normalno vrtel, ker si je predsednik vlade drznil enega od svojih
               ministrov odsloviti.</p>
               <p>Predsednik vlade je enak med enakimi, je pa močnejši. On si izbira sodelavke in
               sodelavce. In ko reče "dost mam" je to čisto dovolj. Takrat, ko predsednik vlade reče
               "dost mam", takrat lahko odslovi kogarkoli. To smo si tisti, ki smo kdaj že bili v
               vladi ali pa v izvršnem svetu, ko še nismo imeli vlade takoj po naših prvih
               demokratičnih volitvah, naslovili, sodelavce si predsednik vlade sme izbirati sam. In
               njegova izbira je njegova volja. Zaradi tega, kar se dogaja tukaj v tej dvorani in
               kar se bo dogajalo v naslednjih tednih, Liberalna demokracija Slovenije ne bo šla na
               dvoje. Tako kot je šla na dvoje SDZ ali pa kot so šli na dvoje Demokrati ali pa še
               kakšna druga stranka, v kateri se je naš dragi prijatelj in naš član Dimitrij Rupel
               znašel in ugodno bival v tistih časih, ko smo demokracijo še delali.</p>
               <p>Zadnjič je povedal v pismu svojim sodelavcem, da je že 7 let minister za zunanje
               zadeve in da že 10 let dela v ministrstvu za zunanje zadeve in bo z njimi ostal tudi
               v prihodnje. Kako lahko to prejudicira naprej, ne vem, razen če si je morda že uredil
               status poklicnega diplomata, da ne bo več politik, kar je doslej bil in kar nam danes
               ves čas dokazuje, bo nekaj drugega, bo samo še poklicni diplomat. Če temu ni tako,
               morda jaz tega ne razumem, pa želi strašiti po ministrstvu za zunanje zadeve, češ, da
               bo prišel nazaj. To je njegova volja. Jaz ga imam še vedno za prijatelja, zato take
               stvari tudi javno pripovedujem. Jaz imam raje prvo zamero kot zadnjo.</p>
               <p>Tisto, kar pa je treba tukaj javno povedati in vam lahko tudi povem, da me moj kolega
               Rupel, kadarkoli sva v tujini, v angleščini predstavlja kot "this is my watch dog." V
               slovenščini bi se temu reklo: "Pes čuvaj ali nadzornik." Zato vam upam povedati, da
               dobro vem, kaj se dogaja na ministrstvu za zunanje zadeve in kaj se dogaja v naši
               zunanji politiki. Ne le zato, ker sem predsednik odbora za zunanjo politiko, ampak
               tudi zato, ker odlično sodelujem s predsednikom moje stranke, naše koalicije in naše
               vlade. In zaradi tega vam lahko povem kakšno ozadje. Kolega dr. Dimitrij si je
               zamislil, da je on prvi in edini komisar. In ker to ni, je to hudo. Sedaj je ponovno
               ugotovil, da bomo ponovno imenovali komisarja. Ker to ni, je to zelo hudo. Ampak
               predsednik vlade ne more pristati na to, da ga ena oseba izsiljuje in se požvižga na
               vse odnose, razmerja v koaliciji v naši državi in ne more izsiljevati ne predsednika
               vlade, ne naše države, ne volivk in volivcev. Zato ima predsednik vlade vedno
               pravico, da reče: "Dost mam." Veliko ljudi je do sedaj kdaj reklo: "Dost mam."</p>
               <p>Poglejte, naš spomin je kratek. Že prej, ko sem prvič govoril v imenu poslanske
               skupine, sem rekel: "Dolgost našega spomina je zelo kratka." Če si pogledate Sobotno
               prilogo ljubljanskega Dela, z dne 29. julija 1995, to je sedaj že neverjetnih devet
               let, boste lahko brali izpod peresa predsednika vaše stranke, gospod Pukšič, Janeza
               Janše dolg traktat z naslovom Fašizem na ljubljanskih glavnih trgih. Imate tudi
               posebno poglavje, ki se glasi: "10 nesramnosti gospoda Rupla", o tem piše Ives
               Talnič<stage>(?)</stage>, o tem piše Danijel Malenšek. Cela vrsta ljudi se je na mrtvo že kdaj sprla
               z njim, pa zaradi tega država ni propadla. In če je naš predsednik rekel: "Dost mam",
               dajmo upoštevati njegovo voljo in se nam ni treba nam metati na trepalnice, ker bomo
               potem na koncu samo glasovali in mu omogočili, da sestavi vlado, kakršno si želi,
               kajti za to ima dobre argumente. Ne potrebuje nepotrebnih zdrah v koaliciji. Ni pa to
               nobena katastrofa za našo zunanjo politiko, kajti deklaracijo o prioritetah naše
               zunanje politike v pogojih članstva v Evropski uniji smo nedavno obravnavali, smo jo
               sprejeli. In to je zelo jasen okvir in usmeritev katerikoli ali pa komurkoli, ki bi
               bila oziroma bo izvoljen za ministra za zunanje zadeve. Ta minister za zunanje zadeve
               ne bo naslednik Dimitrija Rupla, ker takega naslednika ne more biti. Minister bo nov
               in dajmo se tega zavedati. Enkrat je dosti in takrat je stvar končana. Hvala
               lepa.</p>
            </sp>
            <sp xml:id="SDZ3-Izredna-48-2004-07-05.sp97">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dajem Ivanu Božiču.</p>
            </sp>
            <sp xml:id="SDZ3-Izredna-48-2004-07-05.sp98">

               <speaker>IVAN BOŽIČ:</speaker>

               <p>Hvala lepa, gospod podpredsednik. Malo težko je govoriti, ko glavnih akterjev
               današnje igre ni zraven. Ampak vseeno, kolegice in kolegi, rekel bom tako, sam sem
               glasoval in tudi naša stranka za predsednika vlade in tudi za gospoda ministra, ki ga
               danes razrešujemo. Nismo več v vladi, ampak še vedno sta tukaj in se človek malo
               nelagodno počuti, ko je nekoč smatral, da je tako bilo prav. A vendar. Gospod
               predsednik vlade nam je poslal obrazložitev predloga za razrešitev ministra v treh
               odstavkih. Sam bom citiral drugi odstavek, ki pravi tako: "Vsakdo ima seveda pravico
               do svojega političnega in drugega stališča, ga tudi javno izraža, se v ta namen
               svobodno povezuje in podobno, vendar tako kot za druge javne funkcionarje tudi za
               člane vlade velja, da so z nastopom v javne funkcije prevzeli tudi posebno
               odgovornost za svoja dejanja, še posebej če slednja resno načenjajo kredibilnost in
               enotnost delovanja vlade kot ključnega izvršnega organa države." Konec citata. In
               tumi sedaj nekaj manjka. Sam sem zapisal vprašanje: Kaj? Če bi tu pisalo, da gospod
               minister za zunanje zadeve odgovarja, ker ni rešeno vprašanje južne meje, bi mirno
               glasoval za njegovo razrešitev. Ampak ne piše. V prvem odstavku je sicer našteto tako
               v leporečju, kaj je narobe, a vendar tega ni. Ampak samo v tretjem odstavku pravi, da
               med drugim, iztrgano iz citata "ne uživa več zaupanja predsednika vlade." Torej
               zaradi ukrepov moči se ga enostavno in enostransko razreši. In to lahko rečemo, da je
               samo obračun v eni in isti stranki v vladi. Nič več in nič manj. A vendar politični
               pluralizem bo moral nekoč biti malo večji pri nas v tej državi, ki smo jo pravzaprav
               oziroma smo ji vsi tudi zavezani. Sam ministrove zamenjave ne bom podprl, kajti taka
               ohlapna obrazložitev je zame malo premalo. Ne bom se skliceval na noben kratek rok do
               volitev. Bom pa rekel nekaj, kar nihče od vas danes štiri leta nazaj ni povedal, ko
               se je iz skupne stranke SLS - SKD izvolilo del članstva in ustanovilo novo stranko
               Novo Slovenijo, smo bili v SKD - SLS tisti, ki smo ostali, tako demokratični, da
               nikogar nismo črtali iz članstva. Zgledujmo se po tem. Danes, na zadnjih
               evro-volitvah je bila ta nova stranka največja in najboljša v Sloveniji. Kako bi
               bilo, če bi se mi takrat volivcem drugače zamerili? Hvala lepa.</p>
            </sp>
            <sp xml:id="SDZ3-Izredna-48-2004-07-05.sp99">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Božič. K besedi vabim Leopolda Kremžarja.</p>
            </sp>
            <sp xml:id="SDZ3-Izredna-48-2004-07-05.sp100">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoči. Bolj ko poslušam, bolj sem začuden. Pa ne zato, ker ne bi
               pričakoval, ampak ker se mi zdi, da je pa zares narobe svet. Še pred kratkim časom,
               pred nekaj meseci, smo lahko skoraj da pri vsakem nastopu, razen pri evro vstopu in
               Natu, poslušali, kako ima ta koalicija slabo zunanjo politiko, neurejeno, nezrelo,
               nespametno. Na rednih tiskovnih konferencah je bilo to velikokrat tudi povedano. In
               to isto politiko je vodil seveda minister Rupel. Danes poslušamo seveda eno povsem
               obrnjeno pesem. Poslušamo pesem, kjer predsednik vlade po svojih pooblastilih, in nič
               več kot to, predlaga parlamentu, da se zamenja eden od ministrov. Tako kot je pred
               kratkim predlagal po vseh normalnih principih parlamentarne demokracije in so
               ministri SLS-a izstopili zaradi nestrinjanja v koaliciji in nikomur se ni zdel to
               tako velik problem. In tukaj nismo razpravljali o tem in ni bilo velikih govorov
               okoli tega, zakaj so ministri But, Presečnik in Bizjak odšli iz vlade, ampak celo
               njihovi stranki se je zdelo to povsem normalno kot sestavni del nekega političnega
               pluralizma in neke politične demokracije. In tako tudi je. Tako kot je tudi povsem
               normalno to, kar se danes dogaja, in tako, kot je povsem normalno tudi to, da je
               dovoljšnja takšna obrazložitev, ne pa takšna, kot nekateri bi verjetno želeli, da bi
               bila, da pač gre za nesoglasje med ministrom in med predsednikom vlade in zato
               predsednik vlade ocenjuje, da ne more več delati s tem ministrom in potem ostajata
               samo dve možnosti, ali ni on več predsednik vlade ali pa ni več ta minister. In v tem
               primeru predsednik vlade predlaga, da ta ni več minister. Vse je legitimno, vse je
               normalno, mi pa hočemo in mi delamo iz tega veliko zgodbo. In danes tu poslušamo
               stvari, ki jih, moram reči, Dimitriju Ruplu ne privoščim vsega tega, kar je. In sem
               imel namen in ga imam še zdaj, da ne bi govoril o njegovem delu in da ne bi ocenjeval
               njegovega dela in da se ne bi spravljal še sam na njega. Vendar, minister Rupel si je
               sam izbral javni nastop za to, kar se danes dogaja. Tudi sam je prej povedal, sam si
               je izbral to, ker je želel povedati, kaj si misli o tej vladi, kaj si misli o tej
               koaliciji, kaj si misli o tej stranki in zastaviti nekaj vprašanj svojemu predsedniku
               stranke in svojemu predsedniku vlade v tem parlamentu. Torej si je izbral to zadevo
               in seveda ta razprava, ki smo jo poslušali, ki velikokrat spominja, vsaj mene, bolj
               na tisti Jerry Springer Show, kot na resno in tehtno razpravo v parlamentu, vsaj tako
               kot si jaz predstavljam razpravo v parlamentu, seveda pač doživlja to, kar danes tu
               doživlja. Meni to ni všeč. Meni ni všeč in me je velikokrat, ko to poslušam in ko
               sedim tukaj danes, sram zaradi tega, kako to počnemo, počnemo vpričo kamer, počnemo
               vpričo velikega števila gledalcev, počnemo stvari, ki so nespodobne za parlament in
               nespodobne za predstavnike ljudstva. To je moje globoko prepričanje in me ne boste
               nikakorprepričali v nasprotno.</p>
               <p>Premier Rop, kolikor vem, in to je bilo danes tudi tu povedano, je izbral v tem
               trenutku skrajno možno varianto, in to je ta predlog, čeprav je bilo, kolikor vem,
               tudi ponujeno ministru Ruplu, da odstopi. Seveda ni hotel, povedal je tudi sam, zakaj
               ne, ker je želel, da se to danes v parlamentu zgodi. In to se pač danes tu dogaja.</p>
               <p>Še ena zadeva, ki mi nikakor ne ugaja - s tem bom tudi končal in to je edino, kar bom
               povedal kot svoje mnenje o ministru Ruplu -, je njegov današnji nastop. Žal mi je, da
               ga zdaj ni tukaj, ker težko nekomu govorim, ko ga ni, toda saj bo slišal in prebral.
               Tako nediplomatsko, vsaj tako, kot si jaz diplomacijo predstavljam, tako za ministra
               nespodobno govorjenje o neki tuji državi, o nekem srečanju s pomembno tujo državo,
               kot je bilo srečanje v Londonu, o tistem že omenjenem posedanju, ali kako je bilo
               rečeno, postopanju pri šankih ministrskega predsednika velike in pomembne države,
               kjer bi ga lahko kdo pocukal za rokav, izjave o Hrvaški, ki so bile tu izrečene, in
               tako naprej, se pač ne spodobijo. To so besede v parlamentu, to niso besede na nekem
               privatnem pikniku, kjer lahko v prostem času tudi minister ali pa poslanec približno
               na ta način govori. Tu ima vendarle beseda, ki je izrečena, neko drugo težo. In to je
               edino, kar osebno lahko v tem trenutku povem, kaj zamerim ministru Ruplu.</p>
               <p>Pa še to, že omenjeni trije ministri SLS so odšli, kot rečeno, na povsem normalen in
               po legitimni odločitvi način in odšli so kot gospodje, tako kot se spodobi za
               ministre. Enim je očitno to pač prirojeno. Hvala.</p>
            </sp>
            <sp xml:id="SDZ3-Izredna-48-2004-07-05.sp101">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Leo Kremžar. Jože Tanko ima besedo.</p>
            </sp>
            <sp xml:id="SDZ3-Izredna-48-2004-07-05.sp102">

               <speaker>JOŽE TANKO:</speaker>

               <p>Hvala lepa. Gospod Kremžar, v tej razpravi gre v glavnem za vašo nespodobnost, ker
               to, kar se zdaj dogaja, ste vi sprožili.</p>
               <p>Pred časom je eden mlajših v tem državnem zboru, vendar izkušenih liberalnih
               demokratov, precej glasno in navdušeno razpravljal o tem, da je liberalec in
               libertalec, s čimer je hotel opozoriti javnost o širini, strankini širini, svoji
               širini, ki ji pripada. Ni minilo niti veliko časa, ko bo ta isti liberalec in
               libertalec sodeloval pri odstavljanju svojega ministra, ker se je kot pripadnik iste
               liberalne stranke udeležil določenega zbora, in sicer zaradi občutka, da lahko nekaj
               prispeva k novim perspektivam anemične politike. In tega zbora se je udeležilo veliko
               ljudi različnih pogledov. Ta minister je prišel v Linhartovo dvorano skozi glavna
               vrata in ni mi pravzaprav povsem jasno, kaj je pri tem moteče:ali zbor ali republika.
               Ne vem, katerega državljana bi sicer motil zbor, na katerem se razpravlja odprto,
               brez cenzure o pomembnih vprašanjih preteklosti, sedanjosti in prihodnosti. Koga naj
               bi motila republika? Verjetno vsi de facto in de jure želimo pravo republiko, ne pa
               kakšno nadaljevanje kontinuitete iz preteklega stoletja, ki je v relativno kratkem
               času razkrojila, in to večkrat, narodno jedro, si uzurpirala kraljevske privilegije
               in pripeljala prejšnjo državo do razpada.</p>
               <p>Zanimivo, da prav nihče iz te oblastne sfere ni odreagiral, ko se je predsednik
               vlade udeležil pogovora o ustanovitvi Foruma 21, v katerega je vstopil na skrivaj
               skozi stranska vrata. Prav nihče ni proti svojemu premieru dvignil glasu, ni bilo
               nobene gonje, nobene razprave o njegovih nerodnostih in netaktičnostih, nobene
               razprave o primernosti, in to vse verjetno zaradi liberalne in libertarne drže. Tudi
               bivši predsednik se ni spotaknil ob udeležbo predsednika vlade na njegovem
               pripravljalnem sestanku, ničesar ni govoril o pooblastilih premiera, o pravicah. Pri
               zunanjem ministrupa je čutil dolžnost, da se o tem izjasni in pove svoje mnenje. To
               kaže na to, da je slovenska politika zelo dvolična.</p>
               <p>Vprašamo se lahko, kam nas vodi pot, ki ne samo, da preprečuje, ampak celo
               prepoveduje in sankcionira drugačno mišljenje. Celo udeležba na shodu, na katerem se
               govori o republiki, o Sloveniji, o naših koreninah, o naših prihodnosti je
               prepovedana. Predlog je za zamenjavo ministra. To je v teh zadnjih treh mesecih šesti
               minister, ki ga bo premier zamenjal, tretjina vlade. očitno se ta vlada bolj ukvarja
               sama sabo kot z resnim in resničnim vodenjem. In vse to, kar počnemo sedaj, je
               namenjeno zgolj popravljanju fasade in vlada nima niti moči, da bi se ukvarjala z
               vsebinskimi problemi. In verjetno ti zaostanki, ki jih Slovenija beleži za drugimi
               pristopnicami, niso niti slučajni. Nismo se v stanju poenotiti niti pri ključnih
               vprašanjih. In ta občutek, ki ga imamo, da smo boljši, da napredujemo hitreje, je v
               bistvu samo proizvod napuha in samo reklame. Vendar predsednik vlade nam vedno ponuja
               ljudi, ki lahko takoj začnejo z delom. In sprašujemo se lahko, zakaj tako ni
               izkoristil svojih strokovnih in kadrovskih potencialov v stranki, ki jih ima. In
               vsakič, ko nam predlaga novega ministra, potegne iz rokava večjega asa oziroma kot
               čarovnik večjega zajca.</p>
               <p>Mislim, da so te razprave, ki smo jim priča zadnje čase ob zamenjavah ministrov
               pravzaprav brezplodne. In enostavno so namenjene ustvarjanju samo lepe fasade,
               zamegljevanju in ni razprave o tistih pravih stvareh, o katerih se naj bi govorilo na
               tem državnem zboru. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp103">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Jurij Malovrh ima besedo.</p>
            </sp>
            <sp xml:id="SDZ3-Izredna-48-2004-07-05.sp104">

               <speaker>JURIJ MALOVRH:</speaker>

               <p>Hvala lepa za besedo. Ne bom podprl predloga prvega ministra, ker se z njim ne morem
               strinjati, glede na to, da je bila obrazložitev dobra polovica strani. Za to je kar
               nekaj razlogov. Še v letošnjem letu smo poslušali o uspešnosti slovenske zunanje
               politike, kako smo stopili v Nato, kako smo stopili v Evropsko unijo, kako so uspešni
               naši pogajalci. In moram reči, da je tukaj igralo prvoviolino sigurno ministrstvo za
               zunanje zadeve. Tudi pripravljali so posamezne sestanke, posamezna srečanja, tako da
               tukaj kar naenkrat nekih strašnih očitkov ne bi moglo biti.</p>
               <p>Rekel sem, da je premalo resnih razlogov. Če bi bil uporabljen 114. člen ustave, kot
               je bilo prej nekajkrat citirano, bi prvi predsednik oziroma prvi minister moral
               takrat ob nastopu predsedovanja podati predlog ali pa kar kmalu potem podati predlog
               za zamenjavo zunanjega ministra, češ, da z njim pač ne more delati in bi navedel neke
               osebne razloge ali kaj podobnega. Jaz moram reči, da me je na nek način tudi strah,
               strah takšne stranke, tu mislim predvsem na LDS, ki ob drugačnem razmišljanju,
               drugačnem ravnanju posameznika, ko se združi z nekimi prijatelji, da ga mora takoj
               kaznovati, kaznovati z izgonom. In to kazen bo danes vladajoča koalicija tukaj tudi
               izvršila. Podobno je izvršila kazen za Slovensko ljudsko stranko pred nekaj meseci,
               ko je le-ta razmišljala malce drugače o nekaterih ministrih, kjer je bila
               interpelacija dokaj utemeljeno vložena, pa smo tistim, ki so interpelirali, pritrdili
               in smo bili izgnani iz vladajoče koalicije. Tukaj se mi tudi postavlja vprašanje,
               zakaj novi kandidat, gospod Vajgl, kajti on je pred nekaj dnevi zelo pozitivno
               govoril o še sedanjem ministruRuplu na televiziji. To se pravi, da je delal dobro. In
               zakaj te funkcije ne bi opravljal kar predsednik vlade še te slabe tri mesece ali
               dobre tri mesece, kakor hočemo pač reči, tako kot opravljajo to v Italiji. V Italiji
               smo ravno poslušali, da je odstopil minister za gospodarske zadeve in da je
               predsednik vlade prevzel njegovo funkcijo. Računam, da bodo vsi sekretarji ostali,
               vsi uslužbenci ostali in bi se na ta način tudi v tem poletnem času, v času dopustov
               to dalo izvršiti, to delo dalo opravljati, kajti za vlado oziroma za državo, kjer so
               prihajajoče volitve, druge države nimajo v tistem času nekih globokih ali pa resnih
               stikov. In tukaj vidim tudi razsipnost te vlade. Takoj je treba imenovati novega,
               takoj se podeljujejo funkcije.</p>
               <p>Mene razlogi, ki so bili navedeni, pa tudi razprava na danes tukaj ni prepričala.
               Tudi tisto mahanje s 114. členom ustave me ni prepričalo, kajti prepričali bi me, če
               bi bili navedeni neki resni razlogi zakaj to, to in to. Samo, da se pa z nekom ne
               razumeš preveč dobro, je pa malce premalo oziroma malce prehudo in preveč diši po
               tistem, da je treba v stranki narediti red in disciplino.</p>
               <p>Prav iz navedenega, lahko bi govoril še dlje, ne bom podprl, kot sem dejal, predloga
               predsednika vlade. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp105">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Lidija Majnik dobi besedo za razpravo.</p>
            </sp>
            <sp xml:id="SDZ3-Izredna-48-2004-07-05.sp106">

               <speaker>LIDIJA MAJNIK:</speaker>

               <p>Hvala lepa. Lekcija, ki nam jo je vsem skupaj dal dr. Capuder v enem od omizij in iz
               katere bi se morali vsi skupaj veliko naučiti, je spoštovanje mandata. Danes ne gre
               za strankarsko discipliniranje, čeprav ni nič slabega in jo uveljavljajo prav vse
               politične stranke. Gre za spoštovanje mandata, predvsem pa gre za spoštovanje
               vseobčih vrednot, gre za moralo, kot eno od temeljnih vrednot.</p>
               <p>Liberalna demokracija je velika stranka prav zato, ker združuje tako leve, kot
               desne, ker spoštuje in neguje notranji dialog, ki ne zahteva bianco podpisanih
               izstopnih izjav ob kršenju discipline, kar nekatere poslanske skupine poznajo in
               prakticirajo. Že v imenu nosimo liberalizem, zato se nam lahko kdorkoli pridruži,
               dovoljen pa je seveda tudi odhod. Zato nikoli nismo problematizirali udeležbe na
               zboru za republiko. Pomembno je poudariti, da je problem samo v prvem podpisu in nič
               drugega. Kljub ali pa prav zaradi liberalnosti pa je potrebnospoštovati vrednote še
               toliko bolj. Zato bom kljub temu, da sva z Dimitrijem v isti stranki spoštovala
               mandat, ki smo ga v tem državnem zboru dali predsedniku vlade in je seveda odraz
               volitev izpred štirih let. Z mandatom je bila dana tudi pravica do izbire svoje
               ekipe, zato bom njegov predlog podprla.</p>
            </sp>
            <sp xml:id="SDZ3-Izredna-48-2004-07-05.sp107">

               <speaker>PODPREDSEDNIK VALENTIN POHOREC:</speaker>

               <p>Hvala. Anton Anderlič ni tu. Jožef Školč ima besedo.</p>
            </sp>
            <sp xml:id="SDZ3-Izredna-48-2004-07-05.sp108">

               <speaker>JOŽEF ŠKOLČ:</speaker>

               <p>Hvala lepa. Ta razprava je posledica neke specifične ustavne ureditve, kjer tako
               predsednika vlade kot potem tudi ministre vodi in voli državni zbor. Da ni mogoče
               narediti koraka naprej v nek primerljiv, kot se danes hoče reči, evropski sistem, se
               je pokazalo tudi znotraj ustavne diskusije, kjer ni bilo mogoče ustave spremeniti, da
               bi bila primerljiva tudi vtem segmentu. Zato seveda je takšna razprava, bom rekel,
               legalna in legitimna in daje vsem možnost, da polemizirajo tudi s tistimi
               odločitvami, s katerimi običajno v drugih demokratičnih parlamentih niti ni
               strukturno mogoče polimizirati. In je s tega vidika seveda bolj kot razprava o tem,
               koliko so razlogi za zamenjavo ministra čvrsti, hkrati tudi razprava o tem, koliko je
               močan predsednik vlade in koliko mu lahko skozi takšno razpravo parlament predvsem v
               svojem opozicijskem delu načne njegovo avtoriteto Zato ne čudijo tista vprašanja, ki
               si jih zastavlja dr. Bajuk, kaj je normalno. Vsekakor je skrajno nenavadno, da
               opozicija brani enega bolj izpostavljenih in, kot so nam cel čas govorili, tudi bolj
               arogantnih ministrov Liberalne demokracije.</p>
               <p>Vprašajmo se, zakaj je temu tako. Mislim, da zaradi delno te strukturne rešitve.
               Lahko bi bil naiven in bi rekel, da jih vodi preprosto začudenje. Ampak to težko
               verjamem, ker se med seboj vsi natančno poznamo, tako minister, ki je v postopku
               razrešitve, kot vsi, ki si stojijo tukaj na nasprotnih bregovih. Lahko bi rekel, da
               mogoče opozicijo, recimo gospoda Janšo, pa Pukšiča, pa Jerovška, pa še koga, vodi za
               njih značilna tenkočutnost, ko gre za različne stvari. Mogoče je to res, niso jo
               vedno izkazovali, verjel bi v njo, če bi bila na delu vedno. Lahko bi rekel, da je
               mogoče na delu nek drugačen skrivni načrt od tistega, o katerem je govoril dr. Rupel,
               ki pač sumi, da smo tukaj samo orodje v rokah nekoga tretjega. Sam bi, če bi pristal
               na to tezo, se vprašal, če ni on mogoče orodje v rokah koga četrtega. Ampak, vse to
               je možno zaradi teh nedefiniranih razmerij med parlamentom in vlado in med
               predsednikom vlade in ministri. In vsemu temu se moramo čuditi in vse to moramo
               poslušati in vse to nas pač pelje lahko enkrat skupaj in drugič vsak k sebi.</p>
               <p>Seveda se mi zdi na mestu vprašanje, ki mi je bilo tukaj večkrat zastavljeno, ali je
               s tem, ko se zahteva zamenjava ministra, ogrožen politični pluralizem. Gospod Božič
               se o tem sprašuje, nazadnje drugi, pač prej, mogoče še kdo kasneje. Ne vem, če temu
               lahko zares pritrdimo. Ne nazadnje so vzpostavljene vse formalne predpostavke, da
               lahko kdorkoli, kadarkoli organizira ali stranke, in kot smo videli, tudi forume in
               zbore. Sam se pridružujem tistim, ki pravijo tako kot Lojze Peterle, ki ga danes ni
               tukaj, da so forumi in zbori, bom rekel, neko slepilo v vsej tej mašineriji in da
               dajejo navidezno boljšo možnost od tega, kar strukturno vzdržuje slovenski
               parlamentarizem. Zato nisem prepričan, da je ta skrb za ta pluralizem v LDS tako
               iskrena s strani tistih, ki ga izrekajo, ker bi vas rad spomnil, da so se zamenjave
               oblasti zmeraj dogajale tudi z različnimi prestopi. Gospod Jerovšek! Poglejte, vi ne
               bi opustili slasti oblasti, če vam k temu ne bi gospa Dobrajc in gospa Salmič Okretič
               v nekem trenutku pomagala. Ne nazadnje je v nekem trenutku uspelo vlado sestaviti...
               Gospod Drobnič! Saj če bi bili potrpežljivi, bi... Če je možno proceduralno, bi
               pustil, da gospod Jerovšek vmes nastopi, pa jaz potem v miru nadaljujem. Ni možno.
               Potem bi pa prosil, če lahko potem. Hotel sem reči to, da... .../Opozorilni znak za
               konec razprave./...</p>
               <p>Vem, ampak ne nazadnje mi skačete v besedo in s tega vidika se mi zdi nekorektno, da
               ni mogoče stavka dokončati in povedati, da ne bi tudi dr. Drnovšek v nekem trenutku
               uspel vlade sestaviti, če se ne bi v Liberalni demokraciji priključil takrat Ciril
               Pucko. Kakšno ceno je za to plačeval, se boste spomnili tisti, ki govorite, da ste
               hudo tolerantni. S tega vidika bi rekel, da politični pluralizem sigurno ni ogrožen.
               Tisto, kar...</p>
            </sp>
            <sp xml:id="SDZ3-Izredna-48-2004-07-05.sp109">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Školč, lepo prosim, če lahko zaključite. Vštela sem tistih 20 sekund, kolikor
               ste bili moteni, vendarle je čas razprave za poslansko skupino LDS potekel.</p>
            </sp>
            <sp xml:id="SDZ3-Izredna-48-2004-07-05.sp110">

               <speaker>JOŽEF ŠKOLČ:</speaker>

               <p>V redu. Se zahvaljujem. Hotel sem seveda povedati samo v enem stavku, da tisto, kar
               mislim, da je važno, da kadar govorimo o zamenjavah, da se moramo bati tistih ljudi,
               ki iz naslova zaslug poskušajo zase zagotoviti nedotakljivost. To je edina stvar, ki
               jo dr. Ruplu lahko očitam, za vse drugo mu gre pač slava in čast.</p>
            </sp>
            <sp xml:id="SDZ3-Izredna-48-2004-07-05.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Poslanka in poslanec poslanskega kluba LDS sta še prijavljena, vendar je
               čas tej poslanski skupini potekel. Zato sprašujem, spoštovani gospod minister dr.
               Dimitrij Rupel, nekaj časa imate še. Želite besedo? Izvolite.</p>
            </sp>
            <sp xml:id="SDZ3-Izredna-48-2004-07-05.sp112">

               <speaker>DR. DIMITRIJ RUPEL:</speaker>

               <p>Hvala lepa. No, najprej naj rečem to, da nimam nobenega problema s to razrešitvijo in
               se ji ne upiram. Naj se zgodi tako, kot bo pač odločila večina, sam se bom temu
               podredil, kot sem že rekel. Mi tudi na nek način ne bo žal, da sem bil priča oziroma
               da sem se udeležil tega zanimivega poliloga oziroma te zanimive razprave.</p>
               <p>Štiri točke. Prvič, gospod Kacin mi je v nekem trenutku - se mi zdi, tako sem ga
               razumel - očital oportunizem in karierizem. Če bi bil jaz karierist in oportunist, bi
               najbrž molčal, ne bi govoril tega, kar govorim, ne bi delal tega, kar delam;
               karierist molči, je previden in si ne dovoli, recimo, govoriti takih reči, kot jih
               jaz govorim. Sicer pa se mora gospod Kacin spomniti, da je leta 1994 šel v LDS zato,
               da bi lahko zamenjal Janeza Janšo. Tako je postal minister in z njegove strani si
               seveda ne pustim očitati karierizma.</p>
               <p>Drugo. Tu pa tam sem imel občutek, kot da nekateri mislijo, da je biti v vladi, biti
               minister milost, kot da je to nekaj takega, kar je zelo lepo, med in mleko ter take
               reči. Moram reči, da biti v vladi Republike Slovenije ne more biti milost gospoda
               Ropa, ampak je to posledica nekih določenih dogodkov, nekih situacij, nekih
               kontekstov in tako naprej. Jaz sem pač postal član te vlade z velikim veseljem, na
               nek način zaradi minulega dela, zaradi tega, ker sem bil že prej pri dr. Drnovšku v
               vladi. Nikakor pa ne bi vzel tega mesta, če bi bilo rečeno, če bi bilo takrat
               povedano, da sem na milostin nemilost izročen predsedniku. Tako nisem nikoli tega
               svojega položaja razumel.</p>
               <p>Kar zadeva odnose v MZZ, o katerih je tu pa tam kdo govoril, češ, da so slabi ali pa
               da si bodo oddahnili, ko grem, mislim, da je ta ocena krivična in da je do mene
               nedostojna in nespodobna. MZZ je sistem, ki vsebuje 450 ljudi in dela na robu
               zmogljivosti. Vstopili smo v Evropsko unijo in v Nato, imamo večino ljudi v
               inozemstvu in moram reči, da v njihovem imenu zavračam govorjenje o tem, da je v
               osebju tega ministrstva karkoli narobe. Nasprotno, vsi si zelo veliko in iskreno
               prizadevajo, da bi bili uspešni.</p>
               <p>In četrtič, mislim, da je enemu od razpravljavcev ušla sintagma, da sem minister v
               postopku razrešitve. Da, res je. Jaz sem v tem postopku že dve leti in danes bo
               razrešitev tudi rešitev. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim predsednika vlade, mag. Anton Rop. Izvolite.</p>
            </sp>
            <sp xml:id="SDZ3-Izredna-48-2004-07-05.sp114">

               <speaker>MAG. ANTON ROP:</speaker>

               <p>Najlepša hvala. Dovolite samo nekaj besed. Jaz sem seveda skrbno poslušal to, kar je
               bilo povedano, diskusije, ki so bile, in seveda bi želel odgovoriti na nekatere
               očitke, na nekatere navedbe, zlasti seveda tiste, ki se tičejo delovanja vlade in pa
               situacije v Sloveniji.</p>
               <p>Seveda je pričakovano, da opozicija vedno kritizira vlado in dosežke. Jaz tudi kaj
               drugega ne morem pričakovati, vendar je pa prav, da nekatere očitke odgovorim, da
               povem, kaj so dejstva. Verjamem, da bomo imeli v naslednjem obdobju, v naslednjih
               mesecih še veliko prilike, da soočimo te poglede. Pa vendarle, glede na to, da je
               bilo veliko diskusije o tem, še zlasti so bile zanimive tiste diskusije, ki se tičejo
               gospodarske situacije in nekatere ocene o tem, kakšno, da je stanje javnega dolga,
               kakšno da je stanje gospodarske rasti, kakšno da je stanje v Sloveniji, so seveda
               popolnoma bile napačne in zato je prav, da povemo pred celotno slovensko javnostjo,
               kakšne gospodarske rezultate imamo in da se seveda tudi pohvalimo v tistih primerih,
               ko menimo, da se lahko pohvalimo, čeprav nikoli nismo trdili in ne trdimo, da je vse
               v redu, da je vse samo najboljše, nasprotno, trdimo, da se marsikaj od tega da tudi
               še izboljšati, vendar primerjalno gledano je Slovenija na dobri poti in prav je, da
               to tudi ob taki priliki povemo.</p>
               <p>Glede na to, da je bil komentar gospodarske rasti, naj povem, še enkrat ponovim, da
               je Slovenija vseskozi v celotnem obdobju imela večjo rast kot Evropska unije.
               Velikokrat se očita ali pa govori, da je Slovenija v tem tranzicijskem obdobju
               izgubila prednost pred ostalimi državami, ki so vstopile v Evropsko unijo in da smo
               imeli manjšo gospodarsko rast kot te države. Primerjava za zadnjih 12 let za vse
               države, vse, ki so vstopile v Evropsko unijo, kaže, da je imela Slovenija kumulativno
               gledano, da je bilamed tistimi novimi članicami, ki ima najvišjo gospodarsko rast,
               kljub temu, da ima daleč najbolj uravnotežen gospodarski razvoj, da ima daleč najmanj
               problema z deficitom, javnim dolgom in pa seveda brezposelnostjo. Tako je samo
               Poljska imela v tem obdobju 12-ih let višjo gospodarsko rast kot Slovenija, ima pa
               seveda nivo gospodarske razvitosti približno 40% in brezposelnost, ki je tri do
               štirikrat večja in pa tudi deficit, ki je tri do štirikrat večji. Torej ni res, da je
               gospodarska situacija v Sloveniji slaba.</p>
               <p>Gospodarska situacija v Sloveniji je relativno dobra. Naj še enkrat ponovim, ne glede
               na to, da marsikomu to ni všeč, obrestne mere so v Sloveniji tako nizke, kot še
               nikoli doslej niso bile, inflacija je najnižja doslej. Kot sem povedal, kreditni
               rating te države je najvišji, kot je bil kadarkoli, in je primerljiv z nekaterimi
               članicami Evropske unije 25. Seveda moram razžalostiti tiste, ki si želijo slabih
               novic, da tudi kar se tiče javnega dolga, ne drži tisto, kar je bilo povedano, javni
               dolg seobičajno meri v primerjavi z bruto domačim proizvodom oziroma v podjetjih, to
               ekonomisti vedo, se meri s prometom in prihodki, to je normalno, in se ne meri samo v
               absolutnem znesku. Če neko podjetje posluje samo z lastnimi sredstvi, pa ima ogromne
               prihodke, to ni vedno optimalno z vidika nadaljnjega razvoja, zato seveda obstoji
               tudi zlato fiskalno pravilo in tako naprej. In to nekateri tudi s strani opozicije
               vedo.</p>
               <p>Podatki govorijo o tem, da je dolg centralne države v letu 2003 v bruto domačem
               proizvodu padel. Padel je s 27,1% na 26,7%. To si lahko pogledate v uradni
               dokumentaciji, to vidi celotna Evropa in prav je, da tudi celotna Slovenija ve. In
               prav je, da kadar različni politiki govorijo drugače, povemo, da so to pravi podatki.
               Isto velja tudi za stroške servisiranja obresti. Tudi ti stroški so v letu 2003
               padli, zato so se nam sprostila nekatera sredstva za razvojne namene.</p>
               <p>Ne bom govoril in delal primerjave še po državah, zelo detajlne. Če primerjamo dolg
               države po mednarodnih podatkih, vidimo, da je zelo malo tistih držav, ki bi bile
               primerljive s Slovenijo. Tudi v letu 2002 ne in Slovenija je med tistimi državami
               znotraj Evropske unije, ki je daleč najmanj zadolžena. Pravzaprav se lahko po stopnji
               zadolženosti pohvalijo z boljšimi rezultati samo Luxemburg in še nekatere druge
               države, Irska, Češka, Danska, Finska, Poljska, Španija in podobno se ne morejo
               primerjati s Slovenijo. In tudi to je prav, da se pove.</p>
               <p>Kar se tiče tekoče gospodarske rasti, glede na to, da je bilo danes veliko govora o
               investicijah, z veseljem povem, da v prvem kvartalu letos investicije relativno hitro
               naraščajo. Za tiste, ki morda ne veste, velja povedati, da imamo v Sloveniji dežel
               investicij v bruto domačem proizvodu nekaj čez 23%. V povprečju je v Evropski uniji
               ta delež 19%. In to je seveda zelo pomembno. Ravno čez teden dni bomo podpisovali
               pogodbo z Renaultom o investiciji pol milijard dolarjev v Novo mesto v nov projekt.
               Verjamem, da marsikomu to ni všeč, ker je to dobra novica, vendar ni res, da pri tem
               vlada ni sodelovala in da se ni trudila. Posebej smo opravili razgovore s
               predstavniki Renaulta se borili za to in država, vlada bo pri tem sodelovala s 40
               milijoni evrov. Na ta način bomo pridobili 600 novih delovnih mest samo v proizvodnji
               Revoza in seveda še dodatno 600 novih delovnih mest v povezavi s tem novim obratom.</p>
               <p>Skratka, v letošnjem letu naraščajo tako domače investicije kot tudi tuje
               investicije. Glede na to, da sem prej povedal, da je gospodarska rast v marsičem
               odvisna od držav, v katere izvažamo, namreč te so glavni povpraševalci in to je jasno
               razumljivo vsem, ne samo ekonomistom, da izvozimo v Evropsko unijo 60% odstotkov
               našega celotnega izvoza. Jasno, da je bila gospodarska rast, ki je bila planirana v
               preteklosti, vedno planirana na osnovi planirane gospodarske rasti v Evropski uniji,
               v pomembnem delu, ker je tam glavno povpraševanje po našem blagu in storitvah. In
               lahko seveda z zadovoljstvom ugotovim, da v letošnjem letu izvoz zopet raste. Torej
               imamo dva zdrava faktorja gospodarske rasti. Prvi so seveda investicije, drugi pa je
               izvoz. Kar je velika razlika od mnogih novih članic Evropske unije, pa tudi
               obstoječih članic, ki v marsičem in marsikdaj bazirajo gospodarsko rast na
               zadolževanju in relativno velikem deficitu. Ne nazadnje tudi zadnji primer v Italiji,
               povezan z gospodarskim ministrom,je povezan z deficitom in zadolževanjem in pa
               kršenjem maastrichtskih kriterijev, kot verjetno veste. Slovenija praktično
               izpolnjuje vse štiri maastrichtske kriterije. Tako kot se tiče javnega dolga,
               deficita, obrestne mere, kot inflacije. Naj povem, da smo inflacijo v zadnjih dveh
               letih pomembno znižali. In to je eden velikih uspehov te vlade, te vlade, ki sem jo
               sam vodil. Pred dvema letoma smo imeli inflacijsko stopnjo 7,5%. Mnogi iz opozicije
               so tedaj spraševali, kaj bomo z inflacijo, jo bomo znižali, kako bomo šli v Evropsko
               unijo s tako visoko inflacijsko stopnjo. Takrat smo povedali, da bomo znižali
               inflacijo in smo jo, danes imamo inflacijsko stopnjo okrog 3,6% na letnem nivoju in
               jo bomo lahko še znižali v naslednjih dveh letih.</p>
               <p>Vse to, kar sem sedaj govoril, je morala vzeti v obzir evropska centralna banka, ko
               je začela pogajanja s Slovenijo o vstopu v ERM 2. Vse to so vzele v obzir tudi države
               članice Evropske unije oziroma evroobmočja, pa so se z nami pogajale o tem, na kakšen
               način in pod kakšnimi pogoju bomo vstopili v evroobmočje v ERM 2. Uspeli smo v
               pogajanjih, uspeli smo in to s prvimi tremi državami, ki so vstopile v ERM 2. To je
               uspeh. Prav je, da povemo, da imamo v Sloveniji uspeh in da smo lahko vsi, vse
               Slovenke in Slovenci ponosni na to, da smo uspešni na tem področju.</p>
               <p>Danes je bilo dokaj posmehljivo razlagano in tudi govorjeno o plačni politiki. Mi smo
               uspeli doseči dogovor s socialnimi partnerji, morda je to komu smešno. Morda se lahko
               kdo iz tega dela norca, vendar smo uspeli doseči dogovor s sindikatom v javnem
               sektorju o plačni politiki v javnem sektorju, o čemer smo uredili tudi dodatno
               pokojninsko zavarovanje. To je bil velik uspeh socialnega partnerstva. Malo je držav,
               ki so uspele takšen socialni sporazum oziroma sporazum s sindikati skleniti. Dosežen
               je bil seveda sporazum tudi v privatnem sektorju med delodajalci in delojemalci.
               Vlada je pri tem toliko sodelovala, da smo sami ponudili dodatno znižanje davka na
               plačno listo, tudi poslali predlog zakona v državni zbor. Potem paso se socialni
               partnerji sami dogovorili za načine povečanja plač. Seveda daleč od tega, da bi
               govorili samo o pet tisočih tolarjih, to je čisto zavajanje in sprenevedanje.
               Dogovorjeno je bilo, da se glede na pogoje v posameznih panogah nominalno v delu
               plače enako povečajo v tistem osnovnem povečanju, v preostalem delu pa tako, kot bo
               dogovorjeno s kolektivnimi pogodbami dejavnosti. In vsi, ki se spoznajo minimalno na
               plačno politiko, dobro vedo, da gre za splošen dogovor, da gre za dogovor na nivoju
               panog in seveda tudi dogovor na nivoju posameznih podjetij. In da šele ta celota
               oblikuje potem konkretno plačo vsakega posameznika.</p>
               <p>In seveda smo v tem kontekstu spreminjali tudi dohodnino. In kot veste, dohodnina bo
               prispevala k temu, da bodo dejanska izplačila plač večja, kot so bila doslej ob
               nespremenjeni bruto plači.</p>
               <p>Če dovolite, bi razložil še naprej. .../Nemir v dvorani./ No, kot vidite se nekateri
               razburjajo, ko jaz govorim o tistem, o čemer so prej sami pet ur govorili in mislim,
               da imam jaz pravico, da govorim o tem 10 minut.</p>
            </sp>
            <sp xml:id="SDZ3-Izredna-48-2004-07-05.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani!</p>
            </sp>
            <sp xml:id="SDZ3-Izredna-48-2004-07-05.sp116">

               <speaker>MAG. ANTON ROP:</speaker>

               <p>Ko govorimo o problemih izdatkov za raziskave in razvoj, naj povem, da smo v
               letošnjem letu te izdatke dvignili na 1,7 bruto domačega proizvoda</p>
            </sp>
            <sp xml:id="SDZ3-Izredna-48-2004-07-05.sp117">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod predsednik vlade, samo trenutek.</p>
            </sp>
            <sp xml:id="SDZ3-Izredna-48-2004-07-05.sp118">

               <speaker>MAG. ANTON ROP:</speaker>

               <p>... in naš cilj je 3%.</p>
            </sp>
            <sp xml:id="SDZ3-Izredna-48-2004-07-05.sp119">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in poslanci! Dolžna sem vsakemu govorcu zagotoviti mir v tej
               dvorani. Predsednik vlade odgovarja na navedbe, ki ste jih v popoldanskem delu sami
               navajali, in to priložnost, seveda, mu moramo dati. Gospod predsednik vlade,
               izvolite.</p>
            </sp>
            <sp xml:id="SDZ3-Izredna-48-2004-07-05.sp120">

               <speaker>MAG. ANTON ROP:</speaker>

               <p>Če dovolite, bi nadaljeval. Upam, da imam tudi jaz pravico govoriti tako, kot ste
               imeli vi pet ur pravico. Upam, da ste toliko strpni, toliko tolerantni, da dovolite
               tudi meni, da povem nekatera dejstva. Če dovolite, bi šel naprej.</p>
               <p>Kar se tiče kadrovske politike in to kar je bilo tukaj navedeno. Kot veste je bil v
               državnem zboru sprejet zakon o javnih uslužbencih. V skladu z zakonom o javnih
               uslužbencih sta bila določena tako komisija kot tudi razpisi. Temeljna intenca tega
               zakona je bila, da bi se po strokovnih merilih izbirali direktorji posameznih
               sektorjev v posameznih ministrstvih Kot dobro veste, je predsednik Drnovšek v to
               komisijo imenoval različne ljudi iz različnih struktur, med drugimi, kot vem, tudi
               enega od članov strokovnega sveta v senci ali vlade v senci, gospoda Viranta, ki je
               tudi sicer pripravil ta zakon. On je bil eden od avtorjev tega zakona, on je bil
               tisti, ki je pripravil ta zakon, ga javno zagovarjal ravno z argumentom, da je treba
               politiki zmanjšati vpliv, onemogočiti vpliv na to kadrovanje. V skladu sedaj s tem
               zakonom, ki ga je pravzaprav vaš človek pripravil ki ga vi sami propagirate, se sedaj
               izvajajo razpisi. Za te razpise so se odločili trije ministri, da jih izvedejo. Ti
               razpisi bodo sedaj tekli, nanje se bodo prijavljali tisti, ki se pač bodo in bodo
               izpolnjevali pogoje. Na koncu bo zopet ta komisija tudi presodila primernost teh, ki
               se bodo prijavili in torej notri bo gospa Verica Terstenjak, ki je bila, mislim da je
               bila generalna sekretarka v vladi dr. Bajuka, gospod Virant, ki je v vaši vladi v
               senci, in seveda boste imeli neposredne informacije in vse v zvezi s tem, kdo in na
               kakšen način se bo imenoval. Jaz upam, da se bodo imenovali strokovnjaki in ljudje,
               ki bodo kredibilni.</p>
               <p>Naj še par besed povem, če mi dovolite. To, kar sem sedaj govoril, je pomembno
               povedati tudi zato, da se mogoče bolj jasno predstavi ta slika vstopanja v Evropsko
               unijo in evropske integracije. Mi v Evropsko unijo nismo vstopili v tem krogu zato
               ali pa predvsem zato, ker bi znali lobirati pa bi bili prijazni. Slovenija je v
               Evropsko unijo vstopila zato, ker je bila dobra, ker je izpolnjevala konvergenčne
               kriterije, zato ker smo bili tisti, ki smo najbolje izpolnili tiste kriterije, ki so
               potrebni za vstop v Evropsko unijo, in to na treh pomembnih segmentih. Prvi segment
               je na področju zakonodaje. Na področju zakonodaje smo naredili večino tistega, kar je
               potrebno. Svoje je storil parlament, državni zbor, svoje ste storili vi, ki ste sedaj
               tukaj. Svoje je storila vlada, ki je to pripravila. Svoje so storili ministri po
               posameznih področjih in tudi služba vlade za evropske zadeve najprej gospod Bavčar,
               potem dr. Janez Potočnik. To so bili ljudje, ki so bdeli in koordinirali usklajevanje
               zakonodaje in se tudi neposredno pogajali znotraj Evropske unije o teh kriterijih, o
               posameznih pogojih, o posameznih poglavjih. To je bilo 10-letno delo, ki pa je bilo v
               svojem bistvu odvisno od dejanskih razmer in dejanskega stanja v Sloveniji. Če bi
               bilo stanje v Sloveniji tako slabo, kot ste želeli prikazati, potem mi nikoli ne bi
               bili v Evropski uniji, potem mi nikoli ne bi prevzeli ERM 2 in nikoli ne bi mogli
               mogli evra prevzeti, potem mi nikoli ne bi mogli sodelovati v Istambulu v diskusiji z
               vsemi članicami Zveze Nato, enakopravno za tistimi mizami v procesih odločanja, tako
               znotraj Nata kot znotraj Evropske unije. Mednarodna javnost, mednarodna skupnost nas
               je prepoznala, najboljši, najnaprednejši so nas prepoznali kot sebi enakopravne in
               prav je, da to cenimo in prav je, da to vedno znova povemo tistim, ki želijo to
               pozabiti.</p>
               <p>Na področju gospodarstva in temeljnih pogojev, delujoče, uspešno tržno gospodarstvo,
               v vseh gradivih Evropske komisije boste to prebrali, brez delujočega tržnega
               gospodarstva, brez učinkovitega gospodarstva ne bi mogli vstopiti v Evropsko unijo,
               še manj pa prevzeti evro. Nedvomno. Torej vstop je posledica tega, kar smo najprej
               doma naredili in mi in politika in državljanke in državljani in podjetja in seveda,
               morali smo izpolniti tudi politične kriterije za vstop v Evropsko unijo in tudi Zvezo
               Nato. Potrebujemo delujoč demokratičen političen sistem. In verjamem, da smo ga
               uspeli vzpostaviti. In po vseh teh kriterijih smo bili najboljši med vsemi, ki so
               vstopili v Evropsko unijo, in bodimo ponosni na to.</p>
               <p>Dr. Rupel je v svojem govoru marsikaj povedal. Sam nisem nikoli izjavil, da dr. Rupla
               nisem cenil ali da ga ne bi cenil. Vedno sem poskušal z njim korektno sodelovati. Sam
               sem se zelo trudil, da bi bila kolega, da bi bila zelo odkrita, mogoče sem bil včasih
               celo preveč odkrit z njim. Veliko sva se pogovarjala in poskušala najti skupne točke.
               Žal, jaz obžalujem, se je Dimitrij Rupel odločil za neko drugo pot, vendar je to
               njegova pravica, on lahko to stori, to sem mu tudi povedal, ko sva se pogovarjala.
               Vendar če to stori, če se tako odloči, potem je prav, da se tako odloči
               transparentno, pred celotno slovensko javnostjo, in pove: ne podpiram te vlade, ta
               vlada ni v redu, mislim, da je lahko neka druga vlada boljša. In si izbere drugo
               vlado in gre na drugo stran, to je popolnoma nekaj normalnega v demokratični družbi
               in je del, če hočete, politične kulture v zahodni demokraciji. In sam sem tudi to
               pričakoval od dr. Dimitrija Rupla. On se je seveda odločil, žal in obžalujem, za
               drugo pot. Odločil se je za to pot, ki jo je danes tu pred vsemi pokazal, odločil se
               je verjetno tudi v jezi za to, kar se je odločil, in tudi to pravico ne nazadnje ima.
               In na koncu bo glasovanje pokazalo, kako in v zvezi s čim se je odločil in kaj je
               parlament odločil, pa tudi prihodnost bo pokazala, kako bo ravnal; to je seveda
               njegova osebna zadeva.</p>
               <p>Na koncu bi samo še to povedal, da iz tega, kar sem povedal, resnično drži tisto, kar
               je tudi Dimitrij Rupel rekel: Slovenija ima slavno prihodnost. Ampak ima tudi dobro
               sedanjost in tudi dobro preteklost, in prav je, da to spoštujemo in samo zato sem se
               danes oglasil. Hvala.</p>
            </sp>
            <sp xml:id="SDZ3-Izredna-48-2004-07-05.sp121">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Ker čas, določen za razpravo, še ni potekel, sprašujem,
            ali želi na podlagi prvega odstavka 71. člena poslovnika še kdo razpravljati? Prosim, da
            nekaj časa držite roke v zrak, da lahko zapišemo. Gremo po vrsti: Podobnik, Rokavec,
            Bajuk, Cukjati, Janša. /Oglašanje iz ozadja./ Potem bomo mešali, ko vidim, koliko vas
            je. Rupar, Terčon, Zalokar Oražem, Kacin... Dovolite, saj je v redu, ampak zdaj ste
            začeli ponovno dvigovati roke. Jaz bom prebrala, v prvem krogu, če sem koga izpustila,
            povejte: Podobnik, Rokavec, Bajuk, Cukjati, Janša, Rupar, Terčon, Zalokar, Bernik,
            Anderlič, Gračner, Rupel, Kacin, Kremžar, Jakič, Potrč, Potrata, Juri. Saj zaradi mene
            jih je lahko tudi 90, pa bo imel vsak 10 sekund. Školč, Sok, Pohorec. 24, 58 minut -
            slabi dve minuti ima vsak na razpolago. Dve minuti. Vsak ima dve minuti na razpolago,
            toliko se vas je javilo k besedi in upam, da še ni kdo izpuščen. Dve minuti, gospod
            Podobnik, izvolite.</p> 
            </sp>
            <sp xml:id="SDZ3-Izredna-48-2004-07-05.sp122">

               <speaker>JANEZ PODOBNIK:</speaker>

               <p>Hvala lepa. Predsednik vlade nas je zvito potegnil v sfero, ki danes ni na dnevnem
               redu. Ko je danes začel utemeljevati predloge za razrešitev ministra, je govoril o
               gospodarskem stanju, socialnih razmerah, o socialnem dialogu, in potem zadnji dve
               minuti je govoril tudi nekaj o argumentaciji za razrešitev. In ko so nekateri kolegi
               potem v razpravi seveda odgovorili na argumentacijo predsednika vlade, je seveda on
               ponovno izkoristil to argumentacijo poslanskih kolegov in ponovno govoril o
               gospodarskih trendih, o socialnem dialogu, o ERM 2, o vstopu v Evropsko unijo. Prav
               nič novega, niti enega novega argumenta pa ni povedal, ki bi lahko prepričal oziroma
               argumentiral njegov predlog za razrešitev.</p>
               <p>Jaz sem prepričan, da je potrebno biti korekten. Dejstvo, da je Slovenije vstopila v
               ERM 2 in da je bila dobra kandidatka, je tudi posledica dejstva, da se je dobro
               pripravljena približala in vstopila v EU. In tukaj je vlogo imel tudi zunanji
               minister. Tu je za mene kontraargument. Hvaliti se na področju zunanje politike,
               istočasno pa predlagati nekoga v zamenjavo, je za mene kontraargument.</p>
               <p>In še enega bom povedal. Osebni razlogi, značajske antipatije, nezaupanje, to ni
               argument, ki sodi v prostor parlamentarne procedure razrešitve ministra. To je
               argument, ki sodi na organ neke politične stranke, torej nastop predsednika vlade me
               ni v ničemer prepričal, da bi spremenil jaz osebno svoje stališče. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp123">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Izredna-48-2004-07-05.sp124">

               <speaker>FRANCI ROKAVEC:</speaker>

               <p>Hvala za besedo. Poglejte, predsednik vlade je danes pokazal tudi eno maniro do tega
               državnega zbora. Najprej je uvodoma seveda podal svojo obrazložitev glede predloga za
               zamenjavo oziroma razrešitev ministra za zunanje zadeve, potem seveda po parih
               govorih odšel, se vrnil na zaključek, govoril zvito, tako kot je že povedal gospod
               Podobnik, o drugih temah, gospodarskih temah. Seveda sedaj ko bi bilo pa potrebno še
               kakšno dodatno vprašanje si postaviti, je pa seveda spet lepo odšel skozi vrata. To
               ni dostojno do tega parlamenta in predsednik vlade ni bil iskren ne samo do tega
               parlamenta, tudi ne do državljank in do državljanov, ker je odgovarjal na nekaj čisto
               drugega, govoril čisto o nečem drugem. Seveda o tistem, kar odgovarja njemu in kar
               seveda govori skorajda vsak dan na tiskovnih konferencah. Vse lepo in prav, ampak ta
               državi zbor ima danes tudi določeno točko in tej točki se reče lahko tudi spoštovanje
               demokratičnih kriterijev, ki jih je ta država že izpostavila. Ta predsednik vlade s
               svojimi predlogi pa postopoma ruši in zmanjšuje te demokratične kriterije, ki so že
               izpostavljeni. Mi smo seveda te demokratične kriterije morali izpostaviti zato, da
               smo lahko prišli v Evropsko unijo in Nato. Ali je sedaj to način, kako se seveda z
               zmanjšanjem teh demokratičnih norm prebiti spet nazaj? To pa je resno vprašanje. In
               še nekaj. Od predsednika vlade bi pričakoval tudi nekaj samokritike. Vsega so krivi
               drugi, nič ni kriv sam. Niti danes se ni enkrat vprašal, ali je tudi sam povlekel v
               tem letu in pol kakšno napačno potezo. To pa menim, da nekaj samokritike za
               predsednika vlade je pa tudi na mestu, tako kot jo moramo imeti vsi. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp125">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim dr. Bajuka. Izvolite.</p>
            </sp>
            <sp xml:id="SDZ3-Izredna-48-2004-07-05.sp126">

               <speaker>DR. ANDREJ BAJUK:</speaker>

               <p>Hvala lepa. Dejansko ni samo govoril o drugih stvareh, o tistih stvareh, ki je pa
               govoril, o gospodarstvu, pa tako zveni kot neki pristaš slovenskega nogometa, ki pa
               se hvali, kako lepo je bilo pred štirimi leti, ko smo dejansko prišli malo višje kot
               pa to pot v evropskem prvenstvu. Res žalostno, mi ne govorimo o nogometu, pa še tisto
               je nekam čudno predstavil. Dejansko govorimo o zunanji politiki Republike Slovenije
               in o odgovornosti, ki jo ima ta državni zbor, da se mora odločiti o njegovem predlogu
               o razrešitvi gospoda ministra za zunanje zadeve. Ni nam podal pisno nobenega
               argumenta in danes tukaj nam je pa govoril o drugih stvareh. Jaz sem pričakoval, da
               bo vsaj na eno vprašanje odgovoril, da bo odgovoril, v čem se razlikuje zunanja
               politika, ki jo je izvajal gospod minister za zunanje zadeve, in pa stališče njegovo
               in njegove vlade, tisto kar še obstaja, ali pa da bi odgovoril na očitno jasno
               vprašanje: Če se mu zdi primerno, da v naši državi nekdo, ki je profesionalen
               diplomat, ne more priti do nobenega napredka, ker spada pod drugačno politično
               opcijo?</p>
               <p>To je bilo povedano danes tukaj iz tistega govorišča in to vprašanje je bilo njemu
               zastavljeno in ni odgovoril, govoril nam pa je, kako je bila gospodarska rast
               imenitna nekaj let prej, preden jo je on dejansko tudi prevzel, ker na žalost, veste,
               povprečje v osmih letih ni isto kot pa realni trend in trend je pa malo drugačen. Na
               žalost bo gospod predsednik moral še enkrat pregledati svoje podatke. Hvala lepa.
           </p>
            </sp>
            <sp xml:id="SDZ3-Izredna-48-2004-07-05.sp127">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Zlobec, izvolite.</p>
            </sp>
            <sp xml:id="SDZ3-Izredna-48-2004-07-05.sp128">

               <speaker>JAŠA ZLOBEC LUKIČ:</speaker>

               <p>Gre za to, da če hočete enega očrniti, ga boste tudi očrnili, pa če bo zlato jajce
               prinesEl. saj sploh ne gre za to.</p>
               <p>Gre za to, da boste vsakE dve, tri minute "osvinjali" predsednika vlade in celo vlado
               in to nikamor ne pelje, to je pravzaprav mazohizem, kar vi počnete. Nič ne boste
               spremenili, ampak samo še več grenkobe boste imeli v sebi. Dajte se malo odpreti
               življenju.</p>
            </sp>
            <sp xml:id="SDZ3-Izredna-48-2004-07-05.sp129">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjati, izvolite.</p>
            </sp>
            <sp xml:id="SDZ3-Izredna-48-2004-07-05.sp130">

               <speaker>FRANCE CUKJATI:</speaker>

               <p>Hvala za besedo. Ob zaključnem govoru je gospod premier zelo lepo povedal: "V času
               ministrovanja gospoda Rupla se je znižala inflacija, dosegli smo socialni sporazum, v
               Revozu se bodo povečala delovna mesta." A, zato naj sedaj bo minister razrešen? Jaz
               ne razumem te logike, ne razumem. Zdi se mi nekaj drugega slabega in nevarnega, to pa
               resno opozarjam.</p>
               <p>Če predsednik vlade ne loči zrna od plevela, ne zna in ne razume, kaj je problem
               današnje seje konkretno in ne zna ali ne upa odgovoriti na konkretno vprašanje, na
               konkretni problem s konkretnim odgovorom, gospodje takšen predsednik je nevaren za
               državo. Ker bo eno samo sprenevedanje, ker ne bo znal reči "bobu bob",ker bo
               blefiral, po domače povedano, in seveda, takega vodja si ta Slovenija ne zasluži.
               Gospodje, v tem mandatu je Slovenija imela slabo roko pri izbiri vladne stranke in
               vlade. Upam, da bo kdaj drugače.</p>
            </sp>
            <sp xml:id="SDZ3-Izredna-48-2004-07-05.sp131">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Janša, izvolite.</p>
            </sp>
            <sp xml:id="SDZ3-Izredna-48-2004-07-05.sp132">

               <speaker>IVAN (JANEZ) JANŠA:</speaker>

               <p>Torej, mislim, da se prvič dogaja, da predsednik vlade predlaga zamenjavo ministra,
               pove svoje in odide, potem na koncu spet nekaj pove in spet odide. Tukaj tudi ni
               razen ministra, ki je predlagan za zamenjavo, nobenega člana vlade in je vprašanje,
               če je to sploh v skladu s prakso, po kateri deluje državni zbor. Ne vem, zakaj je
               odsotnost ministrov, običajno je bilo ob takšnih točkah tu vsaj pol vlade - kaj
               odsotnost ministrov pomeni. Ali to, da so solidarni z dr. Ruplom ali pa enostavno
               barka že tako razpada, da se jim ne splača sedeti tukaj.</p>
               <p>Gospod predsednik vlade je tudi malo pozabil, da ni predlagal zamenjave gospodarskega
               ministra, ampak ministra za zunanje zadeve. V obrazložitvi ni napisal nobenih
               argumentov in tudi prej jih ni povedal. Govoril je o podatkih, od katerih določeni
               držijo, drugi pa ne držijo. Ali ne drži to, kar je povedal predsednik vlade, ali pa
               ne drži to, kar piše v statistiki urada za makroekonomske analize in razvoj te iste
               vlade. Prej smo prebrali obljube, ki jih je dala sedanja vladna koalicija. V štirih
               letih mandata ste obljubljali 4- do 5-odstotno gospodarsko rast, temu primeren razvoj
               in plače. Nikoli v teh letih mandata niste dosegli takšne gospodarske rasti in tudi
               ne razvoja in plač. V lanskem letu je bila gospodarska rast najnižja, odkar se je
               Slovenija osamosvojila. In temu primerno je potem predsednik vlade delavcem ponujal
               5.000 tolarjev bruto povišanja plač. To je ta velik uspeh, ki ga pa ne omenja, razen
               seveda za tiste, ki so kot gospod Lenič pač prišli na monopolne položaje, ki imajo 3
               milijone plače, pa drugi javni zavodi, ki jih je na stotine, kjer imajo politično
               kadrovani ljudje iz vladnih strank tudi milijonske plače. Za njih pa je seveda
               gospodarska rast, kot da je bila takšna, kot je bila napovedovana. Ali to, kar se
               zdaj dogaja, ko se imenuje ljudi na položaje zavestno z namenom, da dobijo
               12-milijonske odpravnine, vsi po vrsti iz vladnih strank.</p>
            </sp>
            <sp xml:id="SDZ3-Izredna-48-2004-07-05.sp133">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Bevka. Izvolite. Ne? Gospod Rupar, izvolite. Ne,
               ne Rupel, gospod Rupar.</p>
            </sp>
            <sp xml:id="SDZ3-Izredna-48-2004-07-05.sp134">

               <speaker>PAVEL RUPAR:</speaker>

               <p>No, jaz bi bil tudi ponosen, če bi bil Rupel, pa nisem, sem Rupar. Hvala lepa za
               besedo.</p>
               <p>Ne le, da je gospod predsednik vlade pozabil povedati, da ste vsem delavcem v
               Sloveniji podarili 2.600 tolarjev na mesec več kot usmiljenje in kot kupovanje
               glasov, kar ne bo uspelo, pozabil je omeniti tudi, da ste v zadnjem obdobju
               obremenili starejše od 60 letz višjimi prispevnimi stopnjami za zdravstveno
               zavarovanje; pozabil je omeniti strašansko visoke cene vrtcev, da imamo živ kaos pri
               devetletki v osnovnih šolah. Gospod minister je seveda pozabil tudi povedati, da v
               gospodarstvu ni vse tako, kot mu pripovedujejo v krogu Foruma 21; da ste zasvinjali
               prostor in okolje od Triglavskega narodnega parka, Bleda, če želite, Ljubljanskega
               barja in tako naprej. Torej, gospod premier ima slab spomin. In še nekaj, popolnoma
               sem prepričan, da on celo verjame v svoje besede. Veste, sita vrana lačni ne verjame.
               In tisti, ki se giblje v krogu milijarderjev, tistih 150 ljudi v krogu Foruma 21, ki
               mu pripovedujejo, kako raste naše gospodarstvo, kako raste donosnost njihovih delnic,
               ta zagotovo lahko ne verjame množicam; ljudje pa mislijo drugače.</p>
               <p>Gospod zunanji minister, osebno se vam bom zahvalil zato, ker ste imeli ključno in
               glavno besedo pri vključevanju v Nato in pri vključevanju v Evropsko unijo. Tudi
               zato, ker ste bili človek, ste bili dober kot župan Ljubljane in dober kot
               veleposlanik v Washingtonu. In se zahvaljujem tudi zato, ker ste v zadnjem obdobju
               preživeli blatenja, diskvalifikacije, diskreditacije, preživeli ste vso umazanijo, ki
               jo ta vlada in ti ljudje premorejo, pa ste obstali in stojite. Danes naj vas ne
               prizadene. Korak naprej, pa bo še vse veliko bolje, kot pa izgleda. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp135">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Avšiča, izvolite.</p>
            </sp>
            <sp xml:id="SDZ3-Izredna-48-2004-07-05.sp136">

               <speaker>JOŽE AVŠIČ:</speaker>

               <p>Torej, približujemo se temu današnjemu zaključku, ko še enkrat lahko povem, nihče, ki
               bi zdaj odprl televizor, ne bi več vedel, o čem se v resnici pogovarjamo. Na začetku
               je bilo zelo jasno, razpravljamo o predlogu za razrešitev ministra za zunanje zadeve
               gospoda Rupla. Gospod Rupel je sam celovito povedal, kakšna so razmerja in odnosi med
               premierom in njim kot ministrom in mislim, da je tudi iz njegovih besed zadosti
               razlogov za to, da pač obojestransko željo, kakor kaže, da se zadeva razide, tudi
               podpremo v parlamentu. Žal je prišlo to ob koncu mandata, vendar če zadeve ne gredo
               naprej, če so odnosi med premierom in zunanjim ministrom na taki ravni, potem je
               seveda logično, da premier predlaga to, kar je predlagal na demokratičen način v
               skladu z ustavo in z zakonom naše države. Hvala.</p>
            </sp>
            <sp xml:id="SDZ3-Izredna-48-2004-07-05.sp137">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Terčona, izvolite.</p>
            </sp>
            <sp xml:id="SDZ3-Izredna-48-2004-07-05.sp138">

               <speaker>DAVORIN TERČON:</speaker>

               <p>Hvala, gospa podpredsednica. Torej, v današnji razpravi je bilo večkrat omenjeno to,
               da gre za neke vrste razdor v LDS-u. Jaz moram povedati, da ne gre za nobene vrste
               razdora. Zdi se mi pa, da gre za izvedbo nekega scenarija, ki je bil predviden, in to
               ne z naše strani, kot je bilo navedeno, da se ministra Rupla zamenja, ampak da se
               ministra Rupla predvsem iz neke druge strani zlorablja, da se izpelje pred volitvami
               en velik spektakel, ki služi v predvolilne namene. Za ta scenarij seveda bi morali
               vedeti, kaj se je dogajalo po raznih sestankih, raznih gostilniških sestankih in kdo
               je bil tam prisoten. Tukaj seveda ne mislim na tiste sestanke, ki jih je omenjal
               prvak opozicije, neformalni sestanki v raznih župniščih, ampak neke druge sestanke z
               neko drugo ekipo in nekimi drugimi pomembnimi vladnimi moži.</p>
               <p>Vsekakor je današnji primer eksemplaričen, kako opozicija enotno brani ministra
               pozicije, ki je mimogrede tudi član vladajoče stranke in ki je pač sam zamenjal
               stališče, ki se je očitno, javno, evidentno zelo približalo, da ne rečemo izenačilo s
               pozicijami opozicije oziroma stališčem opozicije. In seveda, tukaj je treba
               opozoriti, da vlada ni parlament. Parlament ima pozicijo in opozicijo. Vlada pa nima
               pozicije in opozicije. V vladi kot najvišji, najpomembnejši veji izvršne oblasti,
               organu izvršne oblasti mora biti zagotovljen minimum enotnosti, in o tem odloča
               predsednik vlade. Če mi ne bi imeli danes sistema, ko parlament, ki je edenredkih
               sistemov, soodloča poleg premiera tega spektakla sploh ne bi bilo, ampak bi premier,
               ki suvereno o tem odloča, sam to delo opravil.</p>
            </sp>
            <sp xml:id="SDZ3-Izredna-48-2004-07-05.sp139">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Zalokar Oražem. Izvolite.</p>
            </sp>
            <sp xml:id="SDZ3-Izredna-48-2004-07-05.sp140">

               <speaker>CVETA ZALOKAR ORAŽEM:</speaker>

               <p>Hvala lepa za besedo. Vprašanje zaslug v zvezi z zunanjimi zadevami in zunanjo
               politiko je bilo danes velikokrat omenjeno. Vendar nihče ni govoril o splošnem
               dejstvu, da je slovensko zunanjo politiko v preteklosti odločilno usmerjal predvsem
               predsednik vlade. To je bil še dr. Janez Drnovšek. Za to, mislim, da mi ni potrebno
               dati nekih posebnih argumentov in dokazil. Enako je tudi v zadnjem obdobju, ko
               zunanjo politiko, vsaj po moji oceni, prav tako odločilno usmerja minister oziroma
               prvi minister gospod Rop. Danes bi bilo neprimerno, nekorektno in najbrž tudi za
               državo škodljivo, če bi tu javno govorili tudi o napakah pri delu dr. Rupla, ki so
               privedle do njegove, torej Ropove odločitve, o kateri danes govorimo. Mislim, da je
               bil pri tem izrazito korekten in njegova utemeljitev ni zašla v to skrajnost.</p>
               <p>O statistikah je danes veliko govora in tudi tu smo slišali, kako smo vsi s tem
               oboroženi. Slišali smo, da je ministrstvo za zunanje zadeve najboljše ministrstvo.
               Tudi to ni res, kajti ocena dela ministrstev v letošnjem letu kaže, da je to
               ministrstvo na četrtem mestu.</p>
               <p>Prav tako tudi stavka ni bilo nikjer rečenega, da je odstop predlagan zaradi
               udeležbe dr. Rupla na Zboru za republiko. Vendar se mi pa postavlja vprašanje: Kje je
               načelnost? Kje je demokratičnost, če nekdo mirno sedi v vladi in v stranki, te gleda
               v oči in obenem povsod javno izjavlja in govori, da je vlada in njeno delo slabo, da
               ji je potrebno vzeti oblast in začne iskati novo koalicijo in ponovno išče nove stare
               prijatelje in ustanavlja nek novi Demos. Torej, ko je dr. Rupel videl, da mu v LDS ne
               kaže več dobro, ko ni uspel pri svojih izsiljevanjih za različne položaje in
               funkcije, je začel svojo aktivnost proti LDS-u in proti ministru oziroma predsedniku
               Ropu. Hvala.</p>
            </sp>
            <sp xml:id="SDZ3-Izredna-48-2004-07-05.sp141">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. K besedi vabim dr. Bernika, izvolite.</p>
            </sp>
            <sp xml:id="SDZ3-Izredna-48-2004-07-05.sp142">

               <speaker>DR. JOŽEF BERNIK:</speaker>

               <p>Hvala lepa, gospa predsedujoča. Gospod minister! Moram reči, da so nekateri na
               sprejemu ob ameriškem četrtem juliju spraševali, kje ste vi, in sem rekel, da ste
               privezani na sramotilni steber, ki ga obravnavamo trenutno v parlamentu. Veste, kaj
               me najbolj moti; prvič, gospod minister vlade ni odgovoril na nobeno vprašanje. Tudi
               na moje ne, ko sem mu rekel, da je predsednik največje države, ki ima največ grobišč
               v celiSloveniji in se zanje sploh ne briga. Ko je govoril o ekonomiji, bi lahko kaj
               drugega povedal. Ampak veste, to me pa spominja na to, ker verjetno sem edini, ki sem
               v tem parlamentu, ko nisem imel dudle v ustih, ko se je začela revolucija 1941. leta.
               To mespominja prav na tiste čase. Prijatelji so nenadoma postali najhujši sovražniki
               in čez noč toliko sovraštva nisem videl nikdar v življenju ... In tukaj, včerajšnji
               prijatelji so danes največji pljuvalci na ministra. Jaz imam precej problemov s tem,
               kar jeminister delal, ampak predsednik vlade ni ničesar pokazal, to se pravi točke,
               kjer bi rekel, to je zagrešil, to je zagrešil itn. Jaz ga zato odstavljam. Tega ni
               naredil in tako se v demokraciji ne dela. Dela se pa tako v nedemokratičnih državah
               in proti temu protestiram in zaradi tega ne bom volil za razrešitev. Hvala.</p>
            </sp>
            <sp xml:id="SDZ3-Izredna-48-2004-07-05.sp143">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Anderlič. Izvolite.</p>
            </sp>
            <sp xml:id="SDZ3-Izredna-48-2004-07-05.sp144">

               <speaker>ANTON ANDERLIČ:</speaker>

               <p>Veliko diskutantov je danes govorilo, da ni prav z ničemer ta predlog za razrešitev
               oziroma zahteva za razrešitev utemeljena. Prepričan sem, da če bi bilo 50 strani
               obrazložitve, da bi bila diskusija popolnoma enaka. Konec koncev danes tukaj zares
               nismo poslušali nič drugega kot kritiko vlade, kot špekuliranje o tem, kaj se dogaja
               v neki stranki, kje da je prostor oziroma kdo se iz tega prostora izriva in podobno.
               Človek bi mislil, da po več kot 10-ih letih pravzaprav lahko govorimo o stvareh, ki
               so na dnevnem redu, ne pa v vsaki točki prav vse in takrat, ko nekdo misli, da je
               treba vse povedati, pove vse. Od tega, da nikoli ni spoštoval koalicijske pogodbe, da
               je sedel na dveh stolčkih, do nekaterih drugih stvari.</p>
               <p>Gospoda Rupla cenim, pa kakorkoli že mislite. Konec koncev je človek, ki je preživel
               v najrazličnejših vladah, praktično v vseh vladah, ki so bile v Sloveniji, od prve
               Demosove pa do te, še vsaj neko obdobje na neki zelo pomembni funkciji. To, da
               nobenega mandata ni dokončal, je druga zadeva. Zakaj, kako in tudi sedaj je očitno
               prišel čas, ko se je predsednik vlade odločil, da bo predlagal razrešitev. Jaz ne
               ugibam tukaj o tem, za kaj je imel več zaslug, manj zaslug itn. Kje je preskočilo?
               Pride nek trenutek, očitno, ko se potegne neka poteza in ta se je zgodila. Jaz nimam
               druge možnosti, kot spoštovati vlado, predsednika vlade do te točke, da zaupam vladi,
               da je odgovorna in da rešuje vse tiste probleme, ki so za dobro državljanov in
               državljank. In med ta opravila sodi tudi ekipiranje ministrske ekipe in zato se
               seveda v vse te razne špekulacije in polemike mislim, da se nima smisla spuščati.</p>
            </sp>
            <sp xml:id="SDZ3-Izredna-48-2004-07-05.sp145">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Gračner, izvolite.</p>
            </sp>
            <sp xml:id="SDZ3-Izredna-48-2004-07-05.sp146">

               <speaker>MAG. ZORAN GRAČNER:</speaker>

               <p>Hvala. Glede na to, kaj sem danes vse slišal, res več ne razumem, ali je to še prav
               vse, ali je narobe svet. Če bi poslušal kolege, te iste, iz opozicije na odboru za
               zunanjo politiko preko vseh teh tri leta in pol mandata, potem so bile vedno kritike
               zunanjemu ministru, vedno smo poslušali, kako je minister aroganten, kako v zunanji
               diplomaciji zaposluje samo svoje ljudi, torej vse to smo poslušali na odboru za
               zunanjo politiko, danes tukaj, kot da bi bil narobe svet. Gospod Rupar mu je cel
               slavospev povedal. Potem na drugi strani, sklicali ste izredno sejo o korupciji,
               nihče ni omenil tega, da tudi prihod ministra na Zbor za republiko ni bil čisto
               skladen z zakonom. .../Oglašanje iz klopi./.. saj je vseeno, če se ponavljam, tudi vi
               ste se cel dan ponavljali, in ko vam je potem premier povedal odgovore na vaše
               očitke, ko ste cel dan govoril popolnoma o drugih stvareh, o Vzajemni ste govorili, o
               5.000 tolarjev ste govorili pa o ne vem čem, o vseh drugih stvareh, ko vam je premier
               hotel odgovoriti na kulturen način, ga pa skoraj do besede niste pustili. In res ne
               razumem te dvoličnosti, ki ste nam jo danes tukaj prikazali, v vseh treh letih in pol
               na eni strani tako, danes popolnoma drugače. Vse to seveda res še enkrat potrjuje to,
               da verjamem premieru, da nikakor ni mogel ustvariti z ministrom nekega razmerja
               zaupanja in zaradi tega bom to razrešitev podprl.</p>
            </sp>
            <sp xml:id="SDZ3-Izredna-48-2004-07-05.sp147">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, gospod Rupel, zdaj pa je beseda vaša. Izvolite.</p>
            </sp>
            <sp xml:id="SDZ3-Izredna-48-2004-07-05.sp148">

               <speaker>DR. DIMITRIJ RUPEL:</speaker>

               <p>Saj sem skoraj brez besed, pa vendarle. Gospa predsedujoča, spoštovane gospe,
               spoštovani gospodje. Jaz sem zunanji minister te države in ne bom odgovarjal na razne
               malenkosti in podtikanja in tako naprej, bom pa omenil eno stvar, ki je za čuda ušla
               pogledu velikih strokovnjakov za zunanjo politiko v tem parlamentu, celo predsedniku
               vlade, ki baje vodi zunanjo politiko te države. Gospod Barovič, ki je imel zelo
               zanimiv prispevek danes, je rekel eno stvar, ki je nihče potem ni več omenjal in ki
               je šla popolnoma mimo. Rekel je, da Slovenija nima teritorialnega dostopa do odprtega
               morja. Jaz ne vem, če je on vedel, kaj je rekel, ne vem, če je vedel, kaj je rekel.
               Kajti slovensko zunanje ministrstvo z menoj na čelu je leta in leta na desetine not
               poslalo sosednji Republiki Hrvaški s trditvijo, da Slovenija odprt teritorialni izhod
               na odprto morje ima. To je zelo važno. Jaz se bojim, da tisti, ki nedobronamerno
               spremljajo to našo razpravo, niso, da tako rečem, prezrli tega govora.</p>
               <p>In še nekaj. Kolega Kacin, prej sem videl, da se zelo zanimaš za mojo zaposlitev. Jaz
               sem v stalnem rednem delovnem razmerju v ministrstvu za zunanje zadeve že od leta
               1997; nisem se sam tja postavil, ampak so me tja postavili. In, seveda, ko bom, če
               bom kdaj nehal biti poslanec, ko bom postal poslanec in ko bom nehal biti poslanec,
               se bom vedno imel možnost vrniti na ministrstvo za zunanje zadeve, kajti imam status
               diplomata prvega ranga oziroma rang veleposlanika. Me pa zelo zelo radosti, da te
               zanima moja zaposlitev. Hvala.</p>
            </sp>
            <sp xml:id="SDZ3-Izredna-48-2004-07-05.sp149">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kacina. Izvolite.</p>
            </sp>
            <sp xml:id="SDZ3-Izredna-48-2004-07-05.sp150">

               <speaker>JELKO KACIN:</speaker>

               <p>Hvala lepa, gospa podpredsednica oziroma predsedujoča. Najprej hvala gospodu kolegu
               za to pojasnilo. Zdaj pač razumem to izjavo in jo bom še enkrat citiral: "Sem pač v
               tem trenutku skromen državni uradnik ali pa, če hočete, nekdo, ki živi od svojega
               dela." To zdaj razumem veliko bolj kot pred tem.</p>
               <p>Ampak ko smo že pri tem, bi rad opozoril na dve stvari. Danes je bilo govora o tem,
               da gre za primerjavo z razrešitvijo gospoda Janše kot obrambnega ministra, in več kot
               deset let je od takrat, so neke vzporednice pa niso. No, torej, prvič, nobenih
               demonstracij zunaj ni in končali bomo prej kot takrat. Je pa neka primerjava. Gospod
               Janša mi je potem še leta očital, češ da sem mu zaril nož v hrbet, in dolgo časa ni
               razumel, da je bilo mogoče izvoliti ministra samo potem, ko ministra več ni bilo. Ko
               boste danes razrešeni, gospod minister, ministra ne bo več in prišel bo nekdo drug,
               zato vas prosim, da se nikoli komu ne zareče, da je Ivo Vajgl storil kaj pregrešnega,
               ko je pristal na kandidaturo. To se mi zdi, da bi bilo veliko olajšanje za
               ministrstvo za zunanje zadeve, za našo vlado in za našo zunanjo politiko. Ampak še
               vedno v zvezi s tem olajšanjem ali pa, če sem prej pravilno razumel gospoda ministra
               - rekel je, da bo razrešitev rešitev -, še vedno nismo glasovali. In preden
               glasujemo, ima minister še vedno možnost in priložnost, da si premisli in da sam
               odstopi, in nam ni treba glasovati, in odkoraka z vsem dostojanstvom ter sprejme
               voljo predsednika vlade, ki je pač tu javno povedal, da z njim ne more več
               sodelovati, in je zato sprožil postopek, ki še vedno traja. Torej pričakujem, da se
               bo minister pred glasovanjem tudido te zadnje možnosti še opredelil. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite.</p>
            </sp>
            <sp xml:id="SDZ3-Izredna-48-2004-07-05.sp152">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Predsednik vlade je ponudil dostojno temu državnem zboru,
               kaj on misli v tem primeru, in naše je, da se odločimo. Meni je žal, da je ta
               razprava pripeljala ministra Rupla do tega, da je ironičen celo in verjetno mogoče
               malce tudi žaljiv v tem zadnjem nastopu, kjer kar tako imenuje nekatere velike
               poznavalce zunanje politike, pa celo predsednika vlade, ki baje vodi zunanjo
               politiko. Seveda jo vodi in seveda so tudi poznavalci zunanje politike tukaj. Ni
               mesta tovrstnemu ironiziranju in ni potrebe po takšni zadevi.</p>
               <p>Razprava o gospodarstvu in o položaju Slovenije je premieru, predsedniku Ropu, bila
               vsiljena z naše strani. Mi smo o tem govorili resnično 5 ur, od imenovanja
               ravnateljice neke osnovne šole do tega, kar sicer v nekih intervjujih minister Rupel
               očita ravno tej poziciji in stranki in predsedniku vlade, da noče sodelovati z
               opozicijo, pa smo slišali - tukaj - gospod Janša nam je vsem povedal javno, da ga je
               celo povabil na nek skrivnostni pogovor. Očitno gre za željo po nekem sodelovanju.
               Vsaj tako sem razumel, da ste bili povabljeni v nek - in je potem celo gospod
               Podobnik slišal za to zadevo - da vas je povabil predsednik Rop v neko župnišče na
               skrivnosten sestanek. Meni to govori samo o tem, da očitno želi sodelovanje z
               opozicijo, če je vas povabil na skrivnostni pogovor in vas je tudi seveda poprosil,
               naj o tem ne govorite, in vi do sedaj res niste menda o tem govorili, ker jaz sem
               prvič slišal danes, ko ste javno o tem govorili. Gre za to, da je predlog za
               razrešitev poskušal biti, kar se da dostojen in .../Opozorilni znak za konec
               razprave./... in dajmo ga kot takšnega razumeti. Če pa kdo želi, da bi iz tega delali
               neizmeren cirkus, to govori bolj o njih, o vas, kot govori o samem predsedniku vlade.
           </p>
            </sp>
            <sp xml:id="SDZ3-Izredna-48-2004-07-05.sp153">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jakič, izvolite.</p>
            </sp>
            <sp xml:id="SDZ3-Izredna-48-2004-07-05.sp154">

               <speaker>ROMAN JAKIČ:</speaker>

               <p>Hvala za besedo. Danes sem poslušal predsednika vlade, ki je bil strpen v svojem
               nastopu, in ko je beseda nanesla na dr. Rupla, je o njem govoril spoštljivo.</p>
               <p>Poslušal sem dr. Rupla, ki ni spoštljivo govoril o predsedniku vlade niti ni govoril
               spoštljivo o svojih kolegih in kolegicah, s katerimi je deset let delil politično
               liberalno življenje. Vmes pa sem poslušal predstavnike opozicije, ki so govorili o
               vsem in vse mogočem, predvsem pa puščice metali na delo vlade Republike Slovenije.
               Zato bi jih seveda spomnil, da v ustavi Republike Slovenije obstaja 118. člen, ki se
               mu pravi interpelacija. In če je kdorkoli od vas nezadovoljen z delom predsednika
               vlade in pa vlade same, lahko zbere 10, najmanj 10 podpisov in lahko sproži v
               državnem zboru interpelacijo o delu vlade in posameznega ministra. Lahko pa seveda
               sproži po 119. členu obtožbo zoper predsednika vlade in seveda, če mu očita
               nezakonitost. Zato, ker kolegi iz opozicije nimajo volje, predvsem pa nimajo
               argumentov, pravih argumentov, s katerimi bi lahko obtožili predsednika vlade, da
               deluje zoper zakon in ustavo in glede na to, da nimajo argumenta, da bi ga odstavili,
               izkoriščajo priložnost, imenovanje oziroma odstavitev zunanjega ministra.</p>
               <p>Meni je zunanjega ministra dr. Rupla žal, predvsem iz ene perspektive, zato ker bo
               med svojimi, s katerimi je delil dobro deset let in z njimi hodil, bo zdaj hodil
               sklonjene glave, in ne glede, ker bo sedel, ker nas je brez argumentov populistično
               obtožil politične nečednosti .../Opozorilni znak za konec razprave./... In to ni bilo
               politično higienično. Hvala.</p>
            </sp>
            <sp xml:id="SDZ3-Izredna-48-2004-07-05.sp155">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Potrča. Izvolite.</p>
            </sp>
            <sp xml:id="SDZ3-Izredna-48-2004-07-05.sp156">

               <speaker>MIRAN POTRČ:</speaker>

               <p>Hvala lepa. Razprava in odločanje o predlogu ministrskega predsednika sta
               ustavnopravno korektna in mogoča. Če sem v času vložitve zahteve še dvomil o tem, ali
               je zdaj najprimernejši čas, po odgovorih doktor Rupla, ministra za zunanje zadeve,
               razumem, da druge poti ni bilo. Predvsem pa mnenja, da je pokazal neko aroganco do
               ljudi, za katere meni, da mu niso dorasli in da nimajo pravice govoriti o svojih
               pogledih do zunanje politike, kar velja za mojega strankarskega kolega Aurelia
               Jurija. Tako je ravnal tudi v drugih primerih in jaz izrecno nisem želel govoriti o
               njegovih slabih straneh. Zdaj pa povem, da je prav gotovo neprimerno, da je pred
               končano razpravo in glasovanjem zapustil ta zbor. Ne bom rekel demonstrativno ali ne,
               predvsem pa, da je želel zase imeti ves čas svojega dela sedaj in sicer nek poseben
               pooblaščen položaj. Za njega niso veljali odnosi v vladi, za njega niso veljali
               odnosi v stranki, kar se me sicer ne tiče. Predvsem pa za njega niso veljale normalne
               obveznosti in pravice, ki jih ima vsak državljan pred državnimi organi. Mislil je,
               ker je gospod minister doktor Rupel, da mu nihče nima pravice ničesar reči in
               normalne postopke voditi. Zaradi tega, kar mene zadeva, nisem dobil z njegove strani
               nobenih argumentov, ki me ne bi prepričevali, da ne bi s popolnoma mirno vestjo
               glasoval za predlagano razrešitev. Hvala.</p>
            </sp>
            <sp xml:id="SDZ3-Izredna-48-2004-07-05.sp157">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Magistra Potrata, izvolite.</p>
            </sp>
            <sp xml:id="SDZ3-Izredna-48-2004-07-05.sp158">

               <speaker>MAG. MAJDA POTRATA:</speaker>

               <p>Hvala za besedo, gospa podpredsednica. Svojo odločitev bom oprla na 114. člen ustave,
               ki predsedniku vlade nalaga odgovornost za enotnost politične in upravne usmeritve
               vlade ter usklajevanje dela ministrstev. Ni bilo mogoče prezreti prask, iskric ali
               sporov, ki so se kresali že poprej. Ali je zdaj prepozno, bi bilo pa v resnici
               neodgovorno o tem razmišljati za zamenjavo ministra. Prišlo je pravočasno glede na
               to, da so nesporazumi dosegli tisto stopnjo, ki ne dopušča več nadaljnjega korektnega
               dialoga.</p>
               <p>Ker pa je minister Rupel prej v svojih odgovorih omenil podcenjevanje volilnega
               telesa, bi pa rada vsaj na dva primera podcenjevanja poslank in poslancev državnega
               zbora, ki so imeli drugačne poglede od njegovih, rada opozorila. Ker sem jih že javno
               izrekla, ne bom zdaj povedala ničesar novega. Ampak, vendar naj opozorim, da je moj
               drugačen pogled na kulturni sporazum med Avstrijo in Slovenijo in na to, kar se je
               kasneje vsaj ob Radiu Agora pa ob dvojezičnih napisih pokazalo kot neurejenost
               razmer, kljub velikim pričakovanjem, kako smo s tem sporazumom vse dobro uredili,
               potrdil mojo takratno skepso.</p>
               <p>In enako je bilo ob dvomih, ki sem jih izražala ob vstopu Slovenije v Nato. Če je kdo
               razumnik, če je kdo intelektualec, potem ve, da je dvom intelektualcu imanenten. In
               kar velja za enega, upam, da velja tudi za drugega. In za to pravico se zavzemam in
               to so očitki, ki jih izrekam ministru Ruplu in zaradi česar dvomim, da so njegove
               želje po strpnem dialogu z drugimi uresničljive. No, je pa stopnjo precenjevanja tudi
               pokazala, ko je dogodkom v Lutkovnem gledališču pripisal kar usodne posledice za
               slovensko zunanjo politiko, kar zadeva Hrvaško. Hvala.</p>
            </sp>
            <sp xml:id="SDZ3-Izredna-48-2004-07-05.sp159">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jurija, izvolite.</p>
            </sp>
            <sp xml:id="SDZ3-Izredna-48-2004-07-05.sp160">

               <speaker>AURELIO JURI:</speaker>

               <p>Hvala. Žal mi je, da ministra ni, ker sem mislil popraviti nekaj njegovih navedb.
               Prvo bi rad, če ne drugo za magnetogram, izjavil, dejal sem, da je vilenska izjava
               sramotna, ker je temeljila na lažnih dokazih, nisem pa žalil držav vilenske skupine.</p>
               <p>Dejal sem tudi, da križ te izjave nosi, ne samo minister, ampak še mnogo drugih, da
               pa nosi največjo težo.</p>
               <p>O Hrvaški nisem govoril neumnosti, ampak dejstva. Dokler dr. Drnovšek, kot
               predsednik vlade, ni prevzel vajeti v svoje roke, se ni nič dogajalo. Začelo se je
               dogajati, ko se je to zgodilo.</p>
               <p>Ankete o Natu so kazale, da bolj kot se je minister Rupel trudil javnost prepričati
               v to članstvo, manjša je bila podpora, ki je pa poskočila v trenutku, ko se je zgodil
               umor Đinđića in so v javnosti spregovorili Kučan, Stanovnik, Prodi, Fischer in še kdo
               od zunaj.</p>
               <p>In ne nazadnje argument, ki me še dodatno utrjuje o tem, da bom glasoval za
               razrešitev, je to, da edini v tej dvorani, ki ga enotno podpirajo, so vse tri
               največje opozicijske stranke. Hvala.</p>
            </sp>
            <sp xml:id="SDZ3-Izredna-48-2004-07-05.sp161">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Školč, izvolite.</p>
            </sp>
            <sp xml:id="SDZ3-Izredna-48-2004-07-05.sp162">

               <speaker>JOŽEF ŠKOLČ:</speaker>

               <p>Hvala lepa. Država in ministrstva niso na razpolago politikom in različnim zaslužnim
               ljudem, temveč tako, kot je Havel v tej dvorani svoj čas rekel, so politiki dolžni
               služiti državi. S tega vidika se mi zdi smiselno govoriti o tem vprašanju zaslug in o
               ljudeh, kisi zasluge lastijo. Dr. Ruplu in njegovim seveda ne gre oporekati zaslug.
               Ni tudi problem, da si oni lastijo zasluge za čisto vse, tudi za tisto, za kar jih
               pač nimajo, niti ni narobe, da zaslug ne priznajo nikomur iz njihovega kroga. Danes,
               recimo, je bila omenjena tu Nova revija in številka 57. Jaz bi vas spomnil, da je,
               recimo, dr. Hribar to zelo demistificiral v nekem zborniku, ko je pač povedal: "Pank
               je bil prej in je bil ključ za marsikaj." Ampak iz tega ven je vprašanje, ali je
               potrebno ustanoviti zbor za republiko. Zbor za republiko aludira na zbor za ustavo.
               Zbor za ustavo je ustanova, ki sem jo vodil in je predpostavljala, da ni demokracije,
               da nimajo pravice tisti, ki so bili v NOB, imeti oblast za zmeraj, ampak, da je
               potrebno to spremeniti. Ali Zbor za republiko torej misli, da danes nimamo republike
               in stvari, ki republiko konstituirajo?</p>
            </sp>
            <sp xml:id="SDZ3-Izredna-48-2004-07-05.sp163">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Izredna-48-2004-07-05.sp164">

               <speaker>ALOJZ SOK:</speaker>

               <p>Hvala lepa. Torej, predsednik vlade je danes kot razloge za razrešitev ministra Rupla
               začel naštevati gospodarske uspehe slovenske države in s tem je tudi pred časom tukaj
               zaključil in končal, in če bodo novinarji na podlagi tega jutri obveščali slovensko
               in pa širšo javnost, bodo seveda lahko s svojim prispevkom gladko dali naslov tako,
               kot je, mislim da, nekdo že povedal: "Zaradi gospodarske uspešnosti državni zbor
               razrešil zunanjega ministra".</p>
               <p>Sedaj, ne vem, če je resnično ta uspešnost gospodarska vsem državljanom tako znana,
               kot je tukaj povedal predsednik vlade, jaz mislim, da v veliki večini državljanov ne.
               Predsednik si je izbral in je odgovoril na nekatere ključne zadeve, marsikaj pa je
               seveda izpustil. Če bi se dotaknil, recimo, vprašanja upokojencev, bi lahko mirno
               priznal, da je v tem mandatu vsak slovenski upokojenec ostal ob dve pokojnini in da
               je država na takšen način letno privarčevala v proračunu med 30 in 40 milijardami
               slovenskih tolarjev. Torej, to je bila posledica zakona, ki ga je tudi DeSUS z vso
               svojo močjo podprl.</p>
               <p>Še drugo. Bilo je povedano, da se opozicija trudi in zavzema za zunanjega ministra.
               Mislim, da je bilo večkrat poudarjeno in tudi sam tako razmišljam, da se pravzaprav
               bolj trudimo za zunanjo politiko te države in za neko verodostojnost in da tri mesece
               pred volitvami res nima nobenega smisla na takšen način zamenjevati zunanjega
               ministra. Veliko boljše bi bilo, spoštovane kolegice poslanke in poslanci, če bi se
               danes tukaj ta dan ukvarjali z zakoni. Bi naredili veliko več, kot pa, da je vlada
               prišla pred ta državni zbor s tem predlogom o razrešitvi zunanjega ministra. Hvala
               lepa.</p>
            </sp>
            <sp xml:id="SDZ3-Izredna-48-2004-07-05.sp165">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še zadnji razpravljavec. Gospod Pohorec, izvolite.</p>
            </sp>
            <sp xml:id="SDZ3-Izredna-48-2004-07-05.sp166">

               <speaker>VALENTIN POHOREC:</speaker>

               <p>Hvala lepa. Če bi danes imeli na dnevnem redu razpravo o delu zunanjega ministrstva
               in slovenski zunanji politiki, bi bil seveda magnetogram te seje povsem drugačen in
               bi celo varovalke trpele, tako bi letelo na to; samo zato, da bi lahko razpravljali o
               zunanjem ministrstvu, brez seveda predloga, da je treba ministra razrešiti.</p>
               <p>Povsem se strinjam, da bi za tako razrešitev bil dovolj tudi eden stavek. Prenehalo
               je zaupanje medsebojno, ki je v vladi nujno potrebno, predlagana je razrešitev, brez
               tistega, da se morajo razgaliti vsi problemi in se drug drugega obtoževati. To je
               podobno ločitvi na sodišču, ko se potem pere umazano perilo tam, kdo je kdaj, kaj in
               kako v zakonu počel.</p>
               <p>Slišali pa smo skoraj obratno, malo interpelacijo proti predsedniku vlade s strani
               ministra, ki je predlagan za razrešitev. Saj v magnetogramu piše, česa vsega je bil
               obtožen in predlagan in predlog, da naj predsednik vlade odstopi. To se mi ni zdelo
               dobro in če tudi jaz ponovim, kako so trije ministri Slovenske ljudske stranke
               dostojno, pokončno se tukaj poslovili, odšli, dali svojo izjavi in bodo ostali vedno
               v takem spominu - vsaj pri meni gotovo.</p>
               <p>Gospod Sok! Ko smo pred dvema letoma glasovali o rebalansu proračuna, da bi rešili
               pokojninsko blagajno, ste bili proti - dajte tisti denar za kmetijstvo! Teh 60
               milijard za dve penziji bi, recimo, vzeli kmetijstvu. Kaj bi takrat govorili?
               Verjetno bi se zelo strinjali s tem. Te dni sem pripravil zanimiv mali stavek: "Ne
               koplji jame drugemu z lopato, ki ti jo posodi Janez Janša." Mogoče je tudi kaj
               resnice v tem predlogu.</p>
            </sp>
            <sp xml:id="SDZ3-Izredna-48-2004-07-05.sp167">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovane poslanke, spoštovani poslanci! Zaključujem razpravo. Prešli
               bomo na odločanje o predlogu sklepa, zato vse vabim v dvorano.</p>
               <p>V skladu z 201. členom poslovnika zbora, dajem na glasovanje naslednji predlog
               sklepa: "Dr. Dimitrij Rupel se razreši funkcije ministra za zunanje zadeve. Na
               podlagi 115. člena ustave Republike Slovenije opravlja tekoče posle do imenovanja
               novega ministra."</p>
               <p>Obrazložitev glasu, gospod Podobnik. Izvolite.</p>
            </sp>
            <sp xml:id="SDZ3-Izredna-48-2004-07-05.sp168">

               <speaker>JANEZ PODOBNIK:</speaker>

               <p>Hvala lepa. Spoštovana podpredsednica, kolegice in kolegi! V imenu poslanske
               skupine. Poslanska skupina Slovenske ljudske stranke tega predloga predsednika vlade
               ne bo podprla.</p>
               <p>Najprej obžalujemo, da predsednik vlade kljub času, ki ga je imel na voljo, ni
               odgovoril na zelo jasno postavljeno vprašanje, naj nam predstavi, po katerih
               elementih je zunanji minister deloval v nasprotju z usmeritvami, ki mu jih je pri
               delu dajal državni zbor oziroma odbor za zunanjo politiko.</p>
               <p>Drugi razlog. Po našem mnenju minister ni ravnal v nasprotju z ustavo in zakoni. In
               še posebej: dr. Rupel ni prekršil prisege, ki jo je v tem mandatu dvakrat dal na tem
               mestu v državnem zboru.</p>
               <p>Drugi razlog. Minister je na področju zunanje politike deloval profesionalno. Danes
               s strani predsednika vlade nismo slišali nobenega argumenta, ki bi bil prepričljiv,
               da je bil neprofesionalen zunanji minister. To pa pomeni, da je njegova razrešitev
               škodljiva za Republiko Slovenijo.</p>
               <p>Tretjič. Po našem mnenju osebni razlogi, nezaupanje ni argumenti, ki sodijo v
               državni zbor, ampak so to argumenti, ki sodijo na organ LDS-a.</p>
               <p>Četrti razlog. Zasebni politični angažma v notranjepolitičnih zadevah so tudi za
               ministre, katerekoli ministre, še vedno v okviru veljavne ustave, ki jamči svobodo
               izražanja misli in javnega nastopanja.</p>
               <p>In zadnji argument. Po našem trdnem prepričanju predsednik vlade nima mandata, da bi
               politično ocenjeval primernost političnega angažmaja svojih ministrov, vsekakor ne
               kot predsednik vlade. To lahko stori samo kot predsednik vladne stranke. To je pet
               razlogov, na podlagi katerih poslanska skupina Slovenske ljudske stranke predloga za
               razrešitev ne bo podprla. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp169">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Bajuk, izvolite, obrazložitev glasu.</p>
            </sp>
            <sp xml:id="SDZ3-Izredna-48-2004-07-05.sp170">

               <speaker>DR. ANDREJ BAJUK:</speaker>

               <p>Hvala lepa. Ne glede na to, da se je kolega večine zelo obregnil ob moje besede, da
               dejansko smo v nekem nenavadnem položaju. Položaj, ne glede na to, če noče tega
               sprejeti, je zelo nenavaden. Ni normalno, da se dva meseca pred volitvami menja
               ministra za zunanje zadeve ali se sploh ta predlog prinese v državni zbor na
               obravnavo brez vsake argumentacije. Dejansko gospod predsednik vlade ni obrazložil ne
               pisno, ne danes, dvakrat v teh intervencijah, zakaj gospod minister za zunanje zadeve
               predstavlja neko zunanjo politiko, ki naj bi bila v sporu z vizijo, ki jo ima on kot
               predsednik in ostali del vlade.</p>
               <p>Zato ugotavljamo, da je ta predlog brez kakšne obrazložitve dejansko škodljiv za
               Republiko Slovenijo, da bomo imeli velike težave v zunanjem svetu zaradi tega, ker
               bomo morali, pač, povedati in tudi mediji ne bodo morali drugače razmisliti, kot to,
               da sta prišla nekaj navzkriž, da se ne razumeta na nekem neznanem področju. Tako se
               pa resna zunanja politika ne dela. In gospod Školč, je silno nenavadno in to ni
               normalno. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp171">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cukjati, izvolite.</p>
            </sp>
            <sp xml:id="SDZ3-Izredna-48-2004-07-05.sp172">

               <speaker>FRANCE CUKJATI:</speaker>

               <p>Hvala za besedo. Glede na to, kaj vse je bilo danes rečeno oziroma kako delate s
               svojim ministrom, bi verjetno interpelacijo celo podprl. Namreč, zdi se mi, da gospod
               Rupel ne spada v to vlado in v to stranko. Pa ne zato, ker bi se Rupel oddaljil od
               LDS-a. Imam občutek, da predvsem zadnji dve leti se je LDS oddaljila od sredine. Zelo
               daleč od sredine, odšel je Drnovšek, odhaja Rupel in odšel bo še kdo. To me
               pravzaprav ne moti. Daleč v levo se pomika LDS, postaja nestrpna do drugih, do
               drugače mislečih. Nekaj drugega me skrbi. Namreč, odhaja Rupel, odhaja Pahor,
               odhajajo posamezniki iz tega zbora, s tega slovenskega političnega področja, tisti
               ljudje, s katerimi se je dalo najti komunikacijo, dalo se je najti povezavo, dogovor,
               v pomembnih državotvornih temah se je vendar dalo najti nek konsenz, ki presega
               strankarske razmere. Vse manj, gospodje, je teh ljudi, in to ni dobro. Bomo videli,
               kako bo v naslednjem mandatu.</p>
            </sp>
            <sp xml:id="SDZ3-Izredna-48-2004-07-05.sp173">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Diaci, izvolite.</p>
            </sp>
            <sp xml:id="SDZ3-Izredna-48-2004-07-05.sp174">

               <speaker>MAG. MARKO DIACI:</speaker>

               <p>Hvala za besedo. Sam bom podprl ta predlog za razrešitev, vendar ne zaradi razlogov,
               ki so navedeni. Ti razlogi so po mojem mnenju prav tako na nek način čudni, seveda če
               ocenjujemo predlog za razrešitev v času, ki je pred nami, se pravi, tri mesece do
               volitev.</p>
               <p>Predlog za razrešitev bom podprl iz naslednjih razlogov: kršitev 63. člena ustave,
               kršitev 124. člena ustave, kršitev 110. člena ustave in kršitev 153. člena ustave. To
               so členi oziroma točke, ki so bile v interpelaciji, ki smo jo predlagali 14.
               februarja 2003. To so tudi po mojem mnenju edini tehtni argumenti za razrešitev.
               Drugače pa nepoznavalcu naših političnih razmer oziroma zgolj slučajnemu opazovalcu
               današnje seje verjetno popolnoma nič ni jasno, kaj se danes tu gremo. Zunanji
               minister na nek način kritizira lastno vlado, opozicija oziroma del opozicije brani
               ministra. Potem imaš nekaj časa občutek, da si na seji izvršilnega odbora največje
               vladne stranke - kaos, totalni kaos. Mislim, da je treba ta sistem spremeniti, in
               mislim, da je to tudi nauk te današnje zgodbe. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp175">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp xml:id="SDZ3-Izredna-48-2004-07-05.sp176">

               <speaker>MAG. JANEZ DROBNIČ:</speaker>

               <p>Celoten potek seje je pravzaprav pokazal, da ni bilo podanih pravih argumentov za
               razrešitev ministra. Govorilo se je o vsem mogočem. In če se, gospa Veliščkova, dobro
               spomnite, po začetnem, uvodnem nastopu gospoda ministra - tudi predsedujoči, gospod
               Pohorec je bil zraven -, sem povedal: gospod minister je govoril o vsem drugem, razen
               o argumentih za razrešitev zunanjega ministra, torej dejavnosti na zunanjepolitičnem
               področju. Glede na to, da je navedel same argumente, kako je vlada uspešna, se je
               seveda sprožila vrsta protiargumentov, kako to ni. In s tem je pravzaprav prišlo do
               tega, da je v začetku premier pravzaprav zlorabil ta državni zbor za to predstavo.
               Govoriti bi morali o odgovornosti oziroma o delu zunanjega ministra. To, da se
               predsednik vlade osebno razhaja z zunanjim ministrom, ne more biti argument za
               razrešitev. Ne morejo biti osebni odnosi, osebne poteze tarča zunanje politike. Kako
               si pa predstavljamo v svetu, da bo zaradi nekih osebnostnih, značajskih potez padla
               zunanja politika? To je nedostojno tega državnega zbora. Edino kar je mogoče iz vsega
               tega potegniti, je to, da je poskus razreševanja teh sporov, ki bi se morali
               razrešiti na strankarskem nivoju v okviru Liberalne demokracije. Zato je bil ta
               državni zbor pravzaprav zlorabljen za takšne namene.</p>
               <p>Predloga ne bom podprl, tako kot sem že povedal. In lepo bi prosil, da se tudi v
               bodoče kaj takšnega ne bi dogajalo.</p>
            </sp>
            <sp xml:id="SDZ3-Izredna-48-2004-07-05.sp177">
               <speaker>PODPREDSEDNICA IRMA PAVLINIČ KREBS:</speaker> 
               <p>Hvala lepa. Gospod Janša, obrazložitev glasu, izvolite.</p>
            </sp>
            <sp xml:id="SDZ3-Izredna-48-2004-07-05.sp178">

               <speaker>IVAN (JANEZ) JANŠA:</speaker>

               <p>V imenu poslanske skupine. Torej, mi tega predloga predsednika vlade na bomo
               podprli, ker je popolnoma neargumentiran in ker tudi danes ta obrazložitev ni bila z
               ničemer dopolnjena. In pravimo: ne! Ni normalno, da se predlaga zamenjava ministra
               brez argumentov. Predsednik vlade ima pravico, da predlaga zamenjavo, vendar pa nima
               pravice, da zamenja ministra. Po ustavnem redu, kakršen velja v Sloveniji, ima to
               pravico državni zbor. In zaradi tega, ker se o tem razpravlja, je treba navesti tudi
               argumente, in teh argumentov ni bilo.</p>
               <p>Številni kolegi iz vladnih strank, tudi tisti, ki so recimo glasovali proti predlogu
               za zamenjavo ministrice Puharjeve - to je tudi predlagal predsednik vlade nekoč, pa
               so glasovali proti - tudi tisti so govorili, da ima predsednik vlade izključno
               pravico, da si izbira sodelavce. Morda! Nima pa izključne pravice, da jih menjava,
               ker je to vlada Republike Slovenije in ker o tem odloča državni zborin morajo biti
               predlogi argumentirani. In ministri po ustavi prisežejo na prisego, ki je del 104.
               člena ustave, prisežejo, da bodo spoštovali ustavni red, da bodo ravnali po svoji
               vesti in delovali za blaginjo Slovenije. Nikjer ne prisežejo, da bodo delali tako, da
               bo to predvsem všeč predsedniku vlade, nikjer ne prisežejo. Slovenija nima
               kanclerskega sistema in v Sloveniji ministri ne prisegajo kanclerju ali predsedniku
               vlade. Kanclerji so prisegali neki drugi državi sredi prejšnjega stoletja in se to ni
               dobro obneslo. Bi bilo dobro, da si to zapomnite.</p>
               <p>Slovenija je v letošnjem letu slavila dosego dveh ključnih zunanjepolitičnih etapnih
               ciljev: vstop v Evropsko unijo in Nato. In nedvomno, to ste celo sami priznavali, gre
               tukaj doktorju Dimitriju Ruplu velika zasluga, da sta bila ta cilja dosežena. In
               nekaj mesecev po dosegu teh ciljev se odstavlja tistega, ki se mu priznava ta
               zasluga. To je druga stvar, ki tukaj ni normalna. Morda se ne zavedate, morda se komu
               to zdi celo paradoksalno, ampak tudi s tem predlogom za zamenjavo in s to današnjo
               razpravo ste v bistvu doktorju Dimitriju Ruplu postavljali spomenik. Slovenija bo
               tudi po tem - in verjetno boste danes glasovali za njegovo razrešitev - ostala v
               Evropski uniji in v Natu in ime doktorja Dimitrija Rupla bo tudi za zgodovino ostalo
               povezano z obema projektoma in tudi s samo osamosvojitvijo. Ime tistih, ki v najbolj
               nemogočem času brez argumentov predlagate njegovo zamenjavo, pa bo več ali manj
               pozabljeno kot neka prehodna epizoda, kot ime nekega, ki je mislil, da je z volitvami
               dobil državo Slovenijo v last, in je pozabil, da jo je dobil samo v začasno
               upravljanje. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp179">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Potrč. Izvolite.</p>
            </sp>
            <sp xml:id="SDZ3-Izredna-48-2004-07-05.sp180">

               <speaker>MIRAN POTRČ:</speaker>

               <p>Poslanska skupina Združene liste socialnih demokratov bo glasovala za predlog
               predsednika vlade, da se ministra za zunanje zadeve dr. Dimitrija Rupla razreši. Mi
               priznamo dr. Dimitriju Ruplu uspešno sodelovanje v dosedanji vladi pri realizaciji
               skupnih projektov te vlade, koalicije, pa tudi državnega zbora in mnogokrat v
               sodelovanju z drugimi vladnimi strankami. Toda takšno sodelovanje ne daje nikomur
               pravice, da si izjemne zasluge lasti, niti pravice, da ne sodeluje v okviru vlade na
               način, ki zagotavlja v vladi korektne medsebojne odnose. Vsak mandatar ima pravico,
               če oceni, da so odnosi medsebojnega zaupanja skaljeni do te mere, da uspešno delo ne
               bi bilo mogoče, predlagati razrešitev. Res je, razrešitve opravlja po naši ustavi
               državni zbor in poslanke in poslanci imamo pravico, da ta predlog sprejmemo ali ne.
               Nimamo pa pravice, da rečemo, da je predlog nelegitimen, da ni opredeljen, da ni
               ustaven in podobne stvari, o katerih danes govorite.</p>
               <p>In naj rečem še eno. Vlada bo delovala še slabih pet mesecev, ni govora o treh
               mesecih, ker vlada bo delovala tudi še potem, ko bodo volitve, in dokler se bo
               konstituiral novi državni zbor in opravljal izbor mandatarja in sestave vlade. V
               najboljšem primeru bo to gotovo pet mesecev in to je čas, glede katerega je prav
               gotovo potrebno, da vlada še bolj kot v času, ko funkcionira tudi državni zbor,
               uspešno deluje.</p>
               <p>In še nekaj. Edino kar, bi rekel, štejem za slabo v vsej tej razpravi, moje trdno
               prepričanje in prepričanje Združene liste pa je, da je to sprovociral Dimitrij Rupel,
               ne pa predsednik vlade, je, da smo dali ponovno vsem nam priložnost, da ne govorimo o
               problemu, ampak da se gremo od druge ure naprej predvolilno agitacijo in razpravo o
               vsem, ne pa o tem, kar je bila vsebina predloga. Hvala.</p>
            </sp>
            <sp xml:id="SDZ3-Izredna-48-2004-07-05.sp181">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu. Gospod Tanko, izvolite.</p>
            </sp>
            <sp xml:id="SDZ3-Izredna-48-2004-07-05.sp182">

               <speaker>JOŽE TANKO:</speaker>

               <p>Hvala lepa. Gospod premier nam je več kot 95% uvoda in svojega zaključka namenil za
               razpravo za svojo predstavitev gospodarskih rezultatov njegovega mandata. Vsaj tako
               je govoril. Vendar govoril je o komulativni rasti zadnjega desetletja, ničesar pa ni
               povedal o dodani vrednosti, ki se je zgodila v njegovem mandati. Govoril je o dolgu,
               o investicijah, o zaposlovanju, o Renaultu, ni pa povedal ali je bil gospod Rupel
               proti tem njegovim ukrepom in rezultatom. Skratka, gospodarska rast v tej državi po
               mojem mnenju kljub vsemu ni dobra, kajti čedalje bolj sodijo med tiste države, ki
               niso izkoristile svoje priložnosti, in smo država, ki jo čedalje bolj dohitevajo
               druge vzhodne države. Da stanje v državi ni dobro in da je kritično, pa potrjuje tudi
               izjava gospoda Pahorja, ki jo je izrekel na Zboru za republiko, ko je rekel približno
               tako: "Ne potrebujemo radikalnih sprememb, potrebujemo pa vlado za dve leti, da bo
               izpeljala reforme, da bo opravila garaško in neprijetno delo." Skratka, gospodarski
               problem je.</p>
               <p>Zanima pa me pravzaprav, kaj je za premiera in za to vladno koalicijo pomembnejše:
               ali je to razumevanje z Ropom in slabi rezultati resorja ali pa so pomembnejši dobri
               rezultati resorja in nekoliko slabše razumevanje s premierom. Skratka, nekako
               nedopustno je, da se po vsem tem tako drastično odstavlja uspešnega ministra. Hvala.
           </p>
            </sp>
            <sp xml:id="SDZ3-Izredna-48-2004-07-05.sp183">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ3-Izredna-48-2004-07-05.sp184">

               <speaker>JOŽEF JEROVŠEK:</speaker>

               <p>Hvala lepa. Današnja razprava je jasno in nedvoumno pokazala, da je minister
               izvrševal in uresničeval vse smotre in cilje zunanje politike, ki jih je definiral
               državni zbor, zato argumentov za razrešitev ni. Pod njegovim vodstvom je slovenska
               zunanja politika dosegla ključne strateške cilje zunanje politike, zato se upravičeno
               sprašujem, kaj je mislil gospod Rop, ko je govoril, da minister Rupel ne podpira
               politike vlade. O kateri, nam nepoznani, politiki vlade je govoril gospod Rop? Neki
               tajni, nelegitimni politiki? S tem govorjenjem je gospod Rop priznal, da za njegovo
               vlado ne velja politika in strategija, ki jo definira in določa državni zbor, saj to
               politiko je gospod Rupel dosledno izvrševal, kot je bilo danes jasno ugotovljeno,
               ampak to pomeni, da gospod Rop ponižujoče izvršuje politiko, ki mu jo očitno narekuje
               Forum 21, ker se udeležuje njihovih seans. Če tako kršenje ustave gospod Rupel
               kritizira in se mu upira, ga je treba pohvaliti. Pohvaliti, da je spoštoval politiko
               državnega zbora in ni priznaval politike diktata nekega foruma bogatašev, ki je
               uperjena proti upokojencev, proti delavcem,proti intelektualcem, proti bodočnosti
               naših otrok in ta politika vidi in zasleduje zgolj dobiček za njihov krog buržoazije.
               Do te politike, ki jo gospod Rop tako podpira, čeprav je za vlado nelegitimna, ni
               kritičen le gospod Rupel, ampak so se ji že uprli volivci na evropskih volitvah in se
               ji bodo uprli še bolj enotno jeseni.</p>
               <p>Gospod predsednik vlade, verjemite, da ste naredili veliko napako s tem, ko ste
               sprejeli navodila političnih botrov, da politično likvidirate ministra, ki zastopa
               slovenske interese. Tisti, katerim želite sedaj ugajati in se jim klanjate, se
               "fučka" za slovenske interese. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp185">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Pavel Rupar ima besedo.</p>
            </sp>
            <sp xml:id="SDZ3-Izredna-48-2004-07-05.sp186">

               <speaker>PAVEL RUPAR:</speaker>

               <p>Hvala lepa. Seveda ne bom podprl razrešitve. Vsakdo, ki v tej državi misli drugače,
               kot misli Liberalna demokracija, Združena lista in podobne stranke ni človek, ki
               misli drugače, ali pa človek, ki bi ne bil z nami in je zato proti nas. To je človek,
               ki bi po vašem mnenju moral biti uničen in moral biti oblaten, ga je treba izgnati iz
               raja. Vi pravzaprav pišete neko svoje sveto pismo, v katerem določate pravila kdor je
               z nami je tu, kdor ni z nami, ga je treba potolči. Človek s takšnimi kvalitetami, kot
               je Dimitrij Rupel, bi moral uživati predvsem med vami največji ugled, zato ker ima
               vrline, človeške vrline, ki jih vsi skupaj tukaj nimate niti za pol njega. Ampak, saj
               dr. Rupel ni edini, ki je ali ki bo danes lustriran, dr. Rupel je le eden izmed
               mnogih, ki ste jih odslovili, med njimi, drugimi, tudi vašega kolega, ki bi mu morali
               peti slavo, pa ste ga poslali v Evropsko unijo, Boruta Pahorja, meni ga je tudi žal,
               ampak to ste naredili sami. Ja, preprosto ste to naredili sami zato, ker je prevelika
               konkurenca nekomu, ki vas tako ali tako vodi že vsa leta.</p>
               <p>Dr. Rupel ni naredil niti najmanjše napake, niti eden mu ni mogel očitati prav čisto
               ničesar. V njegovem obdobju ste mu podtaknili celo afero o diplomatski akademiji, iz
               katere je pa izšel kot zmagovalec, kot človek s pokončno glavo, v nasprotju z vami
               samo zato, ker vam je dokazal, da podtikanje afer, ki ste jih tako hudo polni, nimajo
               nobene osnove in so puhle. In te afere so popolnoma drugačne kot tiste, ki jih imate
               sami na grbi, pa ne bom ponavljal banke SIB in ne vem česa.</p>
               <p>Veste, vsaka palica ima dva konca; enkrat udari enega, drugič udari drugega. Trenutno
               jo imate zavoljo oblasti vi v tisti roki, ki tepe. Ampak, verjemite mi, danes je
               lahko - ali pa boste vi dobre volje -, lahko je celo židane volje Diaci ali pa Mladi,
               če sploh razume, kaj je to "židana volja". Ne nazadnje, veste kaj, enkrat se smeji
               nekdo, drugič drugi, najslajše se pa smeje tisti, ki se zadnji. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp187">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lenko, izvolite.</p>
            </sp>
            <sp xml:id="SDZ3-Izredna-48-2004-07-05.sp188">

               <speaker>FRANC LENKO:</speaker>

               <p>Hvala lepa za besedo. Naša poslanska skupina bo podprla predlog predsednika vlade. V
               uvodni predstavitvi stališča poslanske skupine smo navedli, da gospodu ministru
               priznavamo zasluge, ki jih je imel ob osamosvojitvi naše države, da mu priznavamo
               tudi nedvomno nekatera pozitivna dejanja, ki jih je opravilkot zunanji minister,
               predvsem tudi pri formiranju naše države pa pri priznavanju. Vendar, vse to še ne
               opravičuje, da lahko znotraj vlade solira. Če je vlada kolektiv, potem morajo vsi
               delati kot kolektiv, zato da je tudi rezultat optimalen.</p>
               <p>Pozorno sem poslušal razpravo, in sicer predsednika vlade in gospoda ministra, in
               človek na koncu pride do zaključka, da ni začel izključevati ministra predsednik
               vlade, temveč se je gospod Rupel v bistvu sam izključil. Saj po svoje je to mogoče
               težko razumeti, vendar, žal, izgleda, da ne zdrži kolektivnega dela. Mi smo se tako
               odločili, da bomo podprli. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp189">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Maršič, obrazložitev glasu, izvolite.</p>
            </sp>
            <sp xml:id="SDZ3-Izredna-48-2004-07-05.sp190">

               <speaker>DORIJAN MARŠIČ:</speaker>

               <p>Hvala za besedo, podpredsednica. Spoštovane kolegice in kolegi! Tu sem slišal o
               forumih bogatašev. Po mojem osebnem mnenju so forumi bogatašev na eni in na drugi
               strani, kolikor sem uspel videti v teh zadnjih nekaj mesecih, le političen predznak
               je drugačen. Prej sem slišal tudi o paraleli med odzivom predsednika Ropa na povabilo
               Foruma 21 in prisotnostjo gospoda Rupla na forumu za republiko. Osebno sodim, da ta
               paralela ni primerna, ni v redu, kajti ni mi znano, da bi gospod Rop predsedoval
               zboru, ki bi trdil, da je treba vlado, v kateri sedi, zamenjati. To je gospod Rupel
               naredil. Prepričan sem, da je to prelilo rob potrpežljivosti pri samem premieru.</p>
               <p>Ob vsem spoštovanju do ministra Rupla in ob zavedanju njegovih dosedanjih zaslug bom
               podprl predlog predsednika Ropa, saj je le on tisti, ki lahko oceni, ali z ministrom
               lahko še naprej sodeluje ali ne.</p>
            </sp>
            <sp xml:id="SDZ3-Izredna-48-2004-07-05.sp191">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, izvolite.</p>
            </sp>
            <sp xml:id="SDZ3-Izredna-48-2004-07-05.sp192">

               <speaker>MAKSIMILJAN LAVRINC:</speaker>

               <p>Hvala lepa za besedo, gospa podpredsednica. Preden bom začel, bom rekel: "Dimitrij
               razmisli še enkrat, pa odstopi!" Namreč, mnogi so mi v različnih debatah rekli, da je
               podoben razvajenemu ljubljanskemu "pamžu", ki se igra samo toliko časa, dokler se vsi
               igrajo tako, kot se je on pripravljen. Ko tega ni, potem zapusti. In seveda,
               historiat njegovega političnega udejstvovanja temu pritrjuje.</p>
               <p>In še nekaj bom rekel. Da je s tem, ko je izkoristil svoj odhod iz parlamenta za to,
               da opoziciji pomaga priti na oblast, me je prepričal, da je imel predsednik vlade še
               kako prav, ko je predlagal, odločili bomo pa mi. In sem prepričan, da bomo odločili
               dobro.</p>
               <p>Edino, kar me skrbi oziroma kar me na nek način preseneča, je to, da se opozicija
               tako brani tega močnega intelektualnega potenciala, ki ga boste dobili. To me pa
               preseneča. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp193">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, izvolite.</p>
            </sp>
            <sp xml:id="SDZ3-Izredna-48-2004-07-05.sp194">

               <speaker>RUDOLF PETAN:</speaker>

               <p>Hvala za besedo, gospa podpredsednica. Spoštovani! Obrazložitev za razrešitev
               ministra v petih stavkih, kot nam jo je poslal predsednik vlade, me ni prepričala,
               ker je brez argumentov. Pet stavkov za razrešitev tri mesece pred volitvami, in to
               ministra, katerega resor državljani najbolje ocenijo, kar je razumljivo, kajti v tem
               času njegovega ministrovanja smo dosegli prioritete slovenske zunanje politike, med
               ostalim tudi vključitev v zvezoNato in pa v EU. In takih pet stavkov obrazložitve je
               znak arogance in znak nestrpnosti do kdaj tudi drugače mislečih. To prepričanje velja
               še posebej, ker imamo pa ministrstva, ki so jih ljudje slabo ocenili v anketi, pa jih
               predsednik vlade nikoli ni omenjal za razrešitev. Lahko bi rekel celo, da so njegovi
               miljenci.</p>
               <p>Omenil bi, kot enega od teh ministrstev, ministrstvo za zdravje, ki podpira
               lumparijo, ki se ji pravi "višje zavarovalne premije, starejših nad 60 let", in to ob
               podpori vladajoče koalicije. Tu bi pa še posebej omenil DeSUS, ki bi moral zastopati
               interese starejših občanov - tako vsaj pravijo, ravnajo pa ravno drugače. Obremenili
               bi ravno to starejšo populacijo. Pri tem pa bi razreševali ministra, ki je po mnenju
               ljudi najuspešnejši na svojem področju. Seveda, takšno mnenje ljudi šteje največ. Če
               pa se s predsednikom vlade ne razumeta, je pa mogoče to recept za dobro vodenje
               resorja pri sedanji vladi. Verjetno ne boste rekli, da vlada dela slabo zato, ker en
               minister solira in po mnenju ljudidela najboljše in ima najboljši resor. Zato ne bom
               podprl te obrazložitve za razrešitev ministra v petih stavkih in bom, seveda,
               glasoval proti. Hvala.</p>
            </sp>
            <sp xml:id="SDZ3-Izredna-48-2004-07-05.sp195">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Izredna-48-2004-07-05.sp196">

               <speaker>ALOJZ SOK:</speaker>

               <p>Hvala lepa. Pravzaprav osebno nimam nobenega argumenta, da bi branil ministra Rupla,
               kajti na ta vlak, ki očitno vozi v napačno smer, je vstopil sam in je tudi sam
               pomagal voziti do danes to vlado. Vendar argument, da zaradi udeležbe ministra na
               neki javni tribuni, kjer so govorili o prihodnosti Slovenije, da je to glavni
               argument za razrešitev ministra, čeravno smo danes bolj poslušali o gospodarskih
               uspehih vlade kot o čem drugem, to pa se mi zdi daleč, daleč premalo in, stvarno,
               predsednik vlade ni podal neke tehtne obrazložitve za razrešitev.</p>
               <p>Nasprotno! Tukaj se je med drugimi tudi pohvalil s 660 delovnimi mesti, ki bi jih
               naj v Novem mestu razvil Renault, ampak če se jaz prav spomnim in prav vem, je
               pravzaprav Renault v Novem mestu še iz časa Tita. In žalostno bi bilo, če Francozi ne
               bi opazili delavnosti in marljivosti naših slovenskih delavk in delavcev in to je
               pravzaprav verjetno glavni razlog in odločitev, da so se odločili povečati oziroma
               vlagati v Slovenijo.</p>
               <p>In še, da odgovorim gospodu Pohorcu, ker prej nisem dobil priložnosti za repliko, pa
               me je imenoval. Veste, pokojninske problematike se ne da razreševati z razporejanjem
               znotraj proračuna tako, da bi vzeli kmetom iz eko plačil in jih dali upokojencem.
               Torej, napako ste naredili, ko ste sprejeli zakon, decembra leta 2000, takrat ste
               "zamočili", sedaj pa bi s proračunom, s prerazporejanjem to radi reševali in
               opoziciji očitali, da je kriva za nastalo situacijo. To boste morali, seveda,
               pripisati sami sebi in kot DeSUS za to prevzeti tudi svoj del odgovornosti, ki ste ga
               seveda pomagali v tej vladi oblikovati. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp197">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim brez polemik, ker ni moč več odgovarjati na trditve, ki bi morebiti ne
               držale. Gospod Barovič, izvolite.</p>
            </sp>
            <sp xml:id="SDZ3-Izredna-48-2004-07-05.sp198">

               <speaker>BOGDAN BAROVIČ:</speaker>

               <p>V Slovenski nacionalni stranki, tako kot je bilo že povedano, bomo razrešitev
               podprli. Pa ne iz razlogov, ki jih je navedel predsednik vlade, pa ne zato, ker je to
               predlog predsednika vlade, temveč zato, ker ocenjujemo, da je to potrditev triletnih
               opozarjanj s strani Slovenske nacionalne stranke, da tako minister, hkrati z njim
               tudi vlada, nista delala v interesu slovenskega naroda. Kar je jasno in glasno danes
               razvidno, je iz popolnoma nerešenih vprašanj s sosednjo Hrvaško in iz odnosov gospoda
               ministra do napada na Irak, do ekološke cone, do ribolovne cone, do ne nazadnje tudi
               dvostranskega sporazuma, odnosa do sporazuma med Združenimi državami Amerike in
               Slovenijo o neizročitvi ameriških državljanov. To so eksplicitni razlogi in potrditev
               stališč in opozoril Slovenske nacionalne stranke, starih 3 leta.</p>
            </sp>
            <sp xml:id="SDZ3-Izredna-48-2004-07-05.sp199">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rokavec, izvolite.</p>
            </sp>
            <sp xml:id="SDZ3-Izredna-48-2004-07-05.sp200">

               <speaker>FRANCI ROKAVEC:</speaker>

               <p>Hvala za besedo. Jaz, seveda, tega predloga za razrešitev ministra za zunanje zadeve,
               dr. Dimitrija Rupla, ne bom podprl. Pa ne zaradi vseh zadev, ki jih je seveda
               predsednik vlade opredelil v obrazložitvi, ker obrazložitve ni bilo. Namreč, v
               obrazložitvi ni bilo navedene niti ene napake, ki bi jo minister za zunanje zadeve
               napravil; niti ene napake pri svojem delu, kot minister.</p>
               <p>Vendar, čudim se nečemu drugemu: da je minister Rop tri mesece pred volitvami prišel
               v parlament s sporočilom, da z aktualnim zunanjim ministrom ne more več sodelovati.
               Pa ni, "hudir", čisto po domače povedano, če sta 18 mesecev lahko sodelovala, zakaj
               potem predsednik vlade obremenjuje ta državni zbor in ne poskuša najti še za
               naslednje tri mesece dialoga z zunanjim ministrom. To se mi zdi ključno vprašanje! Da
               je treba obremenjevati ta državni zbor, to državo z eno preprosto ugotovitvijo, da
               nekdo ni sposoben naprej vzpostaviti potrebnega dialoga samo medosebni ravni, ne pa
               na ravni, ki bi bila usodna ali pa pomembna za državo.Tukaj enostavno ugotavljam, da
               se pogrezamo v situacijo, ki je zelo slaba, slab vzgled za vzpostavljanje nekaterih
               normalnih odnosov tako na vidnih položajih, kjer smo seveda tako, kot je geslo
               najmočnejše stranke - "Vsi drugačni, vsi enakopravni." Poskušamo to drugačnost,
               seveda, tudi strpno obravnavati, zato tega predloga ne morem sprejeti. Hvala lepa.
           </p>
            </sp>
            <sp xml:id="SDZ3-Izredna-48-2004-07-05.sp201">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Pukšič, izvolite.</p>
            </sp>
            <sp xml:id="SDZ3-Izredna-48-2004-07-05.sp202">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Kolegice in kolegi. Gospod predsednik, magister Rop
               je bil tako v svojem pisnem izdelku kot tudi v svojem ustnem izdelku na ustnem delu
               izpita zelo neprepričljiv in si je zaslužil sedaj ob koncu šolskega leta oceno, žal,
               negativno in bi moral v jeseni priti na popravni izpit, ampak učiteljski zbor mu te
               možnosti, verjamem, več ne bo dal in bo pač naslednje štiri leta moral ponavljati
               nalogo, ki je ni opravil do sedaj.</p>
               <p>Zakaj je bil zelo neprepričljiv? Govoril je o uravnoteženem gospodarskem razvoju,
               govoril je o finančnem ravnotežju, govoril je tudi o uradniškem svetu. Kolegice in
               kolegi, eden od kolegov iz opozicije, res je prijavljen na edini razpis, ministrski,
               za eno direktorsko mesto, izpolnjuje vse pogoje, pa vendar že nekaj mesecev čaka na
               odgovor in tega ne dobi. Preprost razlog, da ta uradniški svet seveda ne deluje po
               samo strokovnih kriterijih, ampak, žal, očitno po političnih.</p>
               <p>No in če se še spomnimo tega, ko je bil gospod Rop državni sekretar in je peljal
               privatizacijo in lastninjenje - njegov produkt je bil minus 150.000 delovnih mest. Ko
               je peljal ministrstvo za delo, družino s spremembo pokojninske reforme - njegov
               produkt je 65 let starci in starke v službo, mladina ostaja na cesti in brezposelna.
               In danes, ko je predsednik vlade, je njegov produkt, da to državo in državljanke
               seveda pelje v pogubo. Zato takšni protiosamosvojitveni koaliciji pač ne bom
               asistiral in ji dal glas.</p>
            </sp>
            <sp xml:id="SDZ3-Izredna-48-2004-07-05.sp203">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Zalokar Oražem, izvolite. Prosim za mir v dvorani.</p>
            </sp>
            <sp xml:id="SDZ3-Izredna-48-2004-07-05.sp204">

               <speaker>CVETA ZALOKAR ORAŽEM:</speaker>

               <p>Hvala lepa. Glasovala za bom za razrešitev ministra Rupla, in sicer zato, ker ga
               podpirajo takšni kolegi in kolegice, ki popolnoma brez sramu tu javno izjavijo, da se
               ministrstvo za zdravje in minister za zdravje, doktor Keber, zavzemajo za višje
               premije za starejše od 60 let, ki jih je določila Vzajemna. To je laž! In če
               podpirajo ministra Rupla takšni ljudje - bog nam pomagaj!</p>
            </sp>
            <sp xml:id="SDZ3-Izredna-48-2004-07-05.sp205">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite. Lepo prosim, gospod Anderlič je prijavljen k
               besedi. Edini jo ima, lepo prosim za mir v dvorani, izvolite.</p>
            </sp>
            <sp xml:id="SDZ3-Izredna-48-2004-07-05.sp206">

               <speaker>ANTON ANDERLIČ:</speaker>

               <p>Očitno je, da ta državni zbor ni sposoben, da bi dovolil, da bi lahko ta država
               normalno funkcionirala. Torej, da bi takrat, ko je na dnevnem redu predlog
               predsednika vlade, da bi razpravljali o njemu in na koncu tudi odločali. Danes ne
               govorimo o liku in delu ne ministra Rupla, ne kateregakoli bivšega ministra, ne
               kateregakoli, ki ima takšne ali drugačne zasluge, pa je bil kadarkoli že v vladi.
               Vsak si je in se bo zapisal in postavil v zgodovino sam ali pa bo odšel na smetišče
               zgodovine. Tukaj mi ne moremo kaj veliko storiti in tudi poklicani nismo za to, da bi
               tukaj o tem razpravljali, sploh pa ne nepripravljeno, kar tako, ob neki točki, ki je
               na dnevnem redu.</p>
               <p>V Liberalni demokraciji razumemo odgovornost vlade do te mere, da je treba zagotoviti
               predsedniku vlade in vladi tiste pogoje, ki jih zakon narekuje. Odgovornost
               koordinacije in usklajevanja različnih resorjev v vladi je na predsedniku države. Ni
               vsak resor za sebe in da lahko vsak minister, tako kot pravi, dela tako kot misli, da
               je najbolje, ampak tako, kot je politika vlade. Zelo slabi poslušalci bi bili ali pa
               bi se delali nekako, da nismo poslušali, kaj se je dogajalo danes na tem zboru. Kdor
               ni ugotovil te evidentne razlike v pogledih na delovanje vlade, na delovanje države,
               če hočete, tudi tega državnega zbora in onemogočanje usklajenega delovanja - jaz
               nisem želel razpravljati o delu gospoda ministra, kajti to ni v tem trenutku nobene
               potrebe, kajti predlog je predsednik vlade podal, ga je utemeljil in jaz se bom do
               njega opredelil. Zelo sem pa bil žalosten v trenutku, ko lahko v vlogi zunanjega
               ministra izjavi: obisk predsednika vlade v Združenem kraljestvu, pri predsedniku
               vlade, je nepomembna zadeva, seveda je pa pomembna udeležba na tem ali onem mitingu
               resnice. Če je temu tako, da lahko minister za zunanje zadeve o svojem delu, o
               predsedniku vlade, o njegovem poslanstvu kar tako reče, kaj je pomembno in kaj ni -
               vendar je predstavljanje te države kjerkoli, v vloge naj si bo predsednika države,
               predsednika vlade, zunanjega ministra ali kogarkoli drugega na prvem mestu.</p>
               <p>In seveda, da ne bi bilo dvoma, poslanci in poslanke Liberalne demokracije bomo
               enotno podprli predlog za razrešitev in verjemite, da tudi vse stvari znotraj stranke
               bomo uredili sami; na žalost ali pa na veselje tudi z gospodom Ruplom nimamo težave,
               kar se tiče sodelovanja na organih stranke.</p>
            </sp>
            <sp xml:id="SDZ3-Izredna-48-2004-07-05.sp207">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger, izvolite.</p>
            </sp>
            <sp xml:id="SDZ3-Izredna-48-2004-07-05.sp208">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegica in kolegi! Dovolite, da se tudi jaz
               opredelim, kako bom glasoval. Vsekakor predloga premiera mag. Ropa ne bom podprl. O
               tem sem že bil odločen ob drugi uri popoldne, tako kot tudi večina vas tukaj zbranih.
               Ampak pozorno sem poslušal predsednika vlade ob uvodnem nastopu in tudi na koncu, ko
               je po tistem prvem delu razprave govoril, in takrat sem se pravzaprav zamislil, ko je
               tako vehementno razlagal dosežke, kako se je dolg zmanjšal, kako naraščajo domače in
               tuje investicije; skratka, kako ugodno je in kako veliki dosežki so za nami. Ne vem
               kje, torej v Slovenskih goricah in v tem področju Slovenije 100%, kolegice in kolegi,
               ni tako. Tako obrtniki, večji podjetniki, kmetje, upokojenci mi pravijo, da je
               drugače, da jih duši davčna politika. Skratka, nekaj ne gre skupaj, ti podatki, ki
               jih je tukaj prestavil premier, najbrž niso pravi. Torej, ne bom podprl tega
               predloga, ki ga je predlagal minister.</p>
            </sp>
            <sp xml:id="SDZ3-Izredna-48-2004-07-05.sp209">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden preidemo na glasovanje - gospod Kelemina bi želel še obrazložiti
               svoj glas. Izvolite.</p>
            </sp>
            <sp xml:id="SDZ3-Izredna-48-2004-07-05.sp210">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj. Dejansko skoraj ne morem verjeti vsemu temu, kar
               danes slišim s strani vladajoče koalicije oziroma poslancev vladajoče skupine. Vse
               to, kar danes govorite, ravno tako izgleda, kot da bi odstavljali ministra opozicije
               ne pa ministra vlade, vladne večine. In po vsem tem se je dejansko treba vprašati,
               zakaj in iz kakšnih razlogov je gospod Rupel sploh bil imenovan za zunanjega ministra
               in kdo ga je imenoval. Imenoval in povabil ga je v vlado gospod Janez Drnovšek. Jaz
               upam, da je gospod Janez Drnovšek kredibilna osebnost bila v Liberalni demokraciji in
               še tudi danes v Sloveniji; nekaj predstavlja in nekaj pomeni. In povabil je gospoda
               Rupla v vlado za zunanjega ministra iz enega tipičnega razloga, jaz sem trdno
               prepričan, in sicer zaradi tega, ker gospod Rupel je kredibilna osebnost, je tudi
               osebnost z neko avtoriteto in je bil verjetno v tistem trenutku tudi ediniv Sloveniji
               sposoben nekako preiti oziroma preseči določena nesoglasja, ki so dejansko v tej
               državi vladala na vseh področjih, in sposoben tudi uresničiti tiste cilje, ki si jih
               je Slovenija dolgoročno zadala - torej, vstop v EU in tudi vstop v Nato. In gospod
               Rupel je prav gotovo svoj prispevek k temu dal. Danes pa ga vi odstavljate kot
               največjega sovražnika te države, kot nesposobneža, kot skratka, kot človeka, ki ga je
               enostavno treba izbrisati in na njega pozabiti.</p>
               <p>Mislim, da delate slabo in če tako ortodoksno odločate, kot boste danes verjetno
               odločili - mislim, da je to tudi za prihodnost Slovenije izredno negativno. Hvala
               lepa.</p>
            </sp>
            <sp xml:id="SDZ3-Izredna-48-2004-07-05.sp211">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Džuban, izvolite.</p>
            </sp>
            <sp xml:id="SDZ3-Izredna-48-2004-07-05.sp212">

               <speaker>GEZA DŽUBAN:</speaker>

               <p>Tega, kar pravi gospod Kelemina, nihče ni rekel. Jaz bom predlog podprl, ne zaradi
               tega, da bi me prepričal gospod predsednik vlade, ne zaradi tega, da bi me prepričali
               kolegi v koaliciji, pač pa zaradi tega, ker so me v to prepričevali vsa leta nazaj
               kolegi, ki ga danes branijo. Kritizirali so ga kot župana, kot veleposlanika, kot
               ministra na različne načine, mu očitali žalitve, nesposobnost, netolerantnost. Eni so
               se celo zarekli, da se ne bodo nikoli več z njim ukvarjali. Poglejte: "Dragi gospod
               Dimitrij Rupel, ne bom uporabljal vaših metod in vas nazaj zmerjal s fašistom in
               nedemokratom. Zame ste enostavno oseba, ki ne more brez gospodarja, in ko ga najde,
               je pripravljen popljuvati vse, ki trenutno gospodarju niso všeč. Jaz se ne bom več
               ukvarjal z vami." Gospod Janez Janša, prepričali ste me. Hvala lepa.</p>
            </sp>
            <sp xml:id="SDZ3-Izredna-48-2004-07-05.sp213">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zdaj pa mislim, da lahko preidemo na glasovanje o predlogu sklepa.
               Dovolite, da vsebino sklepa še enkrat preberem, da ne bo nesporazumov. Glasovali bomo
               o sledečem predlogu sklepa: "Dr. Dimitrij Rupel se razreši funkcije ministra za
               zunanje zadeve. Na podlagi 115. člena ustave Republike Slovenije opravlja tekoče
               posle do imenovanja novega ministra."</p>
               <p>O tem predlogu sklepa glasujemo. Glasujemo. Navzočih nas je 75, za je glasovalo 50
               poslank in poslancev, proti 22.</p>
               <p><stage>(Za je glasovalo 50.)</stage> <stage>(Proti 22.)</stage></p>
               <p>Glede na izid glasovanja ugotavljam, da je dr. Dimitrij Rupel razrešen funkcije
               ministra za zunanje zadeve.</p>
               <p>Spoštovane poslanke in spoštovani poslanci, dovolite, da se v imenu državnega zbora
               Republike Slovenije spoštovanemu dr. Dimitriju Ruplu lepo zahvalim za dosedanje
               sodelovanje in mu zaželim uspešno delo za naprej.</p>
               <p>S tem zaključujem to točko dnevnega reda. Jutri ob 10.00 uri bomo prešli na obravnavo
               2. točke dnevnega reda, to je predloga predsednika vlade Republike Slovenije za
               imenovanje gospoda Iva Vajgla za ministra za zunanje zadeve. Vsem najlepša hvala in
               lahko noč! <title><stage>(SEJA JE BILA PREKINJENA 5. JULIJA 2004 OB 22.05 URI.)</stage></title>
               </p>
            </sp>
         </div>
      </body>
   </text>
</TEI>
