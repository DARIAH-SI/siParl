<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Izredna-41-2004-03-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5E91D7DEF122ED15C1256E58004AFB35</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=5E91D7DEF122ED15C1256E58004AFB35</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-41-2004-03-02.DZ" n="41">
               <name>Izredna</name>
               <date when="2004-03-02"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-41-2004-03-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">41. izredna seja</stage>
            <stage type="date">(2. marec 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.01 uri. </stage>


            <sp xml:id="SDZ3-Izredna-41-2004-03-02.sp1">

               <speaker>PREDSEDNIK BORUT PAHOR:</speaker>

               <p>Spoštovane kolegice in kolegi! Lep pozdrav vsem, tistim, ki ste že in tistim, ki bodo
               še navzoči na 41. izredni seji državnega zbora. Sklical sem jo na osnovi 58. člena
               poslovnika državnega zbora. Preden bomo prešli na določitev dnevnega reda, vas bom
               obvestil katere kolegice in kolegi se zaradi drugih obveznosti današnjega dela
               državnega zbora ne morejo ali utegnejo udeležiti. To so kolegi: Battelli, Čeligoj,
               Drobnič, Horvat, Jakič, Jelinčič, Kebrič, Kremžar, Malovrh, Peterle, Potrč, Školč,
               Tanko, Trofenik, Vučko, Štemberger in kolegici Pozsonceva ter Oražmova.</p>
               <p>Na sejo zbora sem vabil tudi predstavnike vlade, njih še posebej lepo
               pozdravljam.</p>
               <p>Prehajamo na določitev dnevnega reda 41. izredne seje. Kot rečeno, sem predlog
               dnevnega reda pripravil v skladu s prvim in drugim odstavkom 58. člena poslovnika.
               Prejeli ste ga s sklicem. Predlogov za umik in širitev dnevnega reda nisem prejel.
               Tako bomo odločili o dnevnem redu. Najprej vas bom prijazno prosil, če pogledate
               delovanje vaše glasovalne naprave. Prosim.</p>
            </sp>
            <sp xml:id="SDZ3-Izredna-41-2004-03-02.sp2">

               <speaker>JOŽEF JEROVŠEK:</speaker>

               <p>Gospod predsednik, omenili ste, koga ste vabili na sejo s strani vlade, pa me zanima,
               ali je bil vabljen tudi predsednik vlade. Gre za finančne zadeve, gospod predsednik
               je bil vseskozi, vse življenje finančnik in tudi pred to funkcijo finančni minister.
               Mislim, da bi bilo izredno pomembno, da bi se udeležilte seje. Ta zadeva, ta
               korupcija, ki se je tako razširila po Sloveniji, pa tudi ta konkretna zadeva se je
               razcvetela ravno v času, ko je bil on finančni minister. Mislim, da je tu pravo
               mesto, da se predsednik vlade udeleži tega in slovenski javnosti pred televizorji
               pove, kako so se zadeve spletle in kako jih misli razpletati.</p>
            </sp>
            <sp xml:id="SDZ3-Izredna-41-2004-03-02.sp3">

               <speaker>PREDSEDNIK BORUT PAHOR:</speaker>

               <p>Razumel sem vaše vprašanje. O vabljenih smo se pogovarjali na kolegiju. Vlada in z
               njo predsednik vlade je vedno vabljen na sejo državnega zbora, tako je bil tudi v tem
               primeru. Vlada se odloči, kateri njeni predstavniki bodo sodelovali, pri kateri
               točki. In tudi v tem primeru je bilo tako. V to avtonomijo vlade državni zbor ne more
               poseči.</p>
               <p>Prosim, ali lahko še enkrat pogledate delovanje vaših glasovalnih naprav. Na
               glasovanje bom dal zboru predlog dnevnega reda, ki ste ga prejeli s sklicem.
               Glasujemo. Glasujemo o dnevnem redu.</p>
               <p>51 navzočih, prav toliko jih je bilo za ta dnevni red in nihče proti.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Preden bomo prešli na prvo in edino točko današnjega reda, naj vas obvestim, da smo
               se o časovnem poteku seje pogovarjali tudi na kolegiju. Če ne bi bilo krajših razprav
               od napovedanih, potem bo predvidoma državni zbor prešel na odločanje po 23. uri.
               Rekel pa sem, da če bi se za to pokazala potreba, lahko uporabim tudi tisto določilo
               67. poslovnika, ki omogoča, da za uro pri sklepih podaljšamo odločanje. Kolega Kacin
               prosim. Proceduralno.</p>
            </sp>
            <sp xml:id="SDZ3-Izredna-41-2004-03-02.sp4">

               <speaker>JELKO KACIN:</speaker>

               <p>Spoštovani gospod predsednik. V gradivih, ki pomembno vplivajo na potek današnje
               seje, je bilo tudi gradivo na 11-ih straneh, v katerem poslanska skupina SDS
               odgovarja na dosedanje rezultate, ki so sledili razpravi o SIB banki - pred skorajda
               letom dni. Tam notri je poimensko, kar nekajkrat navedeno, da gredo očitki na račun
               Banke Slovenije. Zato se mi zdi, da bi bilo primerno, da bi Banka Slovenije imela
               možnost in priložnost, da na tovrstne očitke, sama odgovori. Gre za izrazito
               strokovna vprašanja. Gre za izrazito strokovne navedbe, zato se mi zdi, da bi bilo
               neprimerno, da bi se poslanci oziroma politične stranke opredeljevale do takšnih
               ugotovitev, ko gre vendarle za vse drugo, gre predvsem za finančno in računovodsko
               stroko. Zato se nam zdi primerno, da bi glasovali tudi o predlogu, da se seje udeleži
               guverner Banke Slovenije ali njegov pooblaščenec.</p>
               <p>In na drugi strani, ker gre za celo vrsto zelo konkretnih poskusov obtožb, se mi zdi,
               da je današnja seja obsojena na polovičen izplen, če bi ne imeli navzoče generalne
               državne tožilke, ki lahko kot neodvisen organ odgovarja na ta vprašanja. Zdi se mi
               prav čudno, da bi se v razpravi morala vlada opredeljevati do tega, kar dela
               tožilstvo, ali pa, da bi posamezna politična stranka hote ali pa nehote poskušala
               pojasnjevati ali pa reinterpretirati, kaj je generalnadržavna tožilka rekla,
               izjavila, storila doslej. Zato se mi zdi, da gre za tako pomemben organ, ki bi moral
               imeti možnost neposrednega nastopa in soočanja z argumenti, ki so danes predočeni, ne
               le tem organom, ampak celotni slovenski javnosti. Zato, gospod predsednik, prosim, da
               daste na glasovanje predlog, da se današnje seje s pravico nastopa udeležita tudi
               najvišja predstavnika Banke Slovenije in generalna državna tožilka.</p>
            </sp>
            <sp xml:id="SDZ3-Izredna-41-2004-03-02.sp5">

               <speaker>PREDSEDNIK BORUT PAHOR:</speaker>

               <p>Predlagatelji in ostali veste, da je bilo v predlogu za sklic navedeno, da se povabi
               celo širši krog od tega, ki ga danes omenjate, poleg Banke Slovenije tudi druge
               predstavnike oblasti, take in drugačne, ki imajo pristojnosti za obravnavo vprašanja,
               ki je danes na dnevnem redu. Otem smo se, kolega Kacin, posvetovali na kolegiju, ki
               je odločal o sklicu te seje. Menili smo, da je prav, da damo možnost in priložnost
               tako poslancem kot tem predstavnikom, da svoja stališča povedo, in da je ta
               priložnost na odboru, da pa jih na državnizbor ne bi vabili. In tako sem tudi ravnal,
               na državni zbor jih nisem povabil.</p>
               <p>Predlagam, da pri tej praksi ostanemo. Če vztrajate pri tem, da se odločamo, potem
               bo verjetno še kakšen predlog za to, da se koga povabi; potem bomo morali verjetno
               odrediti nek odmor. Predlagam, da se o tem kratko posvetujemo, morda tri minute v
               okviru časa poslanskih skupin. Kolega Podobnik.</p>
            </sp>
            <sp xml:id="SDZ3-Izredna-41-2004-03-02.sp6">

               <speaker>JANEZ PODOBNIK:</speaker>

               <p>Predsednik, hvala lepa za besedo. V okviru proceduralnega vprašanja bi vas vprašal
               naslednje. Za današnjo sejo je zelo pomembno, ali bomo poslanke in poslanci prejeli
               na klop različna gradiva, ki jih je<gap n="..."/></p>
            </sp>
            <sp xml:id="SDZ3-Izredna-41-2004-03-02.sp7">

               <speaker>PREDSEDNIK BORUT PAHOR:</speaker>

               <p>Ali se lahko najprej opredelimo glede vprašanj, ki jih je podal kolega Kacin? Imate
               glede tega kakšno stališče, glede vabljenih, dodatno vabljenih?</p>
            </sp>
            <sp xml:id="SDZ3-Izredna-41-2004-03-02.sp8">

               <speaker>JANEZ PODOBNIK:</speaker>

               <p>Podpiram njegov predlog.</p>
            </sp>
            <sp xml:id="SDZ3-Izredna-41-2004-03-02.sp9">

               <speaker>PREDSEDNIK BORUT PAHOR:</speaker>

               <p>Podpirate. Želi še kateri od predstavnikov poslanskih skupin besedo? Prosim, kolega
               Cukjati.</p>
            </sp>
            <sp xml:id="SDZ3-Izredna-41-2004-03-02.sp10">

               <speaker>FRANCE CUKJATI:</speaker>

               <p>Zagotovo bi razprava samo pridobila na kvaliteti, če bi bili tukaj odgovorni,
               vključno z gospodom Ropom. Menimo, da bi tudi v sedanji funkciji njegov prispevek
               lahko razjasnil marsikaj v tej razpravi. In če bomo glasovali, potem bi predlagal, da
               glasujemo v paketu, z vsemi predlaganimi osebami, in mednje naj bo vključen tudi
               predsednik vlade.</p>
            </sp>
            <sp xml:id="SDZ3-Izredna-41-2004-03-02.sp11">

               <speaker>PREDSEDNIK BORUT PAHOR:</speaker>

               <p>Poglejte, o tem bomo še vodili razpravo in se tudi kmalu odločili, ker moramo potem
               vabljene obvestiti o tem, da imajo priložnost nastopiti. Poudariti moram, da lahko
               povabimo, vabljeni pa niso dolžni tega vabila sprejeti. To v prvi vrsti velja tudi za
               predsednika vlade. Če želi predsednik vlade, ima možnost nastopiti, če pa tako ne
               želi, če je pooblastil druge predstavnike vlade, je to tudi v skladu z našim
               poslovnikom. Viceguverner banke je tukaj, on se lahko takoj pridruži, če bomo
               sprejeli tako odločitev.</p>
               <p>Želi še katera od poslanskih skupin sporočiti svoje stališče glede tega? <stage>(Ne.)</stage> Potem
               bom dal na glasovanje predlog kolega Kacina, da se povabi še viceguvernerja, ki je
               tukaj, torej predstavnika Banke Slovenije. Imamo to srečno okoliščino, da je že na
               balkonu in se lahko hitro pridruži delu državnega zbora.</p>
               <p>Ta predlog proceduralne narave dajem na glasovanje.</p>
               <p>Predlog je soglasno sprejet. V tem smislu vas vljudno vabim, da pridete v veliko
               dvorano.</p>
               <p>Tako bi sedaj lahko državni zbor začel z odločanjem. Kolega Podobnik je odprl še eno
               vprašanje, pa vas zdaj prosim, če želite z njim nadaljevati. Prosim.</p>
            </sp>
            <sp xml:id="SDZ3-Izredna-41-2004-03-02.sp12">

               <speaker>JANEZ PODOBNIK:</speaker>

               <p>Predsednik, pričakovali smo, da bomo dobili na klop vsa pomembna gradiva, ki naj bi
               nam jih posredovala vlada. Na klopeh nimamo še ničesar - od kronološkega poročila
               kriminalistične službe glede domnevnih nepravilnosti v Orionu, potem poročila urada
               za preprečevanje pranja denarja in tako naprej. Ali bomo to dobili?</p>
            </sp>
            <sp xml:id="SDZ3-Izredna-41-2004-03-02.sp13">

               <speaker>PREDSEDNIK BORUT PAHOR:</speaker>

               <p>Pristojne službe se zelo trudijo, da bi potem, ko so prejele to gradivo, po pol
               drugi uri, se pravi, pred dobre pol ure, da bi to čim prej razmnožile in upam, da bo
               malo po tretji gradivo tudi na klopi, 15.30 mi je bilo rečeno, da bo temu tako.</p>
               <p>Prav. Potem bomo začeli. Povedal sem, da je skupni čas najavljene razprave 9 ur in 25
               minut, da bi to pomenilo, da bi tam približno ob pol polnoči prešel državni zbor na
               glasovanje. Moram pa opozoriti poslanke in poslance, da smo na kolegiju sklenili, da
               preidemo naglasovanja, če bo krajše od dogovorjenega časa, takoj po zadnji razpravi
               in to imejte prosim pred očmi.</p>
               <p>Zahtevo za sklic izredne seje s predlogi sklepov je v obravnavo zboru predložila
               skupina 23. kolegic in kolegov s prvopodpisanim Janezom Janšom. Besedo bom sedaj dal
               predstavnikoma predlagateljev. Dr. Bajuk, želi besedo? Prosim.</p>
            </sp>
            <sp xml:id="SDZ3-Izredna-41-2004-03-02.sp14">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Prav lepo pozdravljeni vsi, predstavniki vlade, tudi
               sedaj Banke Slovenije. V imenu predlagateljev, to je poslanske skupine Nove Slovenije
               in Slovenske demokratske stranke, torej Koalicije Slovenije, bi rad v tem prvem delu
               naše predstavitve podal in predstavil naša mnenja glede poročil, ki smo jih dobili do
               sedaj v obravnavo, in sicer kot odgovor na sklepe, ki jih je ta državnizbor že
               sprejel na svoji prvi izredni seji, ko je o tej zadevi razpravljal.</p>
               <p>Osredotočil se bom predvsem na Banko Slovenije in slovensko vlado. Zaradi časovne
               omejitev bom potem moral o določenih drugih nadzornih ustanovah morda uporabiti
               kakšen drug čas kasneje. Glede odgovora Banke Slovenije državnemu zboru na sklepe 30.
               izredne seje, bi samo opomnil, da je prvi sklep se glasil, da naj Banka Slovenije
               preuči morebitne nepravilnosti glede prodaje oziroma nakupa Slovenske investicijske
               banke in o tem poroča državnemu zboru. V odgovoru na ta prvi sklep sporoča Banka
               Slovenije državnemu zboru, da so bili njeni postopki v procesu dajanja dovoljenja za
               pridobitev kvalificiranega deleža javnega podjetja Energetika v višini nad 75%
               kapitala Slovenske investicijske banke v celoti v skladu z 20. členom zakona o
               bančništvu. Banka Slovenije tudi državnemu zboru sporoča in tudi citiram: <q>"Nobeno
               dejstvo ali okoliščina, ki je bila znana Banki Slovenije v trenutku, ko je odločala o
               vlogi za pridobitev kvalificiranega deleža, ni kazala na to, da javno podjetje
               Energetika kot pomemben oziroma pretežen lastnik ne bo sposobna nadzirati poslovanja
               banke. Vsekakor pa gre v primeru javnega podjetja Energetika za veliko gospodarsko
               družbo, ki ne šteje za prava neuko. Na potencialne težave z upravljanjem banke ni
               bilo možno sklepati navkljub tedaj znanimi specifičnimi rešitvami upravljalske
               strukture Energetike kot hčerinske družbe Holdinga Ljubljana, katerega skupščino
               tvorijo župani mesta Ljubljane in primestnih občin."</q> Konec citata.</p>
               <p>Pojasnila Banke Slovenije o njenem pravilnem ravnanju pri izdaji soglasja za
               pridobitev kvalificiranega deleža s strani javnega podjetja Energetika v banki SIB so
               v naši oceni neutemeljena. Banka Slovenije bi morala vedeti, da javno podjetje
               Energetika ne bo mogla obvladati tveganj, ki so izhajala iz dolgoletnega nepravilnega
               poslovanja SIB in so ji bila znana iz upravljanja funkcije nadzornika bank. Banka
               Slovenije je namreč vedela, da je bila banka SIB kljub njenim vsakoletnim pregledom
               vse od leta 1995 izpostavljena vsem vrstam bančnih tveganj, o čemer poroča sama v
               odgovoru na 3. sklep državnemu zboru. Iz odgovora na 3. sklep jasno izhaja, da SIB
               Banko Slovenijo kot nadzornika večinoma ni upoštevala, zato je Banka Slovenije leto
               za letom ugotavljala istovrstne nepravilnosti in svoje ukrepanje iz leta v leto
               stopnjevala. Tako iz javno dostopnih poročil izhaja, da je Banka Slovenije v letu
               nakupa SIB s strani Energetike izdala najmanj dve odredbi, in sicer pred in po
               nakupu. Prvo odredbo že z oznako 24-20 z dne 9.11.2001, je banka izdala le nekaj dni
               pred 28.1., ko je izdala druge odločbe za pridobitev kvalificiranega deleža. Drugi
               delni pregled poslovanja bank v letu 2001 pa je torej opravila pred izdajo dovoljenja
               za prevzem kvalificiranega deleža Energetike.</p>
               <p>Banka Slovenije je na podlagi večletnega nadziranja SIB tako vedela, da je potrebno
               izvesti po stanju konec leta 2001 temeljite popravke vrednosti njenih terjatev
               oziroma oblikovati za njih rezervacije v breme negativnega poslovnega izida v
               velikosti, ki je presegal dotedanji kapital SIB. Vedela je, da bo kapital SIB v
               lastništvu Energetike potrebno takoj odpisati, ali da bo morala SIB takoj po
               zamenjavi do tedanjih lastnikov iz Energetike izkazati pošten poslovni izid in
               premoženjsko stanje.</p>
               <p>V letu 2002 je Banka Slovenije pod novim lastnikom Energetike dejansko ponovno
               opravila celovit pregled SIB-a, zahtevala sklic skupščine banke ter sprejem sklepa o
               dokapitalizaciji z novimi vložki, najmanj 10% minimalne kapitalske ustreznosti.
               Nerevidiranaizguba SIB po zaključnem računu za leto 2002 je bila izkazana v višini
               minus 3,5 milijard tolarjev, kapitalska ustreznost banke pa je iz prvotnih
               neveredostojnih 11,4%, v letu 2001 naj bi se pretvorila v negativni kapital ali
               kapitalsko ustreznost minus 22. To pač po določenih podatkih, ki pa morajo biti tudi
               še kako preverjeni s strani Banke Slovenije same in pa javno sporočene tudi tem
               državnim zboru.</p>
               <p>Energetika kot večinski lastnik bi morala samo izhajajoč iz nerevidiranih podatkov za
               leto 2002 dokapitalizirati SIB vsaj za 3,5 milijarde tolarjev. Banka Slovenije je
               tako ob izdaji dovoljenja brez utemeljenih ekonomskih podlag menila, da bo javno
               podjetje Energetika lahko v prihodnje obvladovalo upravljavska tveganja. Pri tem je
               Banka Slovenije izhajala, kot pojasnjuje v odgovoru na prvi sklep državnega zbora, iz
               finančnega položaja Energetike na dan 30.9.2001, v katerem so dolgoročni viri
               presegli dolgoročna sredstva v višini 4,4 milijard. To pomeni, da je Banka Slovenije
               predpostavila, da javno podjetjelahko poslabša svojo strukturo financiranja in
               kratkoročna sredstva financira s kratkoročnimi zadolževanji. Tako oceno je Banka
               Slovenije sprejela kljub temu, da je javno podjetje Energetika v letu 2000 izkazalo
               kar 557 milijonov tolarjev izgube s svojim rednim poslovanjem. Javno podjetje
               Energetika v letu 2000 ni bilo sposobno s prodajnimi cenami dosegati pozitivnega
               poslovnega izida iz redne dejavnosti. V letu 2001 je energetika izkazala ob devetih
               mesecih leta 2001, tik prek nakupom SIB, pozitivni poslovni izid le zaradi enkratnega
               poslovnega dogodka, to je finančnih prihodkov, doseženih s prodajo svojih dotedanjih
               naložb, delnic SKB banke, tujemu lastniku. Dobiček za leto 2001 je bil s tega naslova
               ocenjen v višini 1,1 milijard tolarjev. Ocena Banke Slovenije, da bo zaradi tega
               enkratnega poslovnega dogodka, ki je omogočil stvaritev izrednih finančnih prihodkov,
               javno podjetje Energetika lahko tudi v prihodnje brez tveganj upravljalo SIB, je bila
               po naši oceni strokovno neutemeljena. Zakaj? Javno podjetje Energetika namreč ne
               oblikuje cen svojih storitev oziroma proizvodov na prostem trgu. Cene njegovih
               storitev kot drugih cen dobrin ali storitev gospodarskih javnih služb so že več let
               pod nadzorom države in bodo tudi v prihodnje regulirane, zato je BankaSlovenije
               morala vedeti, da njihovo oblikovanje ne bo omogočalo vračunati dobička za dodatno
               potrebno dokapitalizacije banke SIB. Banka Slovenije pri izdaji dovoljenja za prevzem
               kvalificiranega deleža pri javnem podjetju Energetika ni ocenjevala prihodnjih
               donosov ali denarnih tokov tega javnega podjetja in zato tudi ni imela podlage za
               svojo oceno, da bo javno podjetje Energetika lahko obvladovalo tveganje upravljanja
               SIB, in to je drugi odstavek 20. člena zakona o bančništvu, na katerega se
               sklicuje.</p>
               <p>Ustanavljanje bank ali večinsko lastništvo o bankah s strani javnih podjetij, oseb
               pooblaščenih za izvajanje javnih gospodarskih služb, ni v kontekstu določil zakona o
               gospodarskih javnih službah, kot to skuša zagovarjati v svojem odgovoru na prvi sklep
               Banka Slovenije. Usmerjanje sredstev, pridobljenih skozi ceno storitev gospodarskih
               javnih služb, v razvoj bančništva s prevzemanjem bančnih tveganj v naši oceni pomeni
               dejansko nenamensko rabo javnih sredstev. Zato je nesprejemljivo za nas stališče
               Banke Slovenije v odgovoru na prvi sklep, ko pravi, citiram: <q>"Banka Slovenije
               primarno skrbi za stabilnost finančnega sistema in s tem za stabilnost bank, ni pa
               nadzornik nad pravilno in smotrno porabo javnih sredstev. Slednje presega
               pristojnosti Banko Slovenije. Vtem kontekstu Banka Slovenije tudi ni dolžna
               opozarjati kupca o potrebni skrbnosti ob nakupu."</q>, konec citata. Banka Slovenije s
               tako izjavo skrb za stabilnost ene banke utemeljuje ali opravičuje z nanamensko rabo
               javnih sredstev. Banka Slovenije je ob izdaji dovoljenja za večinski delež javnega
               podjetja v banki morala tudi vedeti, da SIB z dotedanje manj kot 1% deležem na
               slovenskem bančnem trgu zaradi same ekonomije obsega in drugih prednosti, ki jih
               javnim podjetjem pri bančnih storitvah lahko nudijo večje banke, ne more uspešno
               poslovati, kot tako imenovana komunalna Banka. Banki Sloveniji ni bila predložena
               nobena študija. Koristi ali prednosti ter stroškov lastne komunalne banke, doseganje
               finančne stabilnosti pod novim večinskim lastnikom Banke Slovenije dejansko ni
               utemeljila z ekonomskimi pokazatelji. Napačna ocena Banke Slovenije ob izdaji
               dovoljenja, da bo javno podjetje Energetika lahko poskrbelo za finančno stabilnost
               SIB v prihodnje, se je neposredno potrdila tudi takoj po letu 2002, ko je javno
               podjetje Energetika ni bilo sposobno opraviti dodatne kapitalizacije SIB banke.</p>
               <p>Ustanavljanje komunalnih bank v javni ali državni oziroma občinski lasti v
               samostojni Sloveniji tudi ni bilo nikoli predvideno v nobenem strateškem dokumentu,
               kot so na primer, strategija gospodarskega razvoja Slovenije ali državni razvojni
               program. O tem smo že razpravljali na naši prvi izredni seji.</p>
               <p>Komunalna ali javna podjetja se tudi ne morejo prosto zadolževati, saj so vezana na
               določila zakona o javnih financah, ki ureja in omejuje zadolževanje, ne samo
               proračunskih uporabnikov, temveč vseh drugih javnopravnih oseb, med njimi tudi
               tistih, ki opravljajo javne gospodarske službe. Zato bi Banka Slovenije tudi s tega
               vidika morala proučiti utemeljenost izdaje dovoljenja za kvalificirani delež javnih
               podjetij Energetika v SIB, pridobiti bi morala mnenje vsaj ministra za finance, ki je
               zadolžen za nadzor nad zadolževanjem občin in oseb javnega prava v njihovi oblasti.
               Banka Slovenije bi pri izdaji tega dovoljenja morala tudi proučiti okoliščine, ki so
               izhajale iz odločbo ustavnega sodišča leta 1999, v kateri je ustavno sodišče jasno
               obrazložilo, da ima mestna občina Ljubljana nepravilno urejena lastniška razmerja z
               javnim podjetjem Energetika oziroma Holdingom Ljubljana, saj jena njih nepravilno
               prenesla ustanoviteljske pravice. Banka Slovenije bi morala zato biti še posebej
               pozorna na zakonitost pooblastil tistih oseb, ki soodločajo o nakupu kvalificiranega
               deleža javno podjetje Energetika. Nepravilno odločanje v postopku urejanja
               upravljavskih pravic in dolžnosti je nazorno prikazalo računsko sodišče v dokumentu,
               Sklepno mnenje o nakupu delnic SIB, pod točkami 4.1 do 4.4 z dne 31. julija 2003.</p>
               <p>Sprememba privatnega lastništva v javno lastništvo SIB je bila hkrati v nasprotju s
               cilji državne politike v bankah, ki so ravno obratni: zmanjšati delež državnega ali
               javnega kapitala v bankah. S tem ciljem je bil prodan prav v letu 2001 tudi 34%-ni
               delež države v Novi Ljubljanski banki kot največji banki. Pri zamenjavi lastnikov v
               SIB pa je bilo z dovoljenjem Banke Slovenije storjeno ravno nasprotno.</p>
               <p>Banka Slovenije je kot javnopravna oseba po našem mnenju pri izdaji dovoljenja za
               prevzem kvalificiranega deleža Energetika v SIB ravnala v nasprotju z javnimi
               interesi, ni opravila vseh rednih dolžnosti, da bi preprečila škodo na javnem
               premoženju. Bivšim privatnim lastnikom je z nepravočasnim razkritjem dejanskega
               položaja SIB, ki ga je kot nadzornik bank dobro poznala, posredno omogočila na
               nepošten način pridobiti neupravičeno materialno korist od prodaje delnic. Posledica
               tega je bila, kar dokazujejo dogodki po tem, ko je javno podjetje Energetika postalo
               večinski lastnik, da Banka Slovenije tudi ni mogla rešiti finančnega položaja SIB kot
               finančne institucije, kar je zadala kot svoj primarni cilj. Po razkritju dejanskega
               položaja v SIB in ugotovitvi, da le-tega ne more rešiti z dodatno dokapitalizacijo
               javnega podjetja Energetika, ne da bi bilo še bolj oškodovalo javno premoženje,
               Slovenske investicijske banke tudi ni bil nihče pripravljen kupiti s ciljem
               nadaljnjega poslovanja te banke.</p>
               <p>Nepravilno izdajo dovoljenja za prevzem kvalificiranega deležev SIB s strani javnega
               podjetja Energetika dokazujejo tudi dejanski dogodki, na njih niso vplivale nove
               okoliščine, ki jih Banka Slovenije z odgovornim strokovnim delom, s spoštovanjem
               celotne pravne ureditve ne bi mogla predvideti ob izdaji dovoljenja.</p>
               <p>Naj se zdaj osredotočim na tretji sklep naše izredne seje. Državni zbor je v tretjem
               sklepu pozval Banko Slovenije, da skladno s 152. členom Ustave Republike Slovenije
               seznani ta državni zbor z vsemi odločbami in odredbami o odpravi kršitev ter z
               drugimi ukrepi nadzora, ki jih je izdala v svojem nadzoru upravi in nadzornemu svetu
               Slovenske investicijske banke.</p>
               <p>V odgovoru na ta tretji sklep Banka Slovenije v svojem poročilu na splošno povzema
               vsebino nadzorov in ugotovitev ter ukrepov, ki jih je izdala kot nadzornik bank v
               letih 1993 do 2002.</p>
               <p>Pri tem pa ne pojasni, kako so se odzvali na njene ukrepe uprave banke in nadzorni
               svet, skladno z dolžnostmi, ki so jih imeli po določilih 26., 30. in 31. člena zakona
               o bančništvu. Banka Slovenije prav tako ne priloži kopij izdanih odredb, odločb
               oziroma sklepov. Zato tudi naš predlog, da bi to napravila sedaj.</p>
               <p>Zahtevane informacije in dokumenti pa so državnemu zboru oziroma njegovim pristojnim
               telesom potrebni, da bi lahko obravnaval odgovornost državnih institucij in nosilcev
               javnih funkcij pri nadzoru nad poslovanjem in prodajo SIB. Potrebne so tudi za
               razkritje, zakaj SIB dejansko v celoti ni uresničevala ukrepov Banke Slovenije, zakaj
               se je položaj SIB iz leta v leto slabšal, kar je posledično privedlo do oškodovanja
               javnega premoženja javnega podjetja Energetika Ljubljana in do nujnega prenehanja
               poslovanja te banke, ko zanjo tudi začasna lastnica in upravljavka, Nova Ljubljanska
               banka, ni našla novega lastnika.</p>
               <p>Guverner Banke Slovenije v spremljajočem pismu predsedniku državnega zbora k odgovoru
               Banke Slovenije na sklepe naše izredne seje zavrnitev predložitve prej navedenih
               dokumentov pojasnjuje s citiranjem vsebine 152. člena Ustave Republike Slovenije in z
               navajanjem ter pojasnjevanjem določil zakona o Banki Slovenije, ki podrobneje urejajo
               razmerje med državnim zborom in Banko Slovenije. Iz novega sporočila izhaja, da Banka
               Slovenije ni dolžna predložiti zahtevane dokumentacije o ukrepih nadzora državnemu
               zboru, ker naj bi to ne bilo skladno z njeno neodvisnostjo, opredeljeno v zakonu o
               Banki Slovenije. Tako stališče guvernerja Banke Slovenije je potrebno zavrniti, saj
               predložitev dokumentov o že izvršenih ukrepih nadzora, v katerih je Banka Slovenije
               že odločila, ne more niti formalno, niti dejansko ogroziti neodvisnosti odločanja
               organov Banke Slovenije.</p>
               <p>Državni zbor z realizacijo tretjega sklepa na noben način ne more vplivati oziroma
               ogroziti neodvisnosti Banke Slovenije s strani zakonodajne veje oblasti. Zato v
               koaliciji Sloveniji menimo, da zavrnitev predložitve dokumentov, ki bi naknadno
               omogočili vpogled zakonodajne veje oblasti v izvajanje zakonov in drugih predpisov
               pristojnosti Banke Slovenije, bi bilo ravno v nasprotju z določili 152. člena ustave
               Republike Slovenije. Guverner Banke Slovenije utemeljuje zavrnitev predložitve
               dokumentov o že izvedenih ukrepih tudi s svojim pojasnjevanjem ureditve samostojnosti
               centralne banke po pravnem redu Evropske unije oziroma z navajanjem 108. člena
               pogodbe o Evropski uniji, ki določa, da kadar izvršuje pristojnosti in opravlja
               naloge, ki so naložene evropskemu sistemu centralnih bank, nobena od nacionalnih
               bank, ne član v njihovih organih odločanja, ne sme zahtevati navodil ali usmeritev
               skupnosti teles vlad držav članic ali kateregakoli telesa. Pri tem sklicevanju je po
               naši oceni gospod guverner Banke Slovenije napravil dvojno napako.</p>
               <p>Prvič, zato ker državni zbor Banki Slovenije ni dal v zvezi s SIB nobenih navodil,
               niti jih ne želi dati.</p>
               <p>Drugič, je sklicevanje na ureditev evropskega sistema centralnih bank nepravilna v
               povezavi s 152. členom ustave Republike Slovenije tudi zato, ker z zakonom o Banki
               Slovenije ni prenesla nadzora nad poslovanjem posameznih bank in tudi drugih
               finančnih institucij, to je nalog, ki jih določa 23. člen ZBS, saj tudi ne sodijo v
               neposredno pristojnost evropske centralne banke. Povsem jasno je torej, da državni
               zbor s sklepom številka 3 ni imel namena vplivati na deloBanke Slovenije, saj tega
               tudi ne bi objektivno več mogel, ker je bilo to že narejeno.</p>
               <p>Zato je zavrnitev predložitve dokumentov in s tem celotne izvršitve tretjega sklepa s
               strani guvernerja Banke Slovenije neutemeljena in zato v naši oceni tudi
               nesprejemljiva.</p>
               <p>In končno četrti sklep. V zvezi s četrtim sklepom v smislu, da Banka Slovenije
               oceni, ali in v kakšni meri obstoječi pravni red zagotavlja pogoje in daje
               pooblastila Banki Slovenije za ukrepanje, ki onemogoči in sankcionira zlorabe pri
               pridobivanju premoženjske koristi posameznikov s predlogom sprememb zakonodaje, je
               Banka Slovenije državnemu zboru ponovno pojasnila temeljno vsebino izdaje dovoljenja
               za kvalificirani delež.</p>
               <p>V zvezi s pobudo, kaj bi veljalo spremeniti ali dopolniti v sedanji ureditvi, pa je
               med drugim opozorila na dvoje pomembnih zadev. Prvič, da so predstavniki mednarodnega
               denarnega sklada in svetovne banke ter Evropske unije v oktobru 2001 opozorili na
               pomanjkljivosti, na podlagi katerih je nastal akcijski program za izboljšanje
               nadzora. In drugič, da sta oba pregleda v zvezi z izdajanjem dovoljenj ugotavljala,
               da bi bilo potrebno v postopek uvesti tudi predhodno dovoljenje za pridobitev
               kvalificiranih deležev. Zato je Banka Slovenije ta predlog tudi vnesla v novelo
               zakona o bankah. Z novelo zakona pa je bila predlagana tudi poostritev za imetnika
               kvalificiranih deležev delnic, brez predhodnega dovoljenja Banke Slovenije, po kateri
               le-ta ne bo imel nobenih, tudi ne materialnih, pravic iz delnic. Prej ni imel brez
               dovoljenja le glasovalnih pravic.</p>
               <p>Poleg predlogov, ki so v tem času že bili sprejeti v noveli zakona o bankah, je Banka
               Slovenije predlagala tudi proučitev zakonodaje, ki ureja prekrške, in sicer tako, da
               bi se Banka Slovenije določila kot prekrškovni organ, ki sme sam izrekati denarne
               kazni. Menimo, da bi s tem v zvezi moral državni zbor zadolžiti ministrstvo za
               pravosodje, da skupaj z ministrstvom za finance ter Banko Slovenije pripravi, prvič,
               primerjalni pregled sankcioniranja kršitev, ki jih ugotavljajo nadzorniki bank, med
               njimi tudi centralne banke v državah članicah EU, in, drugič, predlog možnih sprememb
               na področju sankcioniranja kršitev bančne zakonodaje.</p>
               <p>V zvezi z odgovorom Banke Slovenije k 3. sklepu pa je potrebno državni zbor
               opozoriti na nejasno stališče Banke Slovenije, in tu citiram: <q>"da je vselej podana
               potencialna možnost, da bo oseba, ki bo dovoljenje Banke Slovenije pridobila, tako
               dovoljenje tudi zlorabila. V naravi pojma zlorabe je, da se zloraba lahko vselej
               ugotovi šele, ko je nastala, torej eks post in ne eks ante,"</q> konec citata. Menimo, da
               ima Banka Slovenije nasprotno dovolj zakonskih pooblastil, da zlorabe v raznih
               postopkih dajanja dovoljenj tudi prepreči. Vsekakor pa pri Slovenski investicijski
               banki dovoljenje za pridobitev kvalificiranega deleža ni bilo zlorabljeno s tem, ko
               javno podjetje Energetika ni nadaljevala z dokapitalizacijo. Zloraba je bila pred tem
               storjena s strani vseh tistih, ki so si prizadevali za pridobitev tega
               kvalificiranega deleža.</p>
               <p>Sedaj pa naše stališče in mnenje k določenim odgovorom vlade Republike Slovenije na
               sklepe naše prve izredne seje, dne 8.4. V odgovoru na 2. sklep državnega zbora
               izredne seje vlada Republike Slovenije ni posredovala državnemu zboru informacij in
               podatkov o spreminjanju, torej zmanjševanju velikosti deleža države v kapitalu SIB,
               od ustanovitve do končnega prenosa na KAD, SOD in prvi pokojninski sklad v letu 2001.
               Vlada kot večletna upravljavka največjega posameznega deleža v kapitalu SIB, konec
               leta 1998 je znašal več ko 40%, v odgovoru ni pojasnila, kakšno vlogo so imeli njeni
               predstavniki v nadzornem svetu SIB, zlasti pri nezadovoljivem uresničevanju ukrepov,
               ki jih je izrekala in stopnjevala v postopku nadzora vse od leta 1996 leta naprej
               Banka Slovenije. Če bi Vlada Republike Slovenije funkcije upravljanja z največjim
               posamičnim deležem državnega kapitala v SIB po svojih predstavnikih odgovorno
               izvajala, se poslovanje SIB iz leta v leto ne bi smelo poslabševati. Ni mogoče namreč
               dvomiti, da Vlada Republike Slovenije ni bila seznanjena z ukrepi Banke Slovenije v
               postopku nadzora SIB. Vlada Republike Slovenije je bila dolžna v funkciji izvajanja
               upravljanja z državnim kapitalom skrbeti za varno in zakonito poslovanje SIB, še
               posebej zato, ker je prevzela mednarodno odgovornost in finančno garancijo za
               izvajanje sporazuma med Vlado Republike Slovenije in Vlado Nemčije o finančni pomoči
               za ustvarjanje eksistence in poklicno vključevanje kvalificiranih delavcev Republike
               Slovenije, ki se je uresničeval ravno po sklepu vlade preko SIB banke. Vlada
               Republike Slovenije je po tem sporazumu prevzela garancijo za vračilo 10 milijonov
               tedanjih mark v primeru plačilne nesposobnosti ali prenehanja SIB. V odgovoru na
               drugi sklep je Vlada Republike Slovenije v zvezi s finančnimi posledicami
               izgubljenega kapitala v SIB na proračun in premoženjsko stanje KAD in SOD ter prvega
               pokojninskega sklada podala nepopolni odgovor. Državnemu zboru je v odgovor na drugi
               sklep le sporočila, da je do tedaj SIB redno izvajala obveznosti po sporazumu z
               Zvezno Republiko Nemčijo kar pomeni, da izpolnjevanje obveznosti po garanciji v
               višini 10 milijonov mark v času poročanja še ni bremenilo državnega proračuna. Ker je
               SIB sedaj že v postopku likvidacije, je Vlada Republike Slovenije vzela njeno
               pristojno ministrstvo za delo, družino in socialne zadeve dolžno državni zbor
               seznaniti s stanjem neodplačanega posojila Zvezne Republike Nemčije in o stanju
               obveznosti države iz tega naslova.</p>
               <p>Kaj pa četrti sklep? V odgovoru na četrti sklep, ali obstoječi pravni red zagotavlja
               pogoje in daje pooblastila za ukrepanje, ki omogoča in sankcionira zlorabe pri
               pridobivanju premoženjske koristi posameznikom, je Vlada Republike Slovenije
               sporočila državnemu zboru sledeče, citiram: <q>"da zlasti ureditve v zakonu o
               gospodarskih družbah in zakonu o gospodarskih in javnih službah ter v zakonu o
               lokalni samoupravi ni potrebno spreminjati, saj daje nadzornemu svetu oziroma
               delničarjem ter občini kot ustanovitelju dovolj mehanizmov, da lahko učinkovito
               nadzorujejo poslovanje javnih podjetij in tako onemogočajo in sankcionirajo
               nepravilnosti ter zlorabe."</q> S tem stališčem Vlade Republike Slovenije je mogoče
               soglašati in potrditi že spoznana dejstva, da so organi Energetike, Holdinga
               Ljubljana ter Mestne občine Ljubljana zlorabili ali opustili pooblastila v navedenih
               predpisih. V okviru možnosti večjega preprečevanja zlorab pa je vlada predlagala še
               dosedanjo ureditev finančnega sistema in sporočila, da bo preučila in predlagala
               združevanje nadzornih funkcij, nadzornih institucij na področju bančništva,
               zavarovalništva ter trga vrednostnih papirjev. O tem smo pa včeraj dobili sporočilo,
               da sicer ta predlog ne bo takšen ampak, da bodo skušali ojačiti komunikacijo in pa
               sodelovanje med temi nadzornimi institucijami, in sicer na podlagi posvetov z
               mednarodnim denarnim skladom, Svetovno banko in Evropsko unijo. Mi samo čakamo, da bo
               takšen predlog prišel.</p>
               <p>V zvezi s sistemom javnih financ pa Vlada Republike Sloveniji v odgovoru citira
               določbe drugega odstavka 73. člena zakona o javnih financah in pojasnjuje, da je
               pridobitev soglasja občinskega sveta za nakup delnic ali deležev potrebna le v
               primeru, ko je za nakup treba zagotoviti sredstva v proračunu. Po mnenju vlade
               določbe drugega odstavka 73. člena ne urejajo načina pridobitve deleža drugih oseb,
               ki jih je ustanovila občina, in tako tudi ne urejajo naložb javnih podjetij. Vlada
               pojasnjuje, da je ta problematika urejena v tretjem odstavku 67. člena zakona o
               javnih financah, kjer je določeno, da javni zavodi in agencije, katerih
               ustanoviteljica je občina, ne smejo odplačno pridobivati kapitalskih naložb. Ker se
               ta omejitev torej ne nanaša na javna podjetja, vlada dejansko s tem nakazuje, čeprav
               tega izrecno ne zapiše, da soglasje občinskega sveta v primeru naložb javnega
               podjetja Energetike v SIB naj ne bi bilo potrebno. Zelo zanimivo.</p>
               <p>Menimo, da je taka razlaga določb tretjega odstavka 67. člena zakona o javnih
               financah preozka, že če samo upoštevamo finančno računovodski vidik obravnave
               kapitalskih deležev. Občina namreč daje javnim podjetjem sredstva v upravljanje, v
               primeru Energetike posredno prek Holdinga Ljubljana. In tam se sredstva javnega
               podjetja, zmanjšana zaradi odpisa ali izgube sredstev - in tega ni mogoče pokriti iz
               tekočega poslovanja javnega podjetja - se morajo zmanjšati tudi dolgoročne obveznosti
               javnega podjetja do občine. V izkazih občine pa se morajo, nasprotno, zmanjšati
               naložbe v javna podjetja, kar pomeni, da se zmanjša premoženje občine v javnem
               podjetju. Zato javno podjetje ne more biti samostojno v odločanju pri neposrednih
               dolgoročnih naložbah v druge gospodarske družbe. Tako razumevanje odločanja o
               kapitalskih naložbah javnega podjetja izhaja tudi iz določb prvega in drugega
               odstavka 67. člena zakona o javnih financah. Prvi odstavek 67. člena določa, da je
               občinsko premoženje po takem zakonufinančno in stvarno premoženje v lasti občine. V
               drugem odstavku 67. člena pa je določeno, da lahko občina občinsko premoženje
               organizira v obliki javnih zavodov, javnih gospodarskih zavodov, javnih podjetij,
               javnih skladov in agencij. Zato bi o dolgoročni naložbi Energetike v SIB moral
               skladno z določili zakona o lokalni samoupravi odločati, po naši oceni, občinski
               oziroma mestni svet ali ob sedanjem organiziranju javnih podjetij v Ljubljani, sicer
               neustavnem, vsaj skupščina Holdinga, v kateri bi odločalis pooblastili občinskih
               svetov županja mestne občine Ljubljana in župani vseh predmestnih občin. Tako
               odločanje je bilo tudi dejansko vzpostavljeno pri zavrnitvi dokapitalizacije SIB.</p>
               <p>Vlada v odgovoru tudi sporoča, da ne namerava v prihodnje omejevati kapitalskih
               naložb javnih podjetij kot doslej, naj se z zakonom o javnih financah omejuje le
               zadolževanje javnih podjetij. Sporoča pa <stage>(citiram)</stage>, da <q>"tudi proučuje možnost
               upravljanja prostih denarnih likvidnih sredstev pri uravnavanju cen storitev in
               proizvodov javnih podjetij."</q> Menimo, da je tak pogled vlade Republike Slovenije na
               naložbe javnih podjetij glede na omejevanje zadolževanja javnih podjetij ekonomsko in
               pravno neutemeljen, saj se zadolževanje javnih po zakonu o javnih financah všteva v
               skupni obseg zadolževanja občine.</p>
               <p>Menimo tudi, da bi vlada s ciljem preprečitve takih dejanj, kot je bila naložba
               Energetike v SIB, morala s spremembo zakona o javnih financah omejiti kapitalske
               naložbe javnih podjetij oziroma dovoliti in natančneje urediti kapitalsko povezanost
               javnih podjetij le znotraj dejavnosti gospodarskih javnih služb, saj je prosto
               kupovanje kapitalskih naložb s strani javnih podjetij v nasprotju s temeljno
               dejavnostjo, za katero so ustanovljena po zakonu o gospodarskih javnih službah.
               VladaRepublike Slovenije je tudi proučila kazenski zakonik v zvezi s problematiko
               prodaje banke SIB in menila, da so pri sankcioniranju pomembni predvsem 236. člen
               kazenskega zakonika, ki določa kaznivo dejanje preslepitve pri poslovanju z
               vrednostnem papirju,241. člen, ki določa kaznivo dejanje neupravičene pridobitve
               poslovne tajnosti, in 243. člen kazenskega zakonika, ki določa kaznivo dejanje
               zlorabe notranjih informacij. Na žalost ne omenja 244. člena, ki pa govori o zlorabi
               položaja. Pri proučevanju pa je vlada ocenila, da ob pripravi predloga zakona, ki je
               sedaj že v proceduri, potrebno proučiti usklajenost 233. člena z direktivami Evropske
               zveze. V tem je tudi sedaj neka razlika. Tako je poročala in tolmačila zadevo na
               začetku, to se pravi v prvem poročilu, in tistem, ki smo ga dobili včeraj na mizo.
               Vendar to bomo gotovo tudi obravnavali, ko bomo stvar proučili sedaj v delovnih
               telesih.</p>
               <p>Kar se tiče predlogov, očitno manjkajo določeni. Dobili smo določene spremembe
               zakona o trgu vrednostnih papirjev, a vendar po teh čudnih poteh našega poslovnika ga
               nismo mogli obravnavati in pričakujemo, da bo vlada poslala nov predlog, ki ne bo
               samo v skladu s tem, kar je naša lastna služba tukaj zahtevala, ampak tudi v skladu s
               tem, kar je napovedala, da bo uresničila. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp15">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega dr. Bajuk. Dodatno obrazložitev predloga bo sedaj sklenil
               prvopodpisani pod zahtevo za sklic kolega Janez Janša. Prosim.</p>
            </sp>
            <sp xml:id="SDZ3-Izredna-41-2004-03-02.sp16">

               <speaker>IVAN (JANEZ) JANŠA:</speaker>

               <p>Spoštovani gospod predsednik, kolegice in kolegi, predstavniki vlade! Hvala za
               besedo. to shemo, ki visi tukaj pred mano, smo hoteli na začetku 21. stoletja dati na
               to silno drago tehniko v državnem zboru, pa so rekli, da bi to povzročilo silne
               probleme. Zato se opravičujem, ker je slabše vidno. Pričakujem pa tudi, da bo do
               prihodnje seje napredek zakorakal tudi v te prostore <gap n="..."/></p>
            </sp>
            <sp xml:id="SDZ3-Izredna-41-2004-03-02.sp17">

               <speaker>PREDSEDNIK BORUT PAHOR:</speaker>

               <p>Do mene ta predlog ni prišel <gap n="..."/></p>
            </sp>
            <sp xml:id="SDZ3-Izredna-41-2004-03-02.sp18">

               <speaker>IVAN (JANEZ) JANŠA:</speaker>

               <p>Prišel je do tehničnih služb, ki so imele toliko izgovorov, da smo odstopili od
               tega.</p>
               <p>V imenu predlagateljev te izredne seje bi želel že na samem začetku ponovno
               poudariti, da te seje ne bi bilo in da tudi afere SIB v javnosti najbrž ne bi bilo
               več, če bi državne institucije po prvi izredni seji na temo SIB banke opravile svoje
               delo. Kot smo navedli že aprila, so korenine in vzroki za to, da je prišlo do te
               situacije, politični. Poslušali smo pred prvo in tudi pred to sejo očitke, da
               politiziramo zadevo. Na to mi odgovarjamo, da je dogajanje v zvezi s SIB banko
               politično od samega začetka. Če tukajne bi bilo zraven politike, potem tudi te afere
               ne bi bilo, pravzaprav tudi banke ne bi bilo, ker vemo, kako je bila ustanovljena. Če
               bi se zadeve dogajale na ekonomski ravni, če bi bilo vse samo odvisno od trga, če bi
               tisti regulatorji, ki so zadolženi za to, da so na trgu vsi subjekti v enakopravnem
               položaju, opravili svoje delo, potem tega problema, kot sem že rekel, današnje seje
               ne bi bilo treba sklicati. O nakupu in ceni delnic ni odločal trg, temveč politika,
               konkretno člani Liberalne demokracije inZdružene liste. V primeru SIB-a, kot vidimo
               iz sheme in iz poročil državnih organov, siamskega dvojčka, ki je bil neločljivo
               povezan pri načrtovanju, pri izvedbi, pri prikrivanju in potem celo pri preiskovanju
               primera SIB banke. Zato tudi ni čudno, da nismo nikamor prišli. Dokazov za to je bilo
               že v javnosti veliko, vseh niti nima smisla ponavljati, veliko smo jih predstavili že
               aprila na 1. izredni seji. Nihče jih ni zavrnil, ampak po enem letu se je preiskava
               ustavila zgolj na izvajalcih. Nikamor naprej preiskava ni šla, in to zato, ker bi
               segla previsoko. O tem več na koncu.</p>
               <p>Ko sem lani govoril na začetku tiste prve izredne seje o SIB banki, sem dejal tudi
               naslednje: <q>"Tisti, ki smo to sejo predlagali, skoraj nimamo nobenega upanja, da se bo
               ta afera razpletla kaj drugače, kot pa je to bilo doslej v primerih, ko so bili v
               škodljivo v poslovanju vmešani ljudje iz oblasti ali njej blizu. Dokler bodo razmere
               v sili takšne, kot so zadnje desetletje, bodo tudi posledice verjetno enake."</q> To je
               bilo izrečeno aprila lanskega leta.</p>
               <p>Danes lahko samo ugotovimo, kako prav smo na žalost imeli. Zato je bila potrebna še
               ena izredna seja, ki bo mogoče zadevo vsaj malenkostno premaknila. Če ne drugega, bo
               razširila vedenje o tem, kaj se počne v zakulisjih, in morda bo to vedenje vplivalo
               na to, da se v prihodnje kaj takega ne bo dogajalo, vsaj ne na enak način. To je
               tisto, kar mi lahko naredimo, da v tej fazi pač nekaj povemo. Ostalo morajo narediti
               volivci ali pa še naprej plačevati visoke položnice, ki so višje, kot bibilo pošteno.
               Mislim, da je čas, da nekaj naredijo tudi tisti, ki pošteno gospodarijo v finančnih
               ali drugih institucijah, pa te afere, kot je SIB banka, Orion in ostale, ki jih je
               nebroj, mečejo slabo luč tudi na njihovo delo, čeprav niso nič krivi.</p>
               <p>Kako je bila SIB ustanovljena, kako je nastajala, katere institucije so odločale,
               kdo je vlagal denar, smo povedali lani. Tega ne bi ponavljal.</p>
               <p>Ponovil bi zgolj nekaj podatkov o tem, kako je SIB banka poslovala. Že leta 1997, to
               leto se bo na današnji seji stalno vračalo, očitno je bilo izjemno pomembno pri teh
               zadevah, že leta 1997 je slovenska investicijska banka formalno izkazala izgubo v
               višini 548 milijonov tolarjev, kar je silno velika izguba za banko z relativno nizkim
               deležem okoli enega odstotka bančnega deleža na slovenskem finančnem trgu. Pol
               milijarde tolarjev čiste izgube leta 1997 za to banko predstavlja seveda alarm prve
               stopnje za vse, predvsem za vse regulatorje, ki bi se morali oglasiti. Banka
               Slovenije bi morala ob tej bilanci pričeti z ukrepi opozarjanja in tudi zdravljena, a
               se ni zgodilo nič. Nič se ni zgodilo, ostalo je isto vodstvo, nobenih ukrepov ni bilo
               sprejetih, nobenih opozoril, niti nobenih javnih opozoril, potencialnim in obstoječim
               komitentom te banke, češ, poslujete z banko, kije imela toliko in toliko izgube,
               lahko so vaši prihranki ogroženi. Nič od tega se ni zgodilo leta 1997. Institucije,
               ki bi morale ščititi državljane, potencialne komitente, so ostalo tiho.</p>
               <p>Na tej točki je Banka Slovenije prvič dokazljivo zanemarila svoje dolžnosti, ki ji
               gredo po zakonu o Banki Slovenije. Zato do danes, ne samo, da ni nihče odgovarjal,
               nihče ni niti zmogel reči, da je bilo karkoli narobe. Vse od leta 1997 so tako v
               Banki Slovenije kot tudi v vseh ostalih finančnih subjektih, pristojnih in tudi
               nepristojnih, poznali stanje v tej banki, vsi razen komitentov in javnosti, vse do
               prodaje večinskega deleža ljubljanski Energetiki, a so ga tolerirali. Kljub temu, da
               ga po zakonu ne bi smeli. Dokazljivo je bilo, dopuščeno in opuščeno veliko dejanj ki
               bi morala biti storjena, pa niso bila. Izgovori, ki smo jih prejeli v odgovoru Banke
               Slovenije po prvi izredni seji so povsem neprepričljivi. Ker je bil del teh izgovorov
               tudi javno povedanih v časniku Finance, te izgovore je urednik komentiral, te
               izgovore - pa je javno predstavil gospod Mitja Gaspari, na to predstavitev je urednik
               časnika Finance napisal članek z eno samo besedo v naslovu, ta beseda, pa je bila
               <q>"bedarija"</q>.</p>
               <p>Leta 2001, v letu, ko je ljubljanska Energetika, ki je v 100% javni lasti, kupila
               večinski delež SIB banke, je to isto podjetje, se pravi ta ista ljubljanska
               Energetika, popravila bilanco tega podjetja, tako da je omogočila tej banki zelo
               prozorno in tudi sporno transakcijo, 400 milijonov dobička oziroma profita. In SIB
               banka je ponovno, neupravičeno, zaradi teh 400 milijonov, na koncu leta izkazala 70
               milijonov dobička. To je bil popolnoma umetno ustvarjen dobiček, ki je pa potem
               pomagal pri zavajanju tistih, ki so sprejemali odločitve in niso bili seznanjeni z
               ozadjem, razen tistih, ki so bili pri tej stvari od samega začetka. Ta transakcija je
               bila tako prozorna, niti toliko se niso potrudili, da bi jo malo zakomplicirali, da
               je tudi iz tega dejstvo, kot še iz nekaterih ostalih očitno, da tisti, ki so to
               počeli, niti pomislili niso na to, da bi lahko kdorkoli kdaj preiskoval to njihovo
               početje. In takoj ob tem, jeseni 2001, je prišlo do znanih dogovorov, o katerih se je
               veliko pisalo, zato vsega ne bi ponavljal, kjer so se določeni ljudje zmenili, kakšna
               bo cena delnic SIB banke. Mestni svet, ki bi moral o tem odločati, formalno ni bil
               obveščen niti o tem, da se takšen nakup z njihovimi sredstvi pripravlja. Delnice, ki
               so bile morda vredne tisoč tolarjev, so se od SIB Banke potem odkupovale od 3 tisoč
               do 3 tisoč 800 tolarjev po delnici, vendar pa tega seveda niso mogli početi vsi,
               ampak samo posvečeni. Hkrati se je dogajalo tudi to, da je javno podjetje Energetika
               te delnice SIB Banki plačalo prej, preden jih je vodstvo te banke odkupilo od svojih
               delničarjev. Se pravi, najprej je šel denar od javnega podjetja za nakup teh delnic
               na upravo banke, potem je uprava te banke oziroma so posamezniki v upravi te banke po
               nižji ceni, tisti, ki so vedeli za to informacijo, kupovali delnice od malih
               delničarjev, jih s tem eklatantno goljufali,kršili najmanj pet zakonov, ki pa jih
               organi pregona pri nas očitno ne poznajo. Potem pa so te delnice dražje prodajali
               javnemu podjetju, istemu podjetju, ki jim je prej dalo denar za to, da so lahko
               delnice poceni kupovali od malih delničarjev. Če nekomuto omogočite, potem seveda ni
               težko zaslužiti, ni težko imeti uspehov, kot se nekateri hvalijo sedaj, kako sem bil
               uspešen.</p>
               <p>Skrbni pregled SIB Banke je bil s strani mestnih oblasti, kot ugotavlja računsko
               sodišče, ampak šele v drugem poročilu, narejen je bil šele potem, ko so vse delnice
               kupili in ko je bil posel zaključen, ne pa prej, kot je normalno. Najprej so kupili,
               potem so naredili skrbni pravni pregled, ki pa je seveda pokazal ogromno
               nepravilnosti. In da bo še bolj zanimivo, tudi skrbni finančni pregled, ki je
               verjetno osnova za odločitev, ali boš nekaj kupil ali ne, je bil narejen šele po
               nakupu banke. Najprej so delnice kupili za dvakrat, trikrat večjo ceno, seveda ne z
               lastnim, ampak z javnim denarjem, potem pa so naredili skrbni finančni in pravni
               pregled. Nadzorni svet Energetike - to je podjetje, ki je dalo 3 milijarde in pol
               denarja za nakup delnic, ki so bile vredne trikrat manj ali pa, kot se je pozneje
               izkazalo, celo mnogokrat manj - je razpravljal o tem nakupu 15. oktobra 2001. V tem
               nadzornem svetu so z izjemo dveh članov, ki sta bila iz primestnih občin, ki nista
               bila politično opredeljena, vsi ostali bili s strani vladne koalicije v Ljubljani, se
               pravi Združene liste, večinsko, in iz Liberalne demokracije. In sklep, ki ga je
               sprejel tanadzorni svet, bi bilo potrebno razmnožiti v 2 milijona izvodih in poslati
               vsem slovenskim državljanom, da bi verjeli, da je kaj takega mogoče. Sklep pa se je
               glasil: <q>"Nadzorni svet se seznani z namero o nakupu banke in to podpira ter se
               strinja, da lahkojavno podjetje Energetika v okviru lastnih prostih sredstev izvrši
               ta nakup. Podrobnosti nakupa v tem trenutku nadzornemu svetu niso predstavljene
               zaradi vrednostno občutljive transakcije in bi morebitno nepooblaščeno ravnanje s
               temi podatki lahko pripeljalo do spremembe vrednosti delnic, ki so predmet nakupa."</q>
               Ironija tega sklepa je v tem, da drži. Kakorkoli je bedast, ampak ta sklep drži. Če
               bi takrat ta stvar prišla v javnost, bi to dejansko vplivalo na ceno delnic. Ampak ne
               tako, da bi bilo podjetje, ki ga je ta nadzorni svet zastopal, oškodovano, ampak da
               bi se to lahko preprečilo. Nadzorniki so glasovali za to, da se ne seznanijo s
               transakcijami, ker bi v tem primeru bil cel posel ogrožen, ker bi bilo jasno, če bi
               to prišlo v javnost ali pa do teh dveh članov nadzornega sveta - predvsem tega so se
               bali - ki nista bila iz te politične opcije, ki je bila na oblasti, da se bo posel
               sfižil. Zato je bil sprejet tak sklep. Ta sklep je na zapisniku, ima ga policija, ima
               ga kriminalistična služba, ima ga tožilstvo na vseh nivojih in imajo ga vse ostale
               institucije. Toda proti nikomur iz tega nadzornega sveta, ki odgovarja ne samo po
               kazenskem zakoniku, temveč tudi po zakonu o gospodarskih družbah, ni vložena nobena
               kazenska ovadba. Niti proti enemu. Stvar je več kot zgovorna.</p>
               <p>Dejstvo je tudi to, da so člani nadzornega sveta Energetike prej prebrali v
               časopisu, da se pripravlja ta nakup, preden je bila seja sploh sklicana. Ko pa je
               bila seja sklicana, so pa izglasovali, da se ne želijo seznaniti niti s tem, kar piše
               celo v časopisu. Opozicija v mestnem svetu, predvsem svetniška skupina SDS, je potem
               zahtevala razpravo na mestnem svetu, z željo, da se mestni svet, pa seveda tudi
               javnost, pa tudi pristojne institucije seznanijo z okoliščinami nakupa, kjer je bila
               transakcija vseeno prevelika, da ne bi zadeva pricurljala vsaj do mestnih svetnikov.
               Do seje mestnega sveta v Ljubljani je prišlo 21. januarja 2002, se pravi, pred več
               kot dvema letoma. Opozicija je takrat kljub vsem blokadam skušala razčistiti pogoje
               nakupa, preprečiti še večjo škodo oziroma jo vsaj popraviti. Ampak tudi na tej seji
               se je zgodilo nekaj, kar bi moralo priti v vse skripte na pravni fakulteti kot nekaj,
               kar je pač možno, je pa malo verjetno. Na predlog svetniške skupine Slovenske
               demokratske stranke je mestni svet glasoval o sklepu, da se mestni svetniki seznanijo
               z okoliščinami nakupa SIB z denarjem, za katerega so oni odgovorni, ker je to
               podjetje v stoodstotni lasti Ljubljane, mestni svet je pač tisti, ki odloča o javnih
               sredstvih, tako kotvsak občinski svet v vsaki občini. In nekaj, kar bi tako ali tako
               morala županja dati na dnevni red seje, kar bi moralo biti normalno, je morala
               zahtevati opozicija. Ampak, poglejte, kako se je glasovalo. Ko je gospa Potočnikova
               dala ta sklep na glasovanje, je najprej sama glasovala proti, potem pa je proti
               glasovalo tudi 21 mestnih svetnikov, tako da je bil sklep zavrnjen. Proti temu, da bi
               se seznanili z okoliščinami nakupa, so v glavnem glasovali tisti, ki so vedeli,
               kakšne so te okoliščine, niso pa hoteli, da to ve tudi opozicija in javnost - ker
               drugače si jaz tega glasovanja ne znam razlagati. Da ne bo kdo rekel, da govorimo na
               pamet, bom še enkrat prebral, kdo je glasoval proti temu: Anton Colarič, Borut
               Veselko, Meta Valentinčič, Slavko Slak, StankoBrezovar, Angela Murko Pleš, dr. Metka
               Tekavčič - predsednica Združene liste v Ljubljani, Peter Božič, Stane Pejovnik, Dunja
               Piškur Kosmač, Miloš Pavlica, Danica Simšič -sedanja mestna županja, Danilo Tomšič,
               Silva Črnugelj, Matko Vasilij Cerar, Miha Koprivšek, Evita Leskovšek, silni liberalec
               dr. Darko Štrajn, se tudi ni želel seznaniti, Branka Lavrenčič, Janko Moderndorfer,
               pa tudi Roman Veras iz Nacionalne stranke, ostali so bili iz LDS-a ali Združene
               liste. In pri tem sklepu ni šlo zato, da bi mestni svet sprejemal kakršnekoli sklep v
               zvezi s tem, kdo je kriv, kdo je odgovoren, ker to niti ni bilo predlagano. Šlo je za
               to, da bi mestni svetniki dobili poročilo o tem, kako je sploh prišlo do nakupa, kdo
               je sprejemal odločitve ter kakšne so bile ekonomske in pravne okoliščine tega nakupa.
               Ampak vladajoča koalicija Združene liste in Liberalne demokracije v mestnem svetu je
               izglasovala, da se ne želijo seznaniti s tem. Danes vsi ti svetniki, ki so glasovali
               tako, razen nekaterih izjem, ponovno sedijo v mestnem svetu, gospa Danica Simšič pa
               je celo županja, ki sedaj ugotavlja odgovornost za ta nakup.</p>
               <p>Potem ko je bil ta sklep izglasovan in razprave ni bilo, dokumentov, ki bi sume, ki
               so bili zelo očitni in so bili navedeni ob tej razpravi potrjevali ali zavračali,
               tudi niso prejeli, ker točka ni bila uvrščena na dnevni red, razpravljalo se je samo
               o tem ali jo uvrstiti ali ne, je naša svetniška skupina v mestnem svetu 31. januarja
               2002 pred več kot dvema letoma, podala kazensko prijavo, napisala kazensko prijavo,
               ki jo je poslala na štiri naslove priporočeno. O tem obstaja poštni dokument, ki je
               bil nedvoumen, ki smo ga morali poiskati, ko je tožilstvo trdilo, da tega sploh ni
               dobilo. Poslana je bila na okrožno tožilstvo v Ljubljani in na generalno državno
               tožilstvo, ljubljanski kriminalistični policiji, računskemu sodišču, pa tudi
               nekaterim pristojnim vladnim agencijam, ne na štiri, ampak na šest naslovov. Zraven
               te prijave je bila poslana tudi dokumentacija oziroma razprava iz seje mestnega
               sveta, v katerem so bili zelo jasno izraženi sumi, da v zvezi s tem nakupom ni vse v
               redu in da stvari niso tekle zakonito, kar so takrat čivkali že vrabci po Ljubljani.
               Večina teh institucij, še posebej vladnih, je odgovorila približno v enem mesecu.
               Odgovori pa so bili nenavadno podobni. Skoraj vsi so odgovorili, da niso pristojni,
               da o tem karkoli rečejo. Najbolj je seveda odmeval takratni odgovor računskega
               sodišča, kjer so zapisali, kjer je Antončičevo sodišče zapisalo, da ne SIB banka in
               ne Energetika nista v mestni lasti in da zaradi tega oni niso pristojni za to, da
               kakorkoli revidirajo poslovanje teh javnih podjetij. Ta trditev je bila tako
               absurdna, da je potem morala celo takratna županja povedati, da to so vendarle
               podjetja v njihovi lasti. V drugem poročilu je računsko sodišče seveda to stališče
               popravilo, tudi izdelalo revizijo, vendar pa o odgovornosti tistega, ki je najprej
               napisal, da sploh niso pristojni za to, ni bilo povedano niti besedo. Ne na samem
               sodišču, niti v vladi, niti v vladni opciji. O tem, kaj so napisali v drugem
               poročilu, bodo nekaj več predstavili moji kolegi.</p>
               <p>Najbolj zanimivo pa je bilo dogajanje s to prijavo na državnem tožilstvu, ki ga bom
               sedaj obnovil zaradi tega, ker smo pred dnevi spet poslušali laž na POP TV, ko je
               generalna državna tožilka stvari predstavila popolnoma v neskladju z dejstvi, ki jih
               je nekoč že priznala. Ampak po enem letu misli najbrž, da smo vse že pozabili in da
               je možno stvari obrniti.</p>
               <p>Približno po enem letu, ko je bilo državno tožilstvo vprašano, kaj se je zgodilo s to
               prijavo, ki so jo prejeli 31. januarja 2002, je vrhovna državna tožilka Cerarjeva
               izjavila, da so to prijavo nekam založili. In je celo klicala po telefonu v mestno
               svetniško pisarno Slovenske demokratske stranke, če ji lahko to prijavo še enkrat
               pošljejo. Po enem letu, potem, ko se je o tem že javno govorilo. Ko je minilo še eno
               leto, pa je generalna državna tožilka javno na televiziji v oddaji TV Klub na POP TV,
               mislim, da je bilo to v nedeljo, povedala, da niso prejeli nobene prijave, da so
               prejelizapisnik seje mestnega sveta, kjer so se svetniki nekaj kregali med seboj in
               da je pač neka tožilka potem to pregledala in ocenila, da ni elementov za začetek
               preiskave oziroma predkazenskega postopka. Se pravi, imamo generalno državno tožilko,
               ki je najprej priznala, da so prijavo založili pred enem letom. Po enem letu pa trdi,
               da so jo prejeli, da jo niso založili, ampak, da to ni bila prijava, temveč samo nek
               zapisnik, iz katerega se ni dalo nič razbrati in da so se odločili, da ne gredo v
               predkazensko prijavo. Že samo zaradi te kontradiktornosti bi v normalni državi javni
               funkcionar na takem mestu moral odstopiti.</p>
               <p>Da bo stvar še hujša, pa ta prijava ni bila poslana samo na vrhovno državno
               tožilstvo, ampak tudi na ljubljansko tožilstvo. In tudi tam se je baje izgubila, kar
               seveda ne more biti slučajno. Šlo je za veliko stvar, transakcija je bila prevelika.
               Kljub temu zalaganju in izgubljanju pa je stvar prišla v javnost. V javnost je prišla
               zaradi tega, ker je bilo tudi teh 3.5 milijarde, s katerimi je ljubljansko javno
               podjetje preplačalo SIB banko, premalo oziroma ker veliko tega denarja v banko sploh
               ni šlo, ampak so se z njim okoristili posamezniki, ki so transakcijo naprej poznali
               in tisti, ki so posredovali, se pravi, borzno posredniške hiše. Se pravi, škoda bi
               bila vseeno manjša, če bi ta denar šel v banko, ampak večina tega denarja ni šlo v
               banko, ampak je šlo v privatne žepe, ker so tisti, ki so delnice poceni kupovali,
               delnice trikrat dražje prodajali. In seveda zanimivi so tisti seznami, kdo je
               prodajal, kdo je kupoval, kdo je bil oškodovan. Vidi se, kateri delničarji so bili
               posvečeni in kateri ne. In če ne drugega, bi morali tisti, ki so bili tukaj
               oškodovani, nemudoma dobiti povrnitev škode s tem, da bi morali ta denar, ki je šel
               neupravičeno vte žepe, kar naša zakonodaja omogoča, že na samem začetku
               predkazenskega postopka zamrzniti na računih. Tako kot se je to zgodilo pri Borisu
               Šuštarju, bi morali storiti tudi pri gospodu Klemenčiču, ampak gospod Klemenčič in
               gospa Klemenčič sta očitno višje kot nekdanji državni sekretar Šuštar. Ker je postalo
               očitno, da tudi to preplačilo delnic tudi zaradi teh umestnih transakcij ne bo
               dovolj, da se banka sanira, je morala Banka Slovenije zahtevati še eno
               dokapitalizacijo in afere ni bilo več mogoče skritipred javnostjo. Zdržali so toliko,
               da so šle mimo lokalne volitve, da so bili ponovno izvoljeni tisti, ki so bili
               planirani in so v glavnem odločali o teh transakcijah. Ko so bile lokalne volitve za
               nami, je bilo tudi medijem dovoljeno pisati o SIB banki.</p>
               <p>Sedaj pa pet stvari, povezanih s političnim ozadjem. Kot smo rekli že aprila, je
               bila banka ustanovljena politično. Upravo so prevzeli visoki funkcionarji prejšnjega
               režima in banko vodili vse do neslavnega konca.</p>
               <p>Drugič. Politične povezave so botrovale odločitvam, ki so pripeljale do tega, da je
               bil takšen nakup sploh mogoč. Če bi držala ekonomska logika o tem, tega nikoli ne bi
               bilo. Sklep, ki ga je sprejel najprej nadzorni svet Energetike potem pa tudi mestni
               svet Mestne občine Ljubljana, češ, da sene želijo seznaniti s tem, kako stoji banka,
               ki jo kupujejo, verjetno ni bil ekonomski, je bil politični. Če je bil strokovni,
               potem ne vem, kaj je stroka. Politične so tudi vse ostale povezave. Tudi marsikaj,
               kar se je v SIB banki dogajalo pred časom, koje prišlo do afere v javnosti. Mi smo že
               aprila lani na prvi izredni seji navedli podatek, da se je tri leta nazaj, in to
               slučajno, menda ravno 31. v mesecu, ko se zaključuje bilanca oziroma leto, na račun
               SIB banke nenadoma znašla milijarda slovenskih tolarjev, ki je bila nakazana z
               največje državne banke takrat, Nove Ljubljanske banke. Da je SIB lahko prikazala
               pozitivno bilanco, drugače je bila globoko negativna, je nekdo, kot so potem rekli,
               <q>"po pomoti"</q> nakazal milijardo tolarjev ravno na račun SIB, kije ravno takrat tisti
               dan potrebovala milijardo. To sem javno povedal in predstavil dokumentacijo aprila
               lani. Do danes niti s strani vlade niti s strani te banke nihče ni odgovoril, kdo je
               tista oseba oziroma povedal imena in priimka tistega, ki je to milijardo nakazal po
               pomoti. Vsi bi radi poznali človeka, ki po pomoti nakaže milijardo tolarjev; morda bi
               to kdaj prav prišlo. Jasno, ta denar je bil kasneje vrnjen, ampak bilanca je bila
               pozitivna. In ta denar ni prišel s Kajmanskih otokov ali pa iz ciprskih bank, ampak
               je prišel iz največje državne banke, v upravi katere sedijo ali pa so takrat sedeli
               prepoznavni ljudje in kjer v nadzornem svetu sedijo ljudje iz vladnih struktur. Če se
               ne motim, je predsednik nadzornega sveta te banke še vedno državni sekretar
               ministrstva za finance. Ampak kljub temu, da je bilo to povedano, ni bilo, vsaj
               javno, sporočeno, da bi nadzorni svet kakorkoli vprašal koga, kako je ta milijarda
               odšla z računa Nove Ljubljanske banke. Zanima me tudi, ali je v bilanci Nove
               Ljubljanskebanke ob zaključku leta ta milijarda manjkala, ker je bila prikazana nekje
               drugje in je bil zato dobiček banke manjši in so utajili tudi kakšen davek s tem v
               zvezi, zagotovo. Ker če milijarde tam ni bilo in je bila nekje drugje prikazana,
               potem je bila najbrž tudi tam obdavčena ali kakorkoli; ne vem, kaj so naredili, nič
               ni bilo pojasnjeno.</p>
               <p>Kot slučajno je članica nadzornega sveta Holdinga v mestu Ljubljana, ki je pač
               matično podjetje ljubljanske Energetike, ravno Metka Tekavčič, tudi predsednica
               Združene liste v Ljubljani, ki je pa hkrati tudi, mislim, da še vedno članica
               nadzornega sveta Ljubljanske banke. Hkrati je predsednica odbora za finance v mestnem
               svetu, se pravi, nekakšen varuh javnih sredstev, in hkrati še v dveh nadzornih
               svetih, ki sta povezana s temi podjetji, ki so na tej shemi. Gospa Tekavčičeva je
               bila sicer razrešena iz nadzornega sveta Holdinga, mislim pa, da od nikjer drugje, iz
               nobenih drugih organov in je najbrž lahko vplivala na to, da se je tista milijarda
               takrat po pomoti znašla ravno na računu SIB. Funkcije je pač imela takšne, pa interes
               tudi, kot smo videli. Kolikor ni bilo to dovolj, imamo tukaj tudi člana iste stranke,
               gospoda Dimovskega, ki je minister za delo in v pristojnost katerega sodi kapitalska
               družba, ki pa je bila solastnica SIB, in tudi tu obstaja interes za tisto milijardo.
               S to povezavo pa, mislim, da so že lahko organizirali napako, po kateri je ta
               milijarda zašla.</p>
               <p>Zelo zanimivo je tudi, kaj se je dogajalo s prodajo SIB banke. Za prodajo banke po
               tej naši prvi izredni seji so našli gospo Alenko Žnidaršič Kranjc, kjer se skozi
               povezano osebo v tej zgodbi, imate jo tudi na tej shemi, niso našli nekoga
               neodvisnega, ampak nekoga, ki je bil zraven. Revizijska hiša, katere lastnica je
               namreč ravno gospa Kranjčeva, je bila pripojena k revizijski hiši, ki je delala
               revizijo v teh primerih. No, in gospa Kranjčeva je poleg tega, da je najbrž delala
               tukaj za svoj interes, ker je bila povezana oseba, dobila še masten honorar, skoraj
               tri milijone tolarjev, da je med enim ponudnikom za nakup banke izbrala enega. Zelo
               težko delo za tri milijone.</p>
               <p>Se pravi, gre za eklatantno politično zadevo od začetka do konca. Tudi po tem, ko je
               Nova ljubljanska banka kupila delež oziroma kupila SIB banko praktično v celoti za
               400 milijonov tolarjev, je to banko zelo hitro potem prodala, mislim, da ne Factor
               banki, ampak Factor leasing banki, Factor Leasingu, ki je podjetje od Factor banke,
               za precej večjo ceno oziroma je prodala te terjatve. Razlika je velika, v milijardah.
               Tudi tukaj je nekdo zaslužil ali pa se je zaprl v nek krog, za katerega nismo vedeli
               niti takrat, niti danes. Davkoplačevalci v Ljubljani so bili ponovno oškodovani.
               Najprej, ko je Energetika kupila in potem, ko je Energetika prodala. In tistim trem
               in pol milijardam je treba pridati še dve milijardi, v kolikor je razlika med ceno,
               za katero so banko prodali, in ceno terjatev, za katero je novi lastnik, se pravi
               Nova ljubljanska banka, te terjatve prodala Factorju. Pet milijard škode v seštevku.
               Ampak ne glede na to, tukaj bi lahko naštevali, mislim, da bodo to naredili moji
               kolegi, jaz se v to ne bom spuščal, še mnoge druge nepravilnosti v poslovanju te
               banke, ki so eklatantno politične, nekatere tudi škodijo mednarodnemu ugledu te
               države, ker se nanašajo na pristojnosti oziroma opravila, ki jih je ta banka prevzela
               v zvezi s sredstvi, ki jih je Zvezna Republika Nemčija dala za vrnitev naših delavcev
               in ker je šlo za težke mahinacije. Slučajno se je to zgodilo, ko je bila ministrica
               za delo iz Združene liste. Stroka s tem ni imela nič opravka.Ampak kljub vsemu temu,
               kar sem govoril, kljub temu, kako je banka nastala, kljub tej milijardi, ki se je
               znašla gor po pomoti in še marsikaterih drugih zadevah, afere SIB banke ne bi bilo,
               če bi ta banka imela nek pozitiven rezultat. Problem je v tem, daje neka stvar, ki je
               bila eklatantno politična, ker se je veliko ljudi okoristilo, zdaj na koncu še
               propadla, finančno propadla. In so mnogi varčevalci, komitenti banke, mnogi mali
               delničarji ostali praktično brez vsega. Dvomim, da so tisti, ki so bili tukaj
               oškodovani, zadovoljni s tem, kar so državni organi naredili v zvezi s preiskavo do
               danes. Zelo dvomim. Mi zagotovo nismo.</p>
               <p>Moram reči, da je povsem jasno po teh podatkih, ki jih lahko preberete tudi v teh
               poročilih, ki smo jih dobili po prvi seji, da tudi tega, se pravi ovadbe proti
               izvajalcem, ne bi bilo, če ne bi bilo tiste prve izredne seje aprila lani. Ta prva
               izredna seja je premaknila ugotavljanje odgovornosti do nivoja izvajalcev v tej
               lopovščini. Šele ko je bila seja sklicana, so se začeli sestanki na uradu za
               preprečevanje korupcije, na okrožnem državnem tožilstvu, 7. aprila 2003 je sestanek
               sklicala celo generalna državna tožilka, na policiji so se začeli sestajati.</p>
               <p>Predsednik vlade Anton Rop je 28. marca 2004 na poslansko vprašanje dr. Andreja
               Bajuka celo izjavil, citiram po članku v Financah: <q>"Če se bo izkazalo, da je šlo za
               kaznivo dejanje, se bo vlada še kako zavzemala za to, da se pogodbo o nakupu SIB
               razveljavi."</q> To je predsednik vlade izjavil 28. marca. Danes je jasno, da je šlo za
               kaznivo dejanje, kljub temu, da so vložene samo kazenske ovadbe proti izvajalcem, so
               vložene zaradi kaznivih dejanj. Predsednik vlade je obljubil, da se bo vlada še kako
               zavzemala za to, da se pogodbo o nakupu SIB razveljavi. Niti enega samega konkretnega
               ukrepa ni vlada storila v tej smeri, niti enega samega koraka vlada po tej javni
               obljubi za to govornico oziroma kjer je govoril predsednik vlade, ni storila v tej
               smeri, da se sporni nakup razveljavi. Nasprotno, mislim, da je bila vlada zelo
               vmešana v odločitve, ker je šlo pač za odločitve državne banke, Nove Ljubljanske
               banke, da se stvar čim prej pomete pod preprogo.</p>
               <p>Ko je pozornost javnosti malo popustila in ko so SIB prekrile nove afere, so se te
               stare mreže hitro zakrpale. Mi smo po teh sejah odbora za finance, predvsem pa po tej
               prvi aprilski seji lanskega leta o SIB banki dobili obsežna poročila. Jaz sem
               potreboval kar nekaj časa, da sem to prebral. Dvomim, da nas je bilo veliko takih. Ko
               to vse prebereš, vidiš, da gre za obsežna poročila, da je tukaj veliko balasta,
               naštevanje nekih zakonov, včasih tudi napačno. Vendar pa nihče ni prevzel nikakršne
               odgovornosti. Nihče. Tudi nihče ni bil priprt, niti slučajno. Včeraj smo spremljali
               na obeh televizijah spektakulrano akcijo policije v Komunalnem podjetju v Novem
               mestu. Avtomobilov kot v kakšni akciji na divjem zahodu, preiskave, hišne preiskave,
               pridržanja, aretacije, silna stvar. Vendar dvomim, da je celo Komunalno podjetje Novo
               mesto vredno toliko, kot pa je bilo tukaj oškodovanja pri SIB banki. Verjamem, da je
               šlo tudi tam za kazniva dejanja, lopovščino in tako naprej, ampak uporabljeni so bili
               ukrepi, ki pa v teh zadevah niso bili uporabljeni. Nikjer nismo slišali, da bi
               kdorkoli sploh pomišljal o kakšnem priporu ali pa hišnih preiskavah za Klemenčičevo,
               Klemenčiča, Potočnikovo, Senico, Lozeja. Kje pa, tukaj so pa drugi kriteriji!</p>
               <p>Odbor za finance državnega zbora je po tej naši izredni seji aprila lani 29. maja
               2004 sprejel celo naslednji sklep. Celo nekateri poslanci vladnih strank ste
               glasovali za ta sklep. In ta sklep pravi takole: <q>"Odbor državnega zbora za finance in
               monetarno politiko ugotavlja, da vrhovno državno tožilstvo ni ravnalo primerno, ker
               po prejeti prijavi v začetku 2002 ni zahtevalo preiskave utemeljenega suma o
               nepravilnostih pri nakupu SIB banke."</q> Odbor je sprejel ta sklep konec maja lanskega
               leta. Ampak se ni nič zgodilo. O sklepu se je zelo skopo poročalo v medijih, minister
               za pravosodje ni rekel nič, vlada ni rekla nič, vsi so bili tiho, ni bilo nikogar na
               oblastni strani, ki bi zahteval subjektivno, kaj šele objektivno odgovornost gospe
               Cerarjeve. Nič se ni zgodilo.</p>
               <p>In jasno je, da so potem šle stvari naprej, kot so šle, in generalna državna tožilka
               Zdenka Cerar je na seji odbora za finance 26. februarja 2004, povedala naslednje,
               citiram iz magnetograma: <q>"Predkazenski postopek se je zaključil 28. decembra lansko
               leto, ko je bila podana druga kazenska ovadba v tej zadevi. In moram povedati, da
               trenutno dodatnih predkazenskih aktivnosti v teku ni. Ovadena sta oba člana uprave
               bankein prokurist."</q> 28. decembra lanskega leta je bila preiskava zaključena. Vložene
               so tri ovadbe proti prokuristu in dvema članoma uprave banke. Naprej pa se ne
               preiskuje.</p>
               <p>Mislim, da je to prvovrstni škandal. Najprej zaradi tega, kar ste lahko vsi prebrali
               v poročilu računskega sodišča, ki je našteval v številnih alineah, kdo je vse
               odgovoren, in najbrž je to neka uradna institucija. Drugič pa zato, ker v zapisniku o
               primopredaji poslov, ki je uradni dokument, s katerim razpolagata tako
               kriminalistična službakot tožilstvo, citiran pa je bil že 18.2. lansko leto, javno na
               neki televiziji, v tem zapisniku piše naslednje: Na vprašanje, kako se je oblikovala
               cena delnic SIB banke in kdo jih je za družbo kupoval, je gospod Pogačar pojasnil, da
               je bila cena paketa delnic zavarovalnice Triglav diktirana s strani gospe Nade
               Klemenčič in dogovorjena na sestanku v prisotnosti gospe Vike Potočnik, gospoda Sama
               Lozeja in odvetnika Mira Senice. Dogovorjena cena je znašala 3.800 SIT za delnico,
               borzno posredniško hišo Publikum je določila gospa Nada Klemenčič. Ampak kljub temu,
               da obstajajo uradni dokumenti, iz katerih se vidi, kdo je odločal o ključnih stvareh
               te lopovščine, je preiskava zaključena. Nič več naprej se ne preiskuje in nobenih
               ovadb proti tistim, ki so dejansko odločali, ni vloženih. Tudi gospa Potočnikova je
               še vedno svetnica Liberalne demokracije v mestnem svetu, gospod Senica je še vedno
               odvetnik, odvetniška zbornica, ki jo vodi njegov strankarski kolega in minister LDS-a
               v vladi nekoč Miha Kozinc, ni nič ukrepala. Tudi tukaj je vse povezano, zato seveda
               tudi ni nič možno razčistiti.</p>
               <p>Ko je bilo v začetku letošnjega leta jasno, da se zadeve ponovno pometajo pod
               preprogo in ko so po vsej razsežnosti prišle na dan tudi povezave med SIB-om, Orionom
               in ostalimi Lužarjevmi podjetji, ki so jih razkrili mediji, časopis je to razkril in
               televizije, pristojne institucije pa so se zganile šele pod velikim pritiskom
               ogoljufanih in javnosti, smo zbrali podpise za današnjo izredno sejo. Šele po tem. Ko
               smo vložili te podpise za izredno sejo, ker se državne institucije niso zganile, je
               izvršni direktor Liberalne demokracije Bogdan Biščak naš predlog na tiskovni
               konferenci Liberalne demokracije ocenil tako, rekel je: <q>"Mislim, da je njihov namen
               samo ustvarjati vzdušje kaosa vtej državi."</q> Jaz vas zdaj vprašam: <q>"Kdo ustvarja
               kaos?"</q> Mi, ki smo tukaj stopili v bran ogoljufanim in v bran tistim, ki pošteno
               gospodarijo te afere pa mečejo slabo luč tudi nanje, ali tisti, ki omogoča takšno
               ravnanje, ki ne preprečuje tega oškodovanja kljub temu, da ima v rokah vse
               instrumente, da bi to preprečil in kljub temu, da je bil pravočasno opozorjen. Kajti,
               to je pa zdaj ključno, včeraj smo dobili tudi uradno potrditev, da so bile že leta
               1997 vložene kazenske ovadbe proti osebam iz Oriona in povezanih podjetij zaradi
               davčnih utaj, izsiljevanja in drugih kaznivih dejanj, ki v normalni državi običajno
               sodijo v tisti sklop kaznivih dejanj, ki definira mafijsko delovanje. Baje je bilo
               vloženih kar nekaj ovadb proti tem ljudem. Včeraj smo na seji odbora za finance, ki
               je bila posvečena tej temi, vprašali generalno državno tožilko, kaj je s temi
               ovadbami po sedmih letih. In je rekla, da ne ve. Da je, ne vem, koliko tisoč ovadb na
               tožilstvu in da ona nima informacij o vseh. Ampak mi smo imeli sejo ravno za ta
               primer in bi verjetno lahko pogledala, če se seveda tudi te niso nepovratno izgubile.
               Če so se, potem generalni državni tožilki svetujemo, da jih išče tam kot prijavo
               svetniške skupine iz leta 2002. Verjetno so v istem okroglem fasciklu.</p>
               <p>In urad za preprečevanje korupcije, vladni urad za preprečevanje korupcije je po
               lastnih pisnih navedbah že 20. maja 2003, praktično pred enim letom, opozoril na sume
               kaznivih dejanj v Orionu in Pay Consultingu in nekaterih drugih podjetjih, s tem
               povezanimi, na nepravilne davčne osnove za izračun davkov itn. Ampak se ni zgodilo
               nič. Uradna institucija, ki jo vlada ima za preprečevanje korupcije, je opozorila na
               zadevo. Nič se ni zgodilo. Lopovščina se je nadaljevala. Na stotine ljudi je od maja,
               ko je bilo, po mojem vedenju prvič zapisano, da je to ravnanje sporno s strani neke
               vladne institucije, na stotine ljudi je bilo še oškodovanih v tem času, na stotine
               ljudi, ki so zaupali podjetjem, ki so jih goljufala. Ampak po enem letu, se pravi 23.
               februarja letos, predkratkim, pa se je predsednik vlade vendarle zbudil in za Radio
               Slovenija o aferi Orion dejal naslednje: <q>"Ko pa se posle seveda sestavi, se ugotovi,
               da je šlo zadaj za načrt, kako izigrati posamezne zakone, kako izigrati posamezne
               institucije, kako izigrati pravno državo in proti temu bomo seveda odločno
               nastopili."</q> Halo in dobro jutro! Kje pa je bil predsednik vlade eno leto? Kje pa je
               bil eno leto, ko se je ljudi nebrzdano goljufalo? On je prvi, ki je dobil to
               poročilo, ker je na to opozarjal njegov lastni urad. Kje je bilo tožilstvo ves ta
               čas, kje so bili organi pregona? Istočasno, v isti oddaji, isti dan, 23. februarja
               2004, je za nacionalni radio predsednik vlade, gospod Rop tudi napovedal, da bo
               frčalo perje. Rekel je naslednje: <q>"V primerih, ko bomo ugotovili, da so bila
               posamezna dejanja pristojnih organov opuščena, da niso bila izvedena do konca, bo to
               sankcionirano tudi kadrovsko."</q> Ampak doslej s tem frčanjem perja ni bilo nič. Pa je
               zadeva zelo enostavna. Lahko predsednik vlade, pomagamo. Samo to naj ugotovi, kdo je
               dobil lanskega maja ta opozorila urada vlade za korupcijo, pa bo vedel, čigavo perje
               mora frčati. Problem pa je v tem, da je verjetno on prvi dobil to poročilo, zato
               perje ne frči. In tudi danes imamo, po tem kar smo slišali včeraj, le nekaj ovadb po
               teh letih odkritih goljufij, na katere se je dolgo časa opozarjalo.</p>
               <p>Tudi tukaj ni bilo nobenih pridržanj, nobenih hišnih preiskav, nobenih zasegov
               sredstev na računih za vsak slučaj, nič. Ni se ravnalo tako kot pri Popoviču, recimo,
               pri mnogih drugih. Gre za neko silno razumevanje težav gospoda Lužarja, ki pa jih ima
               upravičeno. Mimo grede, iz tega, kar je bilo objavljeno, izhaja, da je gospod Lužar
               tako lastnik kot tudi direktor večine teh podjetij, ki so vključena v ta goljufivi
               krog. Po izobrazbi je gostinski tehnik, spoštovanja vreden poklic. Da se ukvarjaš z
               gostinstvom, rabiš certifikat te šole, da si kuhar v restavraciji, rabiš veliko
               papirjev, kar je prav. Da pa posojaš milijarde, da imaš licenco od države za
               posojanje milijard, si pa lahko gostinski tehnik. Ne govorim o tem, da je on lastnik,
               lastnik je lahko kdorkoli. Govorim o tem, da je on odgovorna oseba v podjetju, ki
               posoja milijarde, in to že desetletja. Kako je možno? Mi imamo vse urejeno do tam
               poklicne izobrazbe, tukaj morajoljudje izpolnjevati vse žive pogoje, da pa posojajo
               milijarde, pa jim da ta oblast licenco, tudi če so gostinski tehniki. In ob tem se
               nihče nič ne vpraša.</p>
               <p>Poglejmo, kaj je dejala predsednica Združene liste socialnih demokratov, gospa
               Tekavčičeva, zelo socialno čuteča, seveda, saj je iz socialdemokratske stranke, ko so
               jo vprašali, kako bi komentirala ravnanje odgovornih v aferi Orion. V Financah, 19.
               februarja 2004 je bil objavljen njen naslednji odgovor: <q>"Ob poznavanju, ki ga imam o
               problemu, bi se mi zdelo zelo aferaško nekoga od naštetih pribijati na križ. Dejstvo
               je, da so odpovedale institucije, ki bi morale obveščati ljudi. Ljudje premalo
               razmišljajo o tem, da je izposojanje denarja kruta stvar, ko ga je treba vrniti."</q>
               Oprostite, gospa Tekavčičeva,in vsi ostali z oblasti. Ne gre za to, da je kruta
               stvar, ko je treba denar vrniti. Kruta stvar je to, če oblast, ki daje licence
               ljudem, da se ukvarjajo s finančnimi transakcijami, ljudi goljufa, da se to dogaja
               leta in leta, da nihče ne reagira, čeprav je na to opozorjen. To je problem. In na
               to, moram reči, opozarja tudi poročilo protikorupcijskega urada z dne 9.2.2004, ki
               ima tudi eno poglavje, ne vem, ali je to v tem gradivu ali ne. Poglavje v poročilu
               tega urada nosi naslov <q>"Posledice neustreznega ukrepanja državnih organov"</q>, v tem
               primeru, in našteva tri posledice. Prva je: povečanje nezaupanja državljanov v
               učinkovito delo organov pregona. Druga posledica je nesporočanje sumov storjenih
               kaznivih dejanj na osnovi ugotovitve, da so organi tako ali tako neučinkoviti. In
               tretja posledica je odklon od tiste stranke, ki bi jo sicer volili, če ne bi bilo
               tovrstnih primerov. To piše v poročilu vladnega urada za preprečevanje korupcije. V
               tem odgovoru lahko kolegi iz Liberalne demokracije najdejo odgovor na vprašanje,
               zakaj pada podpora tej stranki. Sicer ne vem, če je vladni urad za preprečevanje
               korupcije pristojen za takšne odgovore, ampak ta analiza je nedvomno točna.</p>
               <p>To, da se izterja odgovornost v primerih, o katerih smo govorili, je zelo pomembno.
               Ne samo zaradi teh konkretnih primerov in ljudi, ki so bili oškodovani, ampak tudi
               zaradi tega, da se to ne bi več dogajalo. In tu gre za mnogo več od tega, ali bo
               nekdo ovaden ali ne bo. Gre za to, da se povrne zaupanje v pravno državo, ki je ravno
               s takšnim ravnanjem, različnim ravnanjem državnih organov v podobnih primerih
               porušeno. In predvsem gre za to, da se povrne zaupanje v finančne institucije. Tako
               povrnitev zaupanja v pravno državo, v enakost pred zakonom, kot povrnitev zaupanja v
               finančne institucije je eden temeljnih pogojev za hitrejši gospodarski in splošni
               družbeni razvoj. Če te podlage ni, potem tega ne moremo pričakovati. Vlada je lani
               sprejela program za učinkovit vstop v Evropsko unijo. Predlagamo, da doda tudi dve
               ključni točki: povrnitev zaupanja ljudi v pravno državo in povrnitev zaupanja ljudi v
               finančne institucije. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp19">

               <speaker>PREDSEDNIK BORUT PAHOR:</speaker>

               <p>Hvala lepa, kolega Janez Janša. Z vašim nastopom smo sklenili z obrazložitvijo
               predloga gradiva. Prehajamo na predstavitev stališč poslanskih skupin. Želi vlada
               besedo pred tem? Prosim, minister. Ah, pardon! Preden dam besedo ministru, je
               predsednik odbora za finance prosil, da v kratkem, petminutnem poročilu dodatno
               predstavi to poročilo. Predsednik odbora, kolega Pucko, se vam opravičujem, gledal
               sem naprej, ko sem ugotovil, da je 58 prijavljenih. Prosim.</p>
            </sp>
            <sp xml:id="SDZ3-Izredna-41-2004-03-02.sp20">

               <speaker>CIRIL PUCKO:</speaker>

               <p>Hvala lepa, gospod predsednik. Predstavnice in predstavniki vlade, kolegice in
               kolegi! Odbor za finance in monetarno politiko državnega zbora je na vseh svojih
               sejah tako v lanskem letu kot letošnjem letu zadevo obravnaval z vso resnostjo. Poleg
               navedbe celotnega gradiva, ki smo ga dobili od lanskega začetka obravnave te točke v
               državnem zboru, so bili na seji dne 26.2. članom odbora razdeljeni tudi dodatni,
               dopolnilni predlogi sklepov predlagateljev te točke. Prav tako je bilo posredovano
               ustrezno mnenje zakonodajno-pravne službe. Odbor je v prvem delu te seje sprejel
               naslednje sklepe:</p>
               <p>Prvič, Državnemu zboru naj poročila do 31. marca letošnjega leta posredujejo tudi
               urad za preprečevanje pranja denarja, davčna uprava Republike Slovenije in urad za
               preprečevanje korupcije. V teh poročilih naj pojasnijo aktivnosti, ki so jih in jih
               še bodo izvedli v skladu s svojimi pristojnostmi.</p>
               <p>Vlada Republike Slovenije v petnajstih dneh po končani seji preko svojega člana,
               predsednika, ter članov državnih skladov, kapitalske družbe in slovenske odškodninske
               družbe v nadzornem svetu Nove Ljubljanske banke zagotovi celovito poročilo o naložbah
               in posojilih, dani Slovenski investicijski banki v letih 1996-2003, in vseh drugih
               vrstah terjatev ter odpisov ali popravkov vrednosti terjatev do banke SIB, ki jih je
               vzpostavljala v okviru poslovnega sodelovanja ali medbančnega kreditiranja do nakupa
               banke SIB in po njem od javnega podjetja Energetike Ljubljana. Poročilo naj posebej
               izkazuje zmanjšanje vrednosti naložb države, Slovenske odškodninske družbe in
               kapitalske družbe zaradi zmanjšanja vrednosti kapitala banke SIB v letih 2002 in
               2003.</p>
               <p>Tretjič, Banka Slovenije naj državnemu zboru do zadnjega marca letošnjega leta
               poroča o vrsti in vsebini ukrepov, ki jih je izdala v postopku nadzora nad Slovensko
               investicijsko banko v posameznih letih za obdobje 1996-2003. Poročilo Banke Slovenije
               skladno s 152. členom Ustave Republike Slovenije naj predloži tudi kopije odločb in
               sklepov, ki jih je izdala.</p>
               <p>Četrtič, Banka Slovenije naj državnemu zboru do 31. marca letošnjega leta poroča o
               ukrepih nadzora v letih 1996-2003 pri Slovenski investicijski banki, skladno s 145.
               členom zakona o kazenskem postopku, to je o podanih ovadbah zaradi neizvajanja njenih
               sklepov in odločb.</p>
               <p>Petič, Slovenski institut za revizijo naj državnemu zboru do 31.3.2004 poroča o
               ukrepih nadzora nad revizijsko hišo <q>"ITEO - abeceda"</q>, ter njenimi pooblaščenimi
               revizorji sodelujočimi pri izdaji revizijskih poročil, računovodskim izkazom
               Slovenske investicijske banke za poslovni leti 2001 in 2002, ter Orionom in Pay
               Consultingom. Naj poudarim, da je Slovenski institut za revizijo poročilo v zvezi s
               tem predlogom sklepa že posredoval in jebilo članom odbora pod strogo zaupno gradivo
               tudi že posredovano.</p>
               <p>Šestič, Vlada Republike Slovenije naj kot solastnica Nove Ljubljanske banke pojasni
               pod kakšnimi pogoji in na kakšen način je Nova Ljubljanska banka prodala terjatve SIB
               banke. Sestavni del te informacije naj bodo zneski dogovorjene oziroma zaračunane
               vrednosti prodanih terjatev Slovenske investicijske banke ter plačilni pogoji.</p>
               <p>Sedmič, ministrstvo za delo naj do 31.3.2004 državnemu zboru poroča o izvajanju
               meddržavnega sporazuma med Vlado Republike Slovenije in Vlado Zvezne republike
               Nemčije in finančni pomoči za ustvarjanje eksistence in poklicnem vključevanju
               kvalificiranih delavcev Republike Slovenije ter o obsegu in stanju obveznosti države
               po tem sporazumu.</p>
               <p>Ministrstvo za delo, družino in socialne zadeve ter ministrstvo za finance naj do
               zadnjega marca pripravita ustrezno poročilo o pravilnosti določitve višine obrestne
               mere SIB strankam, ki so najela tovrstna sredstva.</p>
               <p>V skladu s tem, kar sem povedal, in glede na poročila vlade, ki se deli v zvezi s
               sklepom odbora, da naj vlada Republike Slovenije vsa ustrezna poročila, ki jih je
               zahtevala s svojimi sklepi, sprejetimi 26. februarja letošnjega leta, posreduje
               državnem zboru, ocenjujem, da je potrebno pri sprejemanju teh sklepov vse, to kar smo
               med tem prejeli, vzeti v poštev in ustrezno sprejeti ali pa ni potrebno določenih
               sklepov sprejeti. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp21">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik odbora za finance in monetarno politiko. Sedaj bom
               dal besedo predstavniku vlade, ministru za pravosodje, mag. Bizjaku, potem pa
               poslankam in poslancem za predstavitev stališč poslanskih skupin. Prosim, imate
               besedo.</p>
            </sp>
            <sp xml:id="SDZ3-Izredna-41-2004-03-02.sp22">

               <speaker>MAG. IVAN BIZJAK:</speaker>

               <p>Gospod predsednik, spoštovane poslanke in poslanci! Poslovanje SIB banke in njena
               usoda kot tudi povezanost poslovanja SIB banke s poslovanjem družb Orion in Pay
               Consulting so nedvomno vprašanja, ki opravičujejo in tudi terjajo ukrepanje vlade. Ob
               tem je seveda potrebno poudariti, da država ni lastnik niti SIB banke, niti nobene od
               vpletenihgospodarskih družb in zato na njihovo poslovanje v ničemer ni vplivala, niti
               mogla vplivati. Za vse navedene subjekte velja, da so poslovali na trgu v skladu z
               veljavno pravno regulativo oziroma bi po njej morali poslovati. Seveda še tako popoln
               pravni okvir ne more preprečiti anomalij, ki nastanejo v poslovanju, nepravilnosti,
               nezakonitosti in tudi kaznivih dejanj v zvezi s tem. Čeprav vlada ni neposredno
               pristojna za preprečevanje, odkrivanje in sankcioniranje kaznivih dejanj, je vendarle
               njena naloga, da preveri, če so postavljeni sistemski okviri dovolj jasni in dovolj
               čvrsto postavljeni, da zmanjšujejo možnosti nastajanja nepravilnosti, kot tudi da
               omogočajo odkrivanje morebitnih nepravilnosti in kaznivih dejanj ter v zvezi s tem
               postopanje pristojnih organov nadzora in pregona. To seveda toliko bolj, ker
               posledice tovrstnih dejanj postavljajo številne posameznike v izrazito težak položaj.
               In glede takšnega položaja in zaradi takšnega položaja vlada takšnih pojavov ne more
               spregledati in ne sme ob tem ostati ravnodušna.</p>
               <p>Tako je vlada celovito analizirala pravni položaj na finančnem trgu in poslovanje
               znotraj bančnega sistema. Ob tem je ugotovila, da je Slovenija v obdobju tranzicije
               zelo dobro vzpostavila pravno regulativo, ki ureja finančni in bančni trg, tako da
               končno lahko ugotovimo, da ima Slovenija razvite vse finančne ustanove in
               organizacije v sistemu funkcioniranja in nadzora. Ti predpisi so tudi v glavnem
               usklajeni z evropskimi direktivami, hkrati pa je vlada ugotovila, da je potrebno te
               predpise vendarle tudi dopolniti na nekaterih segmentih. Zato bo državnemu zboru
               predlagala prilagoditve oziroma spremembo zakona o trgu vrednostnih papirjev ter
               spremembo zakona o bančništvu, s katerimi bo predlagala prilagoditve v smeri krepitev
               načel sodobnega koorporativnega opravljanja bank na način krepitve nadzora ter
               povečanje pristojnosti Banke Slovenije na tem področju. Celoviteje naj bi tudi
               uredila pojem definicije notranje informacije ter instrumente združevanja nadzornih
               institucij na področju bančništva, zavarovalništva in trga vrednostnih papirjev, s
               ciljem večje usklajenosti in s tem večje učinkovitosti omenjenih nadzornih funkcij.
               Več o tem vam bo kasneje predstavil državni sekretar gospod Svilan z ministrstva za
               finance.</p>
               <p>Ponovno pa poudarjam, da vlada ni in tudi ni smela odločati niti o nakupu niti o
               prodaji SIB banke, in da torej v zvezi s temi odločitvami ne more nositi nobene
               odgovornosti. Ob tem tudi poudarjamo, da je opredelitev dejanj in v zvezi s tem
               morebitnih nepravilnosti pri prodaji in nakupu stvar pristojnih institucij in
               postopkov, ki še potekajo pred pristojnimi državnimi organi nadzora, pregona in
               kaznovanja. Iz gradiv, ki vam jih je vlada posredovala, so razvidne poslovne povezave
               med SIB banko ter družbama Orion in Pay Consulting, vendar s tema družbama ni
               poslovala le SIB Banka, temveč večina bank na slovenskem finančnem trgu. Zato seveda
               predlagateljem izredne seje ni bilo težko najti povezav med poslovanjem SIB banke in
               poslovanjem omenjenih dveh družb ter združiti obravnavo te problematike v kompletu v
               okviru te izredne seje državnega zbora. Predlagatelji te izredne seje so tudi
               predlagali sprejem določenih sklepov, za katere pa je zakonodajno-pravna služba
               državnega zbora ugotovila, da so deloma ali večinoma nezakoniti in ne sodijo v okvir
               slovenskega pravnega reda.</p>
               <p>Vlada je seveda želela pomagati in državnemu zboru omogočiti celovito obravnavo že na
               današnji seji, zato je sama v okviru svojih pristojnosti in pooblastil vsebinsko
               povzela tako rekoč vse zahteve predlagateljev izredne seje in za današnjo obravnavo
               predložila poročila nadzornih in drugih državnih institucij. Prav tako je vlada s
               sprejetimi sklepi želela prispevati k večji učinkovitosti današnje seje ravno z
               gradivi, poročili in vsem tam kar vam je na voljo. Zato vlada ocenjuje, da neki
               posebni dodatni sklepi državnega zbora, da bodo državne institucije funkcionirale,
               niso potrebni. Še zlasti ne bi k temu prispevali s sklepi, kot so jih predlagatelji
               sklica predlagali, saj se proti morebitnim nezakonitostim, nepravilnostim in kaznivim
               dejanjem ni mogoče boriti z nepravnimi ali celo nezakonitimi sredstvi in seveda na
               način, da bi se rušili odnosi med državnimi organi, spreminjala njihova pooblastila
               in da se razvrednoti ali celo tako rekoč izniči delo in sam obstoj teh institucij. V
               vladi smo ugotovili, da je temeljni pravni okvir, ki je sploh omogočil, da se je
               zadeva Orion in Pay Consulting razvila do ravni sedanje medijske razsežnosti,
               predvsem v zakonu o potrošniških kreditih, ki ga je vlada sprejela 22. junija 2000,
               državni zbor pa na izredni seji 18. julija istega leta, torej leta 2000. Cilj zakona
               je bi brez dvoma pravilen. Z njim naj bi namreč kompleksno uredili področje
               potrošniških kreditov v pravnem sistemu, osrednji cilj pa naj bi bil zagotoviti
               načelo varstva potrošnikov tudi na tem občutljivem področju, to je na področju
               potrošniških kreditov. Vendar so žal zakonske norme očitno zgrešile cilj, saj zakon
               ni omogočil nadzora nad dajalci hipotekarnih kreditov. Prav zato je vlada že določila
               novelo zakona o potrošniških kreditih, ki odpravlja navedene pomanjkljivosti in ki je
               že vložen v državnozborsko proceduro.</p>
               <p>Iz predloženih poročil izhaja tudi, da je sistem nadzora, ki ga zahtevajo in
               dopuščajo veljavni predpisi, v skladu s temi predpisi in da so se pristojne državne
               institucije z vprašanjem nepravilnosti, povezanih s poslovanjem Oriona, ukvarjale že
               preden so te pridobile širšo medijsko odmevnost.</p>
               <p>Tako je policija v zvezi s tem prvo ovadbo podala že februarja 2002 in potem tudi v
               letih 2003 in januarju 2004. Davčna uprava je izvajala nadzor v družbi Orion in Pay
               Consulting od marca 2000. Ob tem tudi poudarjamo, da iz poročil izhaja, da predmet
               zbiranja obvestil v predkazenskem postopku v zvezi s takrat ali danes zaposlenimi
               osebami v Orionu v letu 1997, kiso tu večkrat omenja, ni bilo poslovanja gospodarske
               družbe Orion, ki je predmet pregleda sedanjih nepravilnostih. Naj omenim še to, da je
               v zvezi z zbiranjem informacij iz leta 1997 v letu 1999 bila vložena ovadba,
               28.4.2003 pa obtožnica zoper dve osebi.Torej tisto delo ni šlo v nič.</p>
               <p>Želel bi poudariti, da je precej dobra skupna podlaga za usklajeno načrtovanje in
               delo pri raziskovanju vseh omenjenih nepravilnosti tudi poročilo urada za
               preprečevanje korupcije, ki lahko služi kot podlaga za delo številnih drugih organov.
               In vsi ti državni organi bodo v skladu s svojimi pristojnostmi v zvezi z
               ugotavljanjem nepravilnosti ter sankcioniranjem odgovornosti intenzivno delovali še
               naprej. Vlada je s svojimi sklepi pozvala vse tovrstne organe, da okrepijo
               sodelovanje pri preiskovanju suma nepravilnosti pri poslovanju družbe Orion in z njo
               povezanih družb z občani, predvsem ob usklajenem delovanju državnega tožilstva,
               policije, davčne uprave, deviznega inšpektorata, urada za preprečevanje pranja
               denarja in pa tržnega inšpektorata Republike Slovenije.</p>
               <p>Ni odveč omeniti, da je vlada tudi naložila vsem ministrstvom, da ugotovijo
               odgovornost oseb, ki vodijo posamezne organe oziroma institucije, ki so bili na
               kakršenkoli način posredno ali neposredno vpleteni v ugotavljanje odgovornosti v
               zadevah, povezanih z dejavnostjo Oriona, tudi glede morebitne opustitve dejanj, in da
               ukrepajo v skladu s svojimi pristojnostmi in zakonom, če ugotovijo kršitve.</p>
               <p>Vlada oziroma pristojno ministrstvo je okrepilo aktivnosti v zvezi z osveščanjem
               potrošnikov že v preteklem letu, zlasti glede potrošniških posojil, kot tudi v zvezi
               z njihovim pravnim varstvom. Ministrstvo za gospodarstvo, tako mu nalaga vlada, bo
               pripravilo spremembe programa dela urada za varstvo potrošnikov in prerazporedilo
               programska sredstva na področja svetovanja potrošnikom.</p>
               <p>Dovolite mi, da ob zaključku tega svojega dela omenim še nekaj konkretnih dejstev s
               področja, ki ga pokriva ministrstvo, pristojno za pravosodje, potem bodo pa s svojega
               zornega kota predstavili tovrstna dejstva tudi drugi na seji prisotni predstavniki
               vlade.</p>
               <p>Vlada je že naložila pripravo ustreznih sprememb zakona o notariatu in na ministrstvu
               je prvi osnutek tovrstnih sprememb že pripravljen. Gre predvsem v tri smeri:
               zaostruje vprašanje odgovornosti notarjev, spreminja nekatere določbe glede vsebine
               posameznih listin in prinaša tudi vrsto novosti glede samega poslovanja notarjev.</p>
               <p>Na drugi strani, kar zadeva tožilstvo v poročilih, ki ste jih tudi že dobili, je
               navedeno, da tožilstvo obravnava v zvezi s SIB banko dve ovadbi zoper skupaj tri
               osebe. Tako predvsem želim poudariti, da tožilsko delo še zdaleč ni končano.
               Obravnava teh ovadb je še vedno v fazi predkazenskega postopka in seveda bo
               potrebnega še precej dela, da bo to pripeljano do konca. To je v zvezi z zadevo ORION
               je tožilstvo opravilo že vrsto aktivnosti, zlasti tudi na nivoju vrhovnega državnega
               tožilstva v smislu posvetov o kvalifikaciji posameznih domnevno prisotnih kaznivih
               dejanj, v smislu usklajevanja in načrtovanja dela in sodelovanja vseh tistih državnih
               organov, ki lahko prispevajo k razčiščevanju odprtih vprašanj, seveda pa tudi k
               učinkovitemu odkrivanju in morebitnemu pregonu kaznivih dejanj, ki bi bila odkrita.</p>
               <p>Še glede notarske zbornice: v zadevi ORION je notarska zbornica že konec januarja
               pozvala notarja, da sporočijo, če so sodelovali v kakšnih poslih, ki se nanašajo na
               družbo ORION. 2. februarja pa je izvršni odbor zbornice že ustanovil posebno skupino
               za pregled poslovanja notarjev v teh zadevah. Ta skupina je bila 23. tega meseca še
               dopolnjena iz preprostega razloga, ker se je izkazalo, da so nekateri prej imenovani
               člani imeli kaj opravka s temi zadevami in zato ne bi bilo primerno, da so prisotni v
               skupini. Hkrati je izvršni odbor zbornice pozval skupino, da čimprej opravi naloženo
               ji delo.</p>
               <p>Naj omenim tudi to, da je vlada pozvala notarsko zbornico, da v vseh primerih, kjer
               bodo ugotovljene kakršnekoli kršitve predpisov, sproži disciplinske postopke zoper
               notarje. Če temu ne bo tako, bo takšne postopke zahtevalo na osnovi prejetih poročil
               zbornice ministrstvo za pravosodje, kot smo to že storili v enem od prejšnjih
               primerov, ki se je nanašal na tako imenovani <q>"Zbiljski gaj"</q>.</p>
               <p>Torej, spoštovane poslanke in poslanci, toliko v uvodu z moje strani, predlagam pa,
               da prisluhnete še drugim predstavnikom vlade, ki bodo podrobno prestavili nekatera
               druga področja, na katerih je vlada oziroma kjer so posamezni državni organi tudi
               bili dejavni pri obravnavanju zadev, ki jih obsega ta današnja vaša izredna seja.
           </p>
            </sp>
            <sp xml:id="SDZ3-Izredna-41-2004-03-02.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister. K besedi vabim državnega sekretarja v ministrstvu za
               finance, magistra Sibila Svilana. Izvolite.</p>
            </sp>
            <sp xml:id="SDZ3-Izredna-41-2004-03-02.sp24">

               <speaker>MAG. SIBIL SVILAN:</speaker>

               <p>Hvala lepa, spoštovana podpredsednica. Spoštovane poslanke in poslanci! Državni zbor
               Republike Slovenije je podobno kot odbor državnega zbora Republike Slovenije za
               finance in monetarno politikom, kot smo slišali, sprejel vrsto sklepov lansko leto v
               obravnavi poročil državnih institucij in nosilcev javnih funkcij v zvezi s prodajo
               Slovenske investicijske banke. V skladu s tem je bilo naloženo vladi, da naj pripravi
               določena poročila, in sprejet je bil sklep, ki je predlagal vladi, naj državnemu
               zboru predloži ustrezne spremembe na področju zakonodaje finančnega sistema in prouči
               možnosti oziroma predlaga rešitve<stage>(?)</stage> nadzornih inštitucij, kar sta najbolj pomembna
               sklepa v zvezi s tem, kar je povedal že predhodnik, minister Bizjak.</p>
               <p>Vlada je na podlagi teh sklepov v oktobru leta 2003 posredovala državnemu zboru
               poročilo o ugotovitvah glede prodaje Slovenske investicijske banke. V poročilu je
               vlada med drugim navajala tudi stališče v zvezi s potrebno spremembo zakonodaje, za
               katero sicer meni, da je ustrezna, vendar nekatere spremembe bi bile potrebne glede
               na sklepe državnega zbora. Iz teh sklepov je razvidna ugotovitev vlade Republike
               Slovenije, da je potrebno rešitve, ki naj bi na najustreznejši način preprečile
               ponovno ali pa ponovitev tovrstnih nakupov ali podobnih transakcij, vpeljati,
               predvsem spremembe na področju finančnega sistema, javnih financ ter nekatera
               sankcioniranja v okviru kazenskega zakonika. V skladu s tem smernicami državnega
               zbora Republike Slovenije in odbora za finance in monetarno politiko in na podlagi
               spremenjenih dogajanj na trgu ter sprememb evropske zakonodaje na tem področju je
               vlada Republike Slovenije pripravljala oziroma še pripravlja vrsto sistemskih
               sprememb. Najpomembnejše med njimi so: državni zbor Republike Slovenije je že v
               mesecu maju 2003 sprejel spremembe in dopolnitve zakona o bančništvu, ki je med
               drugimi spremembami odpravil tudi nekatere pomanjkljivosti pri izvajanju nadzora
               bančnega sektorja, ki so se pokazale v praksi. Tako so bile uveljavljene spremembe
               glede pridobitve kvalificiranega deleža oziroma odločanje o dovoljenju za pridobitev
               kvalificiranega deleža, kar je bilo tudi v primeru banke SIB. Za pridobitev
               kvalificiranega deleža je sedaj potrebno pridobiti predhodno dovoljenje Banke
               Slovenije, torej še pred pridobitvijo, enako pa mora imetnik Banko Slovenije
               obvestiti o nameravanju odtujitve deleža pred odtujitvijo. Podrobneje in jasneje so
               določene tudi lastnosti, zaradi katerih bodo bodoči kvalificirani imetniki in ki jih
               ne izpolnjujejo za pridobitev kvalificiranega deleža, in sicer lastnosti, vezane na
               njihov pravni oziroma finančni položaj. Za nespoštovanje teh so določene tudi
               sankcije. Uveljavljene so bile spremembe glede ocenjevanja integritete članov uprav
               bank, ki določajo strožje pogoje, ki jih mora izpolnjevati kandidat za člana uprave
               banke.</p>
               <p>V sklopu novih sprememb zakona o bančništvu, ki ga pripravlja vlada in ga bo
               sprejela v tem tednu, se predlaga še dodatne prilagoditve v smeri krepitev načel
               sodobnega korporativnega upravljanja bank ter povečanja pristojnosti Banke Slovenije
               na področju nadzora bank. Tako je na primer vlada v tem okvirupripravila določilo
               glede pogojev za opravljanje funkcije člana nadzornega sveta banke, saj povečanje
               pristojnosti in odgovornosti članov nadzornih svetov, povezano s spremembami zakona o
               gospodarskih družbah, narekujejo potrebo, da so člani nadzornega sveta le osebe, ki
               imajo zadostna strokovna znanja za opravljanje te funkcije in hkrati so etično
               neoporečni. S temi spremembami ocenjuje vlada, da bodo odpravljene nekatere
               pomanjkljivosti.</p>
               <p>Nadalje je vlada v oktobru 2003 določila besedilo predloga zakona o spremembah in
               dopolnitvah zakona o trgu vrednostnih papirjev, v katerem je upoštevala določbe
               direktiv o tržnih manipulacijah in trgovanju na podlagi notranjih informacij, ki
               urejajo ukrepe za preprečevanje in sankcioniranje takšnih ravnanj v primeru, kogre za
               vrednostne papirje izdajatelja, ki je javna družba. Ker navedena direktiva ne velja
               za nejavne družbe, s katerih delnicami se trguje na neorganiziranem trgu, je vlada
               dodatno, ob upoštevanju sklepa odbora državnega zbora za finance in monetarno
               politiko, v tem zakonu določila, da prenesene določbe navedenih direktiv veljajo tudi
               za nejavne družbe, ki morajo zaradi varstva delničarjev pridobiti status javne
               družbe. To pomeni, da bo agencija za trg vrednostnih papirjev pristojna opravljati
               nadzor nad zlorabo notranjih informacij tudi o teh družbah in s tem bi zagotovili
               dodatno nadzorovanje v teh možnih manipulacijah.</p>
               <p>Odbor državnega zbora Republike Slovenije za finance in monetarno politiko je na seji
               14. januarja letošnjega leta preložil obravnavo navedenega zakona na eno naslednjih
               sej. Vlada mora do takrat pripraviti novo besedilo, v katerem pa namerava poleg že
               omenjenih sprememb vnesti tudi določbe dveh izvedbenih direktiv, in sicer, o
               definiciji in javni objavi notranjih informacij ter definiciji tržne manipulacije in
               direktive o pošteni predstavitvi naložbenih priporočil in razkritju konfliktnih
               interesov, ki dopolnjujejo osnovno direktivo in s čimer nameravamo še dodatno
               okrepiti delovanje na tem področju.</p>
               <p>V skladu z že prej omenjenimi sklepi državnega zbora pripravlja vlada tudi spremembe
               in dopolnitve zakona o prevzemih. Vendar iz razlogov racionalnosti čaka na sprejem
               evropskih direktiv na tem področju, ki bodo sprejete v naslednjih mesecih, in bo
               potem predložila državnemu zboru v sprejetje tudi ta zakon.</p>
               <p>V zvezi z institucijami na finančnem področju in v zvezi s projektom združevanja
               nadzornih institucij na področju bančništva, zavarovalništva ter trga vrednostnih
               papirjev je bila junija 2003 ustanovljena delovna skupina, sestavljena iz
               predstavnikov ministrstva za finance, Banke Slovenije, agencije za zavarovalni nadzor
               in agencije za trg vrednostnih papirjev, ki naj bi pripravila koncept združevanja teh
               agencij oziroma institucij. Na več sejah je delovna skupina obravnavala posamezne
               fazepriprave koncepta združitve nadzornih organov in razpravljala o predlaganih
               možnih modelih, ki bi bili najbolj primerni za naše razmere in bi s tem okrepili
               nadzor na finančnem področju. V novembru 2003 je skupna misija mednarodnega denarnega
               sklada in svetovne banke v okviru programa ocene finančnega sektorja v Sloveniji
               podala oceno, da bi bilo glede na obremenitve finančne zadeve, ki jih lahko povzroči
               vključitev Slovenije v Evropsko unijo, v tem letu oziroma v letu 2004, in glede na
               to, da uvajanje modela združevanja nadzornih institucij pogosto povzroča motnje v
               delovanju le-teh, bolj smiselno, da se v tej fazi zgolj okrepi že tako dobro
               sodelovanje teh institucij in da se združitev izvede kasneje. Na podlagi teh sprememb
               bi v finančnem sistemu zagotovili tiste spremembe, ki zapolnile tiste
               pomanjkljivosti, ki so bile omenjene tudi v zvezi z obravnavo SIB.</p>
               <p>V povezavi z davčnimi pregledi davčne uprave Republike Slovenije natančnejših
               podatkov ni mogla razkriti javnosti, saj poročilo o davčnih pregledih vsebuje
               podatke, ki nosijo v znaku davčne tajnosti po zakonu o davčnem postopku. Seveda pa
               lahko ob tem povemo, da davčna uprava Republike Slovenije opravlja in - kot je bilo
               že navedeno - je že opravljala nekatere inšpekcije preglede v družbah Orion in Pay
               Consulting in drugih povezanih osebah v zvezi s to družbo oziroma s tema družbama.
               Inšpekcijski pregledi o pravilnosti in pravočasnosti davkov in drugih dajatev pri
               Orionu in povezanih osebah za leta 2001 in 2002 še potekajo in v primeru izključitve
               javnosti bo mogoče o teh rezultatih tudi seznaniti.</p>
               <p>Poleg navedenega je glede ostalih pregledov davčne službe potrebno pojasniti, da se
               vse finančne transakcije v inšpekcijskih postopkih presojajo zgolj z vidika njihove
               obdavčljivosti oziroma pravilnosti in pravočasnosti obračunava davkov in prispevkov.
               Vsako presojanje finančnih transakcij oziroma poslovanja davčnih zavezancev za
               potrebe zbiranje informacij za druge namene presega zakonski okvir delovanja davčne
               uprave Republike Slovenije.</p>
               <p>V zvezi z vprašanjem, ki se nanaša na urad Republike Slovenije za preprečevanje
               pranja denarja, naj pojasnim, da je ta urad prvič prejel dokumente, ki so nakazovali
               na sum storitve kaznivih dejanj v zvezi z Orionom dne 22.5.2003 in to na lastno
               zahtevo od urada Republike Slovenije za preprečevanje korupcije, kasneje, dne
               24.11.2003 je od urada za preprečevanje korupcije prejel še dodatno dokumentacijo, ki
               se je nanašala na to zadevo. V zvezi s sprejeto dokumentacijo je urad za
               preprečevanje pranja denarja ugotovil, da ne vsebuje nobenih razlogov za sum storitve
               kaznivega dejanja pranja denarja. V prejeti dokumentaciji so bili sicer navedeni
               nekateri sumi storitve kaznivih dejanj izsiljevanja, oderuštva, zlorabe zaupanja in
               ponarejanje poslovnih listin, vendar pa je bilo iz dokumentacije tudi razvidno, da je
               le-to urad za preprečevanje korupcije že pred tem sam posredoval policiji in
               državnemu tožilstvu, ki sta edina pristojna za obravnavo navedenih kaznivih dejanj.</p>
               <p>Spoštovani, poslanci in poslanke, v zvezi z nakupom banke SIB je potrebno povedati
               tudi, da odločitev o nakupu te banke je bila izključno poslovno motiviranje, saj je
               bilo takrat v bistvu v poslih Nove Ljubljanske banke v zvezi z mestno občino
               Ljubljana malo zastopanih teh poslov in je v bistvu ta odločitev odločitevposlovne
               narave in odločitev uprave banke. S tem ni bilo od države, ki ni večinska lastnica
               Nove Ljubljanske banke, v nadzornemu svetu banke danih nobenih navodil. In nadzorni
               svet je o tem odločal oziroma bil seznanjen šele kasneje. Vlada je državnemu zboru
               predložila tudi druga poročila, v katerih je v zvezi s sklepi odbora za finance in pa
               seveda državnega zbora, v katerih je podrobneje pojasnila postopke in informacije v
               zvezi s posamezni vprašanji, ki so bila dana.</p>
               <p>Na podlagi tega ocenjuje, da je finančni sistem po omenjenih spremembah, ki so že
               narejene in ki bodo v najkrajšem možnem času tudi sprejete, ustrezen in usklajen z
               evropskih finančnim redom, kot je to potrdila tudi v poročilu Evropska unija. Hvala
               lepa.</p>
            </sp>
            <sp xml:id="SDZ3-Izredna-41-2004-03-02.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim državnega sekretarja v ministrstvu za notranje zadeve,
               gospoda Miha Molana. Izvolite.</p>
            </sp>
            <sp xml:id="SDZ3-Izredna-41-2004-03-02.sp26">

               <speaker>MIHA MOLAN:</speaker>

               <p>Hvala lepa, gospa predsedujoča. Spoštovane poslanke, poslanci. Želel bi vam na
               kratko predstaviti nekatere aktivnosti ministrstva za notranje zadeve oziroma
               policije v zadevi SIB banke, Oriona in o drugih zadevah, ki so predmet današnje
               obravnave. V uvodu bi še enkrat pojasnil nesporazume, ki se očitno ponavljajo, glede
               kaznivih dejanj iz leta 1997.</p>
               <p>Iz magnetograma včerajšnje seje odbora za finance je jasno razvidno, da je bilo
               povedano, da gre za kazniva dejanja, ki nikakor niso povezana s poslovanjem
               gospodarske družbe Orion in da gre izključno samo za povezavo oseb, ki so bile
               oziroma so še zaposlene v tej družbi. Torej nikakor ni moč povezovati teh dogodkov od
               takrat, s kasnejšimi sumi, nepravilnosti v družbi Orion. V tej zvezi je policija v
               letu 1999 podala kazensko ovadbo zaradi suma storitve 186 kaznivih dejanj. Gre za
               kazniva dejanja izsiljevanja, davčne utaje, posesti, razstrelivnih snovi oziroma
               orožja in je bila tudi, kar je že bilo povedano, podana obtožnica v letu 2004 zoper
               dve osebi zaradi kaznivih dejanj davčne utaje. To je povsem druga zadeva in se ne
               dotika poslovanja gospodarske družbe Orion.</p>
               <p>Kar zadeva SIB banko je policija v letu 2002, v času od 15.2. do 23.1.2004 oziroma,
               pardon to je za Orion - v tem obdobju je za Orion podala policija štiri kazenske
               ovadbe, in sicer prvo je bilo podano 15.2.2002 in zadnje 23.1.2004. In pa štiri
               poročila v letu 2002 po 148. členu, sedmem odstavku zakona o kazenskem postopku, ker
               pri zbiranju obvestil ni bilo potrjeno oziroma niso bili zbrani dokazi, ki bi
               utemeljevali sum kaznivega dejanja in je bilo podano poročilo državnemu
               tožilstvu.</p>
               <p>Na današnji dan policija obravnava 35 prijav oškodovancev v zvezi s poslovanjem
               oziroma najetjem kreditov od družbe Orion. In moram reči, da od zadnjega javnega
               poziva policije, da naj oškodovanci podajo prijave, da to število ni bistveno raslo,
               gre za tri prijave v zadnjih dneh. Tako je trenutno v obravnavi 35 primerov in
               policija, ki je ustanovila posebno skupino kriminalistov, obravnava ta kazniva
               dejanja za celotno Slovenijo, torej je prevzela preiskavo generalna policijska
               uprava, ker so oškodovanci oziroma kazniva dejanja razpršena po celotnem ozemlju
               Republike Slovenije in bo to obravnavano na enem mestu.</p>
               <p>Glede sklepa vlade in pa obravnave na odboru za finance, bi še pojasnil, da pri
               dajanju kreditov fizičnim in pravnim osebam ter prodaji in odkupu nepremičnin v letu
               2004, ki jo sedaj obravnava posebna skupina kriminalistov, da ti kriminalisti nikoli
               nisojemali kakršnihkoli posojil ali bili v kakršnihkoli drugih civilnopravnih
               razmerjih oziroma v povezavah z družbo Orion. Torej ne moremo pa tega trditi za leto
               1997, saj ne razpolagamo s podatki, da bi tisti kriminalisti, ki so obravnavali tista
               kazniva dejanja, ki pa, kot sem že povedal, nimajo nobene zveze s sedanjo obravnavo,
               da bi bili stranke Oriona, in tudi nimamo možnosti v tem trenutku ugotovili, ker
               nimamo seznama vseh strank oziroma to ni v pristojnosti policije, da bi preverjala
               stranke. To je možno ugotoviti le, če so podani vsi elementi uradno pregonljivih
               kaznivih dejanj, kar se bo potrdilo ali pa ovrglo v predkazenskim postopkom.</p>
               <p>V zvezi s SIB banko je policija v preteklem letu od 24.2.2003, ko je prejela prvo
               zahtevo od državnega tožilca za zbiranje obvestil v zvezi domnevnih sumov storitve
               kaznivih dejanj pri nakupu večinskega deleža SIB banke d.d. Ljubljana, podala dve
               kazenski ovadbi, in sicer, 1.7.2003 zoper odgovorni osebi SIB banke in v mesecu
               decembru 2003 zoper odgovorno osebo javnegapodjetja Energetika. S tem se je preiskava
               glede teh zadev v SIB banki policijsko zaključila, vendar s tem ni zaključena
               preiskava, kot je zmotno trdil gospod poslanec Janša. Torej policija je podala
               kazenske ovadbe in po proučitvi bo državni tožilec zahteval uvedbo preiskave, katero
               odredi sodišče s sklepom. V tej fazi še zahteva za preiskavo ni vložena oziroma ni
               izdan sklep o uvedbi preiskave, torej preiskava še ne more biti zaključena v zadevi
               SIB banke.</p>
               <p>Glede medsebojnega sodelovanja oziroma jalovega posla, kot je rečeno - ugotovitev
               urada za preprečevanja korupcije, bi rad povedal, da nikakor gradivo urada za
               preprečevanje korupcije ni bilo brezsmiselno oziroma neuporabljeno, saj je bila
               izredno koristna podlaga za delo policije. Policija ves čas tesno sodeluje z uradom
               za preprečevanje korupcije, ki je vladni urad, odgovoren predsedniku vlade, ki jasno
               nima preiskovalnih pristojnosti, jasno pa je, da svoje ugotovitve sporoča pristojnim
               organom in tudi predsednik vlade lahko od tega pričakuje, da bodopristojni organi na
               podlagi teh obvestil ustrezno ukrepali. In v tem primeru moram povedati, da je bilo
               tudi ustrezno ukrepanje oziroma so ta poročila padla na plodna tla in bila upoštevana
               pri preiskavi vseh sumov kaznivih dejanj tako v primeru SIB bankekot tudi pri družbi
               Orion. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim državnega sekretarja v ministrstvu za gospodarstvo gospoda
               Matjaža Logarja. Izvolite.</p>
            </sp>
            <sp xml:id="SDZ3-Izredna-41-2004-03-02.sp28">

               <speaker>MATJAŽ LOGAR:</speaker>

               <p>Hvala predsedujoča. Spoštovane poslanke, spoštovani poslanci! Dovolite mi, da povem
               na kratko aktivnosti, povezane s spremembami zakona o potrošniških kreditih. Kot je
               že povedal minister Bizjak, je zakon bil sprejet v letu 2000. Predstavlja prenos
               direktive Evropske unije 87/102, ki govori o potrošniških kreditih, in ima v svojih
               določbah upoštevane vse izjeme, ki jih direktiva pozna, glede tega, katere vrste
               kreditov ali katere vrste poslov se ne upošteva, oziroma ne šteje za potrošniške
               kredite. Iz tod izhaja tudi omejitev tržnega inšpektorata glede svojih pristojnosti
               glede nadzora.</p>
               <p>Vlada je sprejela spremembe zakona o potrošniških kreditih, ki med glavnimi
               spremembami vključujejo to, da se tudi krediti, zavarovani s hipotekami, vključujejo
               v obseg, ki ga pokriva ta zakon. In seveda s tem vključujejo v obseg nadzora kakor
               tudi v obseg vseh ostalih pravic, ki jih zakon zagotavlja potrošnikom. Poleg tega, da
               smo opredelili pojem potrošniške hipotekarne pogodbe, smo tudi določili, da se v
               primerih, ko je potrošnik prodajalec in kupec iste stvari, te stvari ne morejo
               oziroma ne štejejo v stečajno maso v primerih, kadar gre kreditodajalec v stečaj in s
               tem dodali dodatno zavarovanje za potrošnike kakor tudi, da se brez njegovega
               soglasja ne morejo obremeniti s stvarnimi pravicami.</p>
               <p>Uvedli smo obveznost oseb, ki dajejo potrošniške kredite, obveznost poročanja.
               Uvedli smo omejitev najvišje dovoljene efektivne obrestne mere in pa natančno
               opredelili pojem čiste vrednosti kredita, ki je do sedaj, v skladu s sedanjo
               definicijo puščal različne interpretacije. Prav tako smo uvedli možnost uradu za
               varstvo potrošnikov, ki izdaja soglasja za potrošniško kreditiranje, da le-tega ne
               izda pravni osebi, ki zanj zaprosi, pa ga je pred tem že izgubila zaradi razlogov, ki
               so v zakonu navedeni oziroma ima za odgovorno osebo osebo, ki je bila pravnomočno
               obsojena za kaznivo dejanje goljufije ali oderuštva. S tem so pokrite oziroma
               odpravljene tiste ključne pomanjkljivosti sedanjega zakona. Naj povem še to, da kljub
               tem spremembam zakon ostaja v skladu z evropsko direktivo, vendar pa se z razliko od
               sedaj veljavnega zakona, ki se je zgledoval po ureditvi, kakor jo poznajo Nizozemska,
               Italija in Nemčija, bolj nagiba k ureditvi, ki je poznana v skandinavskih državah in
               Avstriji. Toliko. Hvala.</p>
            </sp>
            <sp xml:id="SDZ3-Izredna-41-2004-03-02.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še zadnji predstavnik vlade, ki ga vabim k besedi, direktor urada
               Republike Slovenije za preprečevanje korupcije, gospoda Boštjana Penka, izvolite.
           </p>
            </sp>
            <sp xml:id="SDZ3-Izredna-41-2004-03-02.sp30">

               <speaker>BOŠTJAN PENKO:</speaker>

               <p>Hvala za besedo. Spoštovane poslanke in poslanci! Rad bi poudaril, da to, kar v tej
               zadevi počne urad vlade Republike Slovenije za preprečevanje korupcije, seveda, to
               dela tudi sama vlada Republike Slovenije. Namreč, ne gre prezreti, da smo še vedno
               institucija, ki spada v okvir vlade, in da vse naše aktivnosti vlada na nek način
               omogoča, podpira in spodbuja. Tako postavljati na eno stran ugotovitve urada za
               preprečevanje korupcije, na drugo stran aktivnosti vlade v tej zadevi ni korektno.</p>
               <p>Urad za preprečevanje korupcije se je že leta 2002 začel ukvarjati s to problematiko
               takoj, ko je prejel informacije s strani mestnih svetnikov. In nekateri se boste
               morda spomnili, da se je takrat oglasil predsednik nadzornega sveta, takratni
               predsednik nadzornega sveta SIB banke innas na nek način zatožil takratnemu
               predsedniku vlade, dr. Drnovšku, češ da delamo s tem, ko se ukvarjamo s SIB banko, da
               delamo s tem pač banki in njenim partnerjem poslovno škodo. Mi se zaradi tega nismo
               nehali ukvarjati s primerom, pač, v okviru svojihpristojnosti smo vse do danes
               proučevali primer, ki je potem dobival vedno nove in širše dimenzije. Nekaj našega
               dela imate tudi danes na mizi. Gre za nekaj ekspertnih mnenj, nekaj dodatnih mnenj z
               nekaterimi dodatnimi gradivi, torej razpolagajo pristojneinstitucije v okviru vlade.
               Mislim pa, da večino vendar imate.</p>
               <p>Poudaril bi, da predsednika vlade nismo v načelu seznanjali s konkretnimi postopki v
               konkretnih zadevah, kot je pač ta primer in podobni, ampak smo v teh primerih
               obveščali institucije, ki imajo pooblastila in pristojnosti, da izvajajo nadaljnje
               postopke, na primer državno tožilstvo, policijo, davčno upravo, urad za preprečevanje
               pranja denarja in ostale pristojne institucije, za katere smo pač na podlagi presoje
               primera ocenili, da bi lahko ukrepali v okviru svojih pristojnosti naprej.</p>
               <p>Predsednik vlade je bil seznanjen z našimi zbirnimi poročili, ko smo mu redno
               periodično poročali o našem delu ali pa takrat, ko je zahteval, da o posameznem
               primeru poročajo institucije in med njimi tudi naš urad. Tako v tem primeru je bil
               postopek takšen, kot sem ga ravnokar opisal.</p>
               <p>Glede gradiva, ki ga je pač uporabil in navajal gospod Janša, pa bi rekel, da v tem
               primeru ne gre za uradno mnenje uradno mnenje urada, ki bi bilo poslano katerikoli
               instituciji, ampak za eno izmed delovnih verzij, priznavamo avtorstvo, to gradivo se
               je obravnavalo na uradu, vendar te ugotovitve, ki ste jih na koncu citirali, niso
               vsebovane v nobenem uradnem dokumentu, ki bi bil posredovan kamorkoli. Tako se ne bom
               niti spuščal vto, na kakšen način naša delovna gradiva prihajajo in krožijo v
               javnosti, če pomislim, da je na primer strogo zaupno gradivo, ki smo ga o zadevi
               Zavarovalnice Triglav posredovali samo pristojnim institucijam, že naslednji dan bilo
               v medijih, potem zdaj glede teh delovnih gradiv se verjetno ni posebej potrebno
               spraševati, kako prihajajo v javnost.</p>
               <p>Za korektnost postopka povem, da pač predsednik vlade teh ugotovitev ni imel pred
               seboj, najsi bodo točne ali pa tudi ne. Toliko, hvala.</p>
            </sp>
            <sp xml:id="SDZ3-Izredna-41-2004-03-02.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V nadaljevanju sledi predstavitev stališč poslanskih skupin. Najprej nam
               bo stališče poslanske skupine Slovenske ljudske stranke predstavil gospod Janez
               Podobnik. Izvolite.</p>
            </sp>
            <sp xml:id="SDZ3-Izredna-41-2004-03-02.sp32">

               <speaker>JANEZ PODOBNIK:</speaker>

               <p>Hvala lepa, gospa podpredsednica. Kolegice in kolegi, predstavniki vlade,
               predstavniki državnih institucij. Dovolite mi, da uvodoma izrazim svoje trdno
               prepričanje, da bi bilo mesto predsednika vlade tukaj na tem mestu. Kadar državni
               zbor obravnava politično tako pomembno vprašanje, pomembno vprašanje za politično
               kredibilnost vlade, potem mora stališče vlade branit predsednik vlade. Mi smo
               pričakovali, da bo danes tukaj in nastopil.</p>
               <p>Istočasno pa moram povedati, da je vlada, predvsem sedaj med sejo, posredovala vrsto
               zelo dobro pripravljenih gradiv, ki bodo lahko vsekakor osnova tudi za dobre sklepe
               državnega zbora.</p>
               <p>Že lansko pomlad smo v državnem zboru ugotavljali, da afera s prodajo delnic SIB
               presega okvire običajne finančne afere in da je v bistvu razkrila mnogo več kot zgolj
               nepravilnosti v poslovanju cele mreže povezanih organizacij. Afera SIB bo stala v
               zgodovini zapisana kot afera, ki je razkrila nemoč celotnega sistema nadzora
               finančnih posrednikov, dejavnosti javnih gospodarskih služb in žal tudi klientelizem
               v najvišjem državnem vrhu.</p>
               <p>Poročilo Banke Slovenije, agencija za trg vrednostnih papirjev, računskega sodišča,
               instituta za revizijo, vrhovnega državnega tožilstva ter vlade lahko strnemo v tri
               vsebinske sklope, ki kljub svojim povezanosti zahtevajo tudi ločeno obravnavo.
               Osnovni sklop je delovanje finančnih posrednikov, kamor sodijo tudi banke. Pomembno
               je delovanje gospodarskih javnih služb, kamor sodita Holding mesta Ljubljane in javno
               podjetje Energetika kot akterji afere ter sklop delovanja institucij nadzora.
               Obravnava tako različnih vsebinskih sklopov pod okriljem ene same afere zagotovo
               zamegljuje preglednost razprave, ker v resnici zaslužijo temeljito in ločeno
               razpravo. Ali komu tudi ustreza prepletanje vseh naštetih vsebin? Delovanje finančnih
               posrednikov, kot so banke, zavarovalnice in borznoposredniške družbe ter različni
               skladi, so osrednji predmet afere SIB. Njihov skupni problem je lastništvo, saj so
               najpomembnejše tovrstne družbe še vedno v državni oziroma večinski državni lasti. Med
               njimi so tudi privatizacijskeinstitucije, ki so z večine povezane z bankami ter tako
               imenovanimi paradržavnimi skladi, kot sta SOD in KAD. Skupno tvorijo sektor, ki je
               primerjalno nerazvit del gospodarstva in bo ob vstopu na skupen evropski trg med
               najbolj izpostavljenimi. Storitve tega sektorja so tudi preslabo konkurenčne in zato
               slonijo na tesni povezanosti z državnimi institucijami in državnimi posli.</p>
               <p>Drug pomemben sektor je delovanje gospodarskih javnih služb, kamor sodita Holding
               Ljubljana, d.o.o. in javno podjetje Energetika, d.o.o. Tudi ta sektor gospodarstva je
               izrazito nekonkurenčen, saj je popolnoma odvisen od državno in občinsko oblikovanih
               cen in se ni sposoben spopasti z resnejšo konkurenco. In tretje področje, skorajda
               nenadejano pa je afera SIB odprla področje delovanja nadzornih institucij, kot so
               Banka Slovenije, agencija za trg vrednostnih papirjev, računsko sodišče, državno
               tožilstvo ter sistem revizij računovodskih izkazov, ki ga licencira in nadzira
               inštitut za revizijo. Skupna značilnost vseh teh institucij je razdrobljenost in
               neučinkovitost. Še posebej nadzor Banke Slovenije je pokazal, da obstaja velik
               razkorak med nadzorom bank in hranilnic ter izrekanjem sankcij. Poročilo Banke
               Slovenije - mi smo ga zelo detajlno proučili - razkriva dokaj vestno ugotavljanje
               nepravilnosti delovanja SIB, ki pa mu ni sledilo učinkovito odpravljanje ugotovljenih
               pomanjkljivosti.</p>
               <p>V celoti pa je padla na izpitu revizorska stroka. Revizorji so vsa leta izdajali
               pozitivna mnenja o računovodskih izkazih bank kljub njihovemu očitnemu prirejanju in
               slabem poslovanju.</p>
               <p>Zaskrbljujoče je tudi, da zakonodaja dopušča takšne zlorabe ter da inštitut za
               revizijo ni opravil svoje naloge nadzora nad pooblaščenimi revizorji. Vse te tri
               sklope pa povezujejo neformalne mreže posameznikov, ki vplivajo na delovanje
               finančnih organizacij, gospodarskih javnih služb in državnih nadzornih ustanov.
               Gospodarske družbe in druge organizacije, ki so tako ali drugače povezane z afero
               SIB, so v državni oziroma javni lasti in so tudi povezane z vlado, mestno
               občinoLjubljana in delovanjem najpomembnejših političnih strank; njihova politična
               moč je zelo velika. Imajo ključno moč vplivanja na gospodarske družbe in tudi nad
               delovanjem nadzornih institucij. Afera SIB in njena obravnava lansko leto v državnem
               zboru žal ni spremenila namenov glavnih akterjev dogajanj, ampak se zdi, kot da je
               pripomogla, da se je finančni načrt zaključil na za njih najboljši možen način, tako
               da je SIB postala last NLB, delniške družbe, ki je prav tako v večinski lasti države,
               ter da se sledovi nepravilnega delovanja vseh treh naštetih sklopov zakrivajo in
               postajajo vedno težje prepoznavni.</p>
               <p>Kaj torej predlagamo v poslanski skupini Slovenske ljudske stranke glede prvega
               sklopa? Po našem mnenju je v prisotni dokumentaciji dovolj razlogov, da vlada v
               skladu s pooblastili, ki jih ima, izvede postopek, da je pogodba o nakupu SIB
               razveljavljena. Vlada ima vse pogoje za to.</p>
               <p>Danes bomo v okviru razprave in sprejemanja sklepov ponovili sklep, ki smo ga
               predlagali že lansko leto. Predlagali bomo, naj vlada najame neodvisno tujo
               raziskovalno institucijo, ki naj opravi temeljito analizo vplivanja na odločitve
               nadzornih in regulatornih ustanov.</p>
               <p>In drugič, predlagali bomo sklep, ki se glasi, da naj vlada pripravi analizo celotne
               zakonodaje, ki ureja delovanje nadzornih ustanov na finančnem in kapitalskem trgu, in
               pripravi predlog zakona, ki bo združil najpomembnejše nadzorne ustanove v eni sami.
               Mimogrede, takšen sklep smo v državnem zboru predlagali že vsaj trikrat. In to bo
               ustanova, ki bo od vseh vej oblasti neodvisna: Bančni nadzor, nadzor na kapitalskem
               trgu in zavarovalniški nadzor. Zakon naj podeli novi instituciji dejansko neodvisnost
               od vlade in od nadzorovanih podjetij, tako da v njenih organih ne bodo imenovani
               nobeni neposredni ali posredni predstavniki vlade, ministrstev oziroma sedanjih
               regulatornih ustanov, od Banke Slovenije, ATVP, agencije za zavarovalni nadzor.
               Financiranje osrednje finančno nadzorne institucije naj poteka izključno preko
               državnega proračuna kot neodvisni proračunski porabnik in ne s pobiranjem pavšalnih
               taks od nadzorovanih oseb.</p>
               <p>Prehajam na drugi del, na zadevo Orion. Včeraj smo v enem od slovenskih dnevnikov
               prebrali naslednje: <q>"Naši viri trdijo, da je Atractor le poštni predal in da je v
               ozadju vsega banka SIB. Z računi so nam dokazali, da je leta 1997 Orion z bančnim
               jamstvom SIB najel deset milijonov šilingov posojila v eni od bank na avstrijskem
               Koroškem in ga nakazal omenjenemu poštnemu predalu v Avstriji Atractor je še isti dan
               s svojega računa v Celovcu nakazal deset milijon šilingov na račun SIB kot vložek v
               dokapitalizacijo Oriona."</q> Ta podatek se nam zdi zelo pomemben, da utemelji neposredno
               povezavo med afero SIB in afero Orion. Atractor je podjetje, ki sta ga ustanovila
               Orion d.o.o. in Pay Consulting d.o.o. Vgradivu, ki smo ga dobili pred dvema urama
               oziroma uro in pol, je glede te povezave zapisano naslednje: <q>"SIB banka je prejela
               priliv deset milijonov avstrijskih šilingov od družbe Atractor Project in menedžment
               iz Hipo banke v Klagenfurtu za sovlaganje tujega partnerja v družbo Orion."</q> Dokazi:
               kopija potrdila SIB banke o prejetju in prilivu iz tujine 21.4.1997 in kopija Svift
               dne 21.4.1997. To je gradivo, ki ga je pripravil po našem mnenju zelo dobro, urad za
               preprečevanje korupcije. Gradivo smo prejeli pred nekaj urami.</p>
               <p>Glede Oriona in Pay Consultinga pa bi rad povedal naslednje stališče Slovenske
               ljudske stranke. Zloraba sistemov finančnega trga, ki smo jih začeli odkrivati ob
               bolj ali manj politično motivirani aferi pridobivanja delnic banke SIB, se je pač,
               kot je bilo pravkar že dokazano, vleče tudi preko zadnjih dogajanj v primeru družb
               Orion in Pay Consulting. V teh dveh primerih se zloraba prava po eni strani in
               nezadostno delovanje določenih teles javne uprave, pa kaže veliko bolj direktno kot v
               primeru banke SIB. Če lahko v primeru banke SIB razmišljamo predvsem o prefinjeni
               zlorabi prava, kombinirane sicer formalno pravilnim, vendar vsebinsko absolutno
               nedoslednim nadzorom nadzornih institucij, potem je v primeru Oriona in Pay
               Consultinga zloraba prava kot na dlani. Predvsem družba Orion, je tudi na podlagi
               gradiva, ki smo ga pravkar prejeli, razvidno namenoma zlorabljala določila zakona o
               potrošniških kreditih na način, da je na trg plasirala denarna sredstva za uporabo
               pogodbenih oblik, ki so onemogočale ustrezen nadzor. Družba Orion je tako povsem
               legalno izkoriščala izjeme po pozitivni zakonodaji, saj so kreditne pogodbe, pri
               katerih je obveznost kreditojemalca zavarovana s hipoteko na nepremičnini, izvzete iz
               področja nadzora inšpekcijskih služb. Po našem mnenju je šlo za oholo in hladnokrvno
               obnašanje posameznikov, ki so izkoristili stisko, hudo finančno stisko ljudi v
               Sloveniji. Na ta način je prišlo do izkoriščanja fizičnih oseb z evidentnim direktnim
               namenom njihovega oškodovanja, najmanj z elementi prevare in goljufije. Še huje pri
               vsej zadevi pa je, da so ta finančna sredstva najemali večinoma ljudje, ki so sicer
               bili v finančni stiski. Iz današnjega gradiva je razvidno, da je bilo veliko takih
               posameznikov tudi iz Prekmurja. Takšna dejanjaso po našem mnenju, po mnenju Slovenske
               ljudske stranke moralno in družbeno zavržena.</p>
               <p>Posebej pa nas dobesedno žalosti dejstvo, da je v tem primeru v celoti odpovedal
               sistem varstva potrošnikov, razen redkih svetlih izjem organizacij civilne družbe.
               Sistem varstva potrošnikov bi po našem mnenju moral biti takšen, da bi omogočal
               pravilno, zadostno in primerno varstvo potrošnikov kot najšibkejših členov oziroma
               tržnih udeležencev. Žal moramo samo ugotoviti, da v primeru državnega varstva
               potrošnikov s pomočjo posebnega urada ne moremo govoriti o ustreznem in učinkovitem
               varstvu. Po našem mnenju je naloga zakonodajalca, da čimprej spremeni zakon o
               potrošniških kreditih, in sicer na tak način, da se bo omogočilo, da bo v zakonu
               nedvoumno zapisano, da če bo potrošniška hipotekarna kreditna pogodba sklenjena, mora
               biti v obliki notarskega zapisa, zraven pa morajo biti določbe, ki bodo zavezovale
               notarja, da bo ustrezno poučil potrošnika o pravnih posledicah kreditne pogodbe in
               njenega zavarovanja in še posebej otem, kakšna je čista vrednost kredita, kakšna je
               efektivna obrestna mera in kakšne so pravne posledice neplačila.</p>
               <p>Iz gradiva, ki smo ga pravkar prejeli in je še kako povezano z današnjo razpravo, pa
               mi dovolite, da izpostavim naslednje. V gradivu ministrstva za gospodarstvo oziroma
               stališču dopisu tržnega inšpektorata se poroča, da so prejeli prijave o neugodnih
               pogojih potrošniških kreditov Orion, vendar so ugotovili, da zadeva ni v njihovi
               pristojnosti, ker so bili zavarovani s hipotekami. Podobno so ravnali tudi v zvezi s
               prijavami o oderuških obrestih. Pri poročilu ministrstva za gospodarstvo je treba
               opozoriti, da so vsi državni organi dolžni prenesti vse zadeve, ki pomenijo sum
               storitve kaznivih dejanj, drugim pristojnim ustanovam. Iz gradiva pa je razvidno, da
               tega tržni inšpektorat neupravičeno ni opravil.</p>
               <p>Druga zadeva je vezana na delovanje notarjev. Kolegice in kolegi, ali bi se afera
               Orion in afera Pay Consulting zgodila v slovenski družbi s takšno dimenzijo, če bi
               notarji opravili vestno svoje delo? V gradivu, ki sem ga prej že citiral, ki ga je
               pripravil urad za preprečevanje korupcije in je sestavni del gradiva, ki smo ga
               prejeli pred nekaj urami, piše naslednje: <q>"Notar je vedel, mogel vedeti in moral
               vedeti, da Orion Ltd prodaja nepremičnine in pod kakšnimi pogoji."</q> Notar je torej
               vedel oziroma poznal vsebino poslovanja družbe Orion Ltd d.o.o., zato bi lahko
               oziroma bi moral stranko opozoriti, da po sklenjeni pogodbi nima nikakršnega jamstva,
               da bo po plačilu vseh obrokov kupljena nepremičnina resnično njena. Na podlagi te
               ugotovitve vsekakor ostajajo razlogi, da državni zbor čimprej sprejme spremembo
               zakona o notariatu. Seveda pa to ne pomeni pogroma nad notarji počez. Jaz sem
               prepričan, da je v Sloveniji zelo veliko poštenih in vestnih notarjev. Tisti pa, ki
               so delovali v primeru Orion, pa bodo brez dvoma morali svoje početje še pojasniti.</p>
               <p>Dotaknil bi se vprašanja, ki je vezano na položaj ljudi, ki so bili pripeljani v
               tako brezizhodno finančno situacijo. V gradivu, ki ga je pripravil urad proti
               korupciji, piše naslednje: <q>"V primeru stečaja družbe Orion Ltd d.o.o. bi banke kot
               kreditodajalke kreditov družbi Orion zasegle zastavljene nepremičnine za poplačilo
               nevrnjenih kreditov. Stranke Oriona bi tako izgubile svoje prodane Orionu, in
               nazajodkupljene nepremičnine. Izgubile pa bi tudi vse že plačane obroke družbi
               Orion."</q> Stranke bi torej imele le pravico prijave stečajnemu upravitelju svoje
               terjatve do družbe Orion. Naprej: <q>"Družba Orion Ltd je izvajala veriženje. Večje
               število kreditojemalcev je imela, na več premičnin in nepremičnin se je vpisala kot
               lastnica, več kreditov je lahko najela, večji obseg kreditov je lahko ponudila. V
               primeru stečaja družbe Orion Ltd d.o.o. obstoji verjetnost, da bodo lizingojemalci,
               oziroma kupci nepremičnin zvpisano obremenitvijo v zemljiško knjigo ostali brez
               nepremičnin, četudi so delno ali v celoti plačali obroke po prodajni pogodbi s
               pridržkom lastninske pravice."</q> Konec citata.</p>
               <p>Ali bo država vse te nesrečne ljudi pustila na cedilu, se sprašujem. Ali obstajajo
               legalni mehanizmi v okviru slovenske zakonodaje in tudi ustave, da država najprej
               ugotovi, kdo je za tako početje kazensko odgovoren, kdo je materialno odgovoren za
               škodo potrošnikov in kdo je politično odgovoren? Ali ni tu tudi primer člena 26
               ustave, o katerem je bilo toliko veliko govora, ko smo v državnem zboru večkrat
               razpravljali o vračanju eventualnih krivic izbrisanih? Ali so državni organi storili
               vse, kar bi morali v tem primeru? To so tista vprašanja, o katerih se bo po našem
               mnenju treba danes ob zaključku seje tudi dokončno vprašati. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov nam bo
               predstavil gospod Leopold Grošelj. Izvolite.</p>
            </sp>
            <sp xml:id="SDZ3-Izredna-41-2004-03-02.sp34">

               <speaker>LEOPOLD GROŠELJ:</speaker>

               <p>Hvala lepa za besedo. Spoštovani gospod minister, predstavnici in predstavniki vlade
               Republike Slovenije, narodne banke, cenjene kolegice in kolegi, lepo pozdravljeni!</p>
               <p>Poslanska skupina Združene liste socialnih demokratov je že na 30. izredni seji, ko
               smo prvič obravnavali odgovornost državnih institucij in nosilcev javnih funkcij pri
               nadzoru nad poslovanjem in prodaje SIB banke, jasno in nedvoumno povedala ter
               poudarila, da zagovarjamo in podpiramo vse zahteve, da se čim prej in čim bolj
               objektivno ugotovi, kaj se je dogajalo s SIB banko, z njenim nakupom oziroma prodajo,
               vključno z ugotovitvijo odgovornosti posameznikov nosilcev javnih funkcij in
               posameznih institucij. Nikogar nismo in nimamo namena zagovarjati ali celo ščititi,
               ker bi šlo to v škodo zaupanja v pravno državo in ker za to tudi nimamo nikakršne
               potrebe. Zato smo tudi podprli vse takratne sklepe matičnega odbora in državnega
               zbora. Poudarili smo, da našo sicer uspešno tranzicijsko pot inpot v Evropo spremlja
               preveč nerazčiščenih vprašanj, preveč hitrega in nerazčiščenega bogatenja
               posameznikov, preveč afer, pri katerih gre za kršenje zakonodaje ali pa za zlorabo ne
               dovolj dorečenih in dodelanih predpisov oziroma zakonov. Zato se nam zdi prav in
               potrebno, da se vsako takšnih primerov razišče - in SIB banka pri tem ni in ne more
               biti nobena izjema -, če se pri tem dejansko teži k ugotavljanju napak in
               odgovornosti brez politizacije in tendence, da se s strani pobudnikov tudi današnje
               seje prikaže, kako je pri nas vse narobe, kako nobena institucija ne funkcionira,
               kako nihče ničesar ne razišče in kako nihče noče opraviti svojega dela. Prikazovanje
               in slikanje takih razmerij je neobjektivno.</p>
               <p>Nadalje smo se zavzeli, da se poleg konkretnega primera SIB banke in ugotavljanje
               odgovornosti v zvezi z njo analizira in presodi tudi vprašanje samih predpisov
               oziroma zakonov, ker moramo priti so spoznanja in ugotovitve, v kolikšni meri
               obstoječi pravni red posameznim organom, ki so bili navedeni v sklepih za pripravo
               poročil, zagotavlja pogoje in daje pooblastila za ukrepanje, ki omogočajo
               sankcioniranje zlorab pri pridobivanju premoženjskih in drugih koristi. Treba je
               predlagati konkretne spremembe zakonodaje. Samo izgovarjanje na neustrezne zakone
               inpostopkovne ovire pri razčiščevanju raznih odkritih nepravilnosti ni za nikogar
               preprečljivo in sprejemljivo. Tudi na tej, lahko rečem nadaljevalni seji državnega
               zbora v zvezi s SIB banko imamo kot koalicijska stranka interes, da se nekatera
               vprašanja, če tako skupno ocenimo, še dodatno osvetlijo in raziščejo; da predlagamo
               še dopolnitev posameznih poročil, da zahtevamo še dodatne informacije in podatke, da
               še izostrimo odgovornost - vse v okviru pristojnosti državnega zbora in njegove
               kontrolne funkcije in ob spoštovanju neodvisnih institucij, na primer banke, sodstva,
               tožilstva, pa tudi ustavne avtonomije mestne občine, kateri ne moremo diktirati
               posameznih opravil in postopkov niti ne moremo in ne smemo državnega zbora potisniti
               v preiskovalne naloge, na kar je opozorila tudi zakonodajno-pravna služba.</p>
               <p>V zahtevi za sklic izredne seje je tudi ocena, da pristojne institucije od prvega
               sklica izredne seje niso ničesar naredile. Poročila govorijo drugače, sicer pa dajmo
               to skupaj ugotoviti.</p>
               <p>Vlada je na podlagi sklepov, ki jih je sprejel državni zbor na 30. izredni seji,
               posredovala svoje poročilo o ugotovitvah glede prodaje SIB banke. Pojasnila je svoje
               ukrepe in ravnanja v dosedanjih postopkih v zvezi z banko in odgovorila še na druga
               vprašanja, ki jih je od nje zahteval državni zbor. Poudarila je, da Republika
               Slovenija ni lastnica delnic SIB banke, da država ni delnic ne prodajala in ne
               kupovala in ne sodelovala v dokapitalizacijah. Prav tako je zatrdila, da nakup delnic
               SIB s strani javnega podjetja Energetika nima nobenih posledic za državni proračun.
               Drugo je, kako je funkcioniral nadzor posameznih nadzornih institucij nad poslovanjem
               in prodajo SIB banke. Če v tej smeri stvari še dorečemo in zaostrimo ter če z
               nadaljnjimi poročili pridemo do ukrepov, ki bodo izboljšali funkcioniranje nadzornih
               institucij, bomo v poslanski skupini Združene liste socialnih demokratov to podprli.</p>
               <p>V poročilu je tudi informacija v zvezi s potrebnimi spremembami zakonodaje na
               področju finančnega sistema, javnih financ ter sankcioniranja v okviru kazenskega
               zakonika. Gre za spremembe in hkrati uskladitve z evropsko zakonodajo pri zakonu o
               bančništvu, ki je že tik pred vložitvijo v zakonodajno proceduro, pri zakonu o trgu
               vrednostnih papirjev, zakonu o prevzemih in še nekaterih Pri tem je bilo opozorjeno
               tudi na ključno dilemo, povezovanje nadzornih institucij na področju bančništva,
               zavarovalništva ter trga vrednostnih papirjev. Na tem se dela, se ne miruje, se išče
               rešitve, v tej fazi predvsem v okrepljenem sodelovanju obstoječih nadzornih funkcij.</p>
               <p>Tudi poročilo o ugotovitvah urada za preprečevanje pranja denarja, poročilo
               ministrstva za gospodarstvo, poročilo in ugotovitve ministrstva za notranje zadeve,
               poročilo ministrstva za pravosodje ter poročilo in ugotovitve urada za preprečevanje
               korupcije ni samo formalno odgovarjanje na sklepe državnega zbora, ampak odkrivanje
               povezav in nepravilnosti v zvezi s SIB banko, kar je pripeljalo tudi do kazenskih
               ovadb in odškodninskih tožb. Tega ne govorim zato, ker bi v poslanski skupini
               Združene liste socialnih demokratov menili, da so v zvezi s SIB banko osvetljena že
               vsa dogajanja pri spornem nakupu oziroma prodaji banke; niti ne zato, ker bi
               ugotavljali, da je že vse končano glede ugotavljanja odgovornosti posameznikov in
               institucij.Če so potrebna nadaljnja preverjanja, naj potekajo še naprej. Če ocenimo,
               da so potrebna dodatna ali nova poročila, sprejmimo v zvezi s tem ustrezne sklepe in
               priporočila, vendar z željo in hotenjem, da stvari zaključimo, ne pa puščamo odprte
               zaradi političnih obračunavanj, ne da bi kakorkoli rešili.</p>
               <p>V poslanski skupini Združene liste socialnih demokratov smo podrli sklepe prejšnje
               izredne seje državnega zbora, podprli bomo tudi sklepe odbora državnega zbora za
               finance in monetarno politiko z dne 26. februarja oziroma z dne 1. marca 2004, ker
               smo proti vsakršni obliki oškodovanja, proti malverzacijam, proti zlorabi zakonodaje,
               proti izgovorom, da nihče ni za nič odgovoren. Podprli bomo ukrepe in poteze, ki bodo
               povečali pravno varnost državljank in državljanov in pravno varnost dobrega
               poslovanja. Ne želimo pa situacije, da bi SIB banka postala načrta politična
               nadaljevanka državnega zbora samo zato, ker nekateri pač tako želijo. V okviru časa,
               ki ga ima naša poslanska skupina na razpolago, se bodo poslanke in poslanci se še
               oglasili. Hvala.</p>
            </sp>
            <sp xml:id="SDZ3-Izredna-41-2004-03-02.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Nove Slovenije bo predstavil dr. Andrej Bajuk.
               Izvolite.</p>
            </sp>
            <sp xml:id="SDZ3-Izredna-41-2004-03-02.sp36">

               <speaker>DR. ANDREJ BAJUK:</speaker>

               <p>Hvala lepa, gospa predsedujoča. Rad bi nadaljeval z določenimi pogledi in našimi
               mnenji glede dokumentacije, ki nam je bila predložena, seveda ne ta zadnja, ki je
               prišla pred uro in še nekaj minut, ker je to še potrebno proučiti, a vendar, na
               podlagi tega, s čimer razpolagamo in smo razpolagali v zadnjih mesecih, bi rad tudi
               omenil par stvari glede pristopa vrhovnega državnega tožilstva na sklepe državnega
               zbora na 30. seji.</p>
               <p>Poročili vrhovnega državnega tožilstva Republike Slovenije nam omogočajo sklepati,
               da se je vsaj do tedaj površno lotilo proučevanja nezakonitih dejanj in s tem
               povezanih sumov o storjenih kaznivih dejanj pri pristojnih organih bodisi odločanju
               ali neodločanju pri opravljanju mestne občine Ljubljana, Holdinga Ljubljana,
               Energetike, itd.</p>
               <p>Menimo, da bi moralo to nalogo opraviti tudi povsem samostojno in neodvisno, tako pa
               je iz poročil državnemu zboru mogoče sklepati, da se pri svojem odkrivanju poslužuje
               predvsem pravnih tolmačenj predstavnikov ministrstva za finance in Banke Slovenije
               oziroma z različnimi državnimi organi išče usklajeno pravno mnenje in se pri tem
               omejuje predvsem na posamezne določbe zakona o javnih financah. Pravilnost poslovanja
               javnega podjetja in s tem povezane sume kaznivih dejanj pri nakupu delnic SIB je
               potrebno po našem mnenju presojati celovito oziroma tudi z vidika predpisov, ki
               urejajo temeljno dejavnost gospodarskih javnih služb, upravljanje javnih podjetij, to
               je zakon o gospodarskih družbah, ter občinskega premoženja oziroma zakon o lokalni
               samoupravi, kot tudi seveda financiranja, in to je pa zakon o javnih financah, ter
               računovodenje javnih podjetij, zakon o računovodstvu in slovenski računovodski
               standard.</p>
               <p>Menimo, da bi vrhovnemu državnemu tožilcu lahko bile v strokovno pomoč pri
               ugotavljanju opustitve dejanj ali nepristojnega odločanja o nakupu delnic SIB s
               strani javnega podjetja Energetike predvsem končne ugotovitve, ki jih je podalo
               računsko sodišče v svojem sklepnem mnenju o nakupu delnic v poročilu iz dne 31.
               julija 2003. Menimo tudi, da bi moralo vrhovno državno tožilstvo Republike Slovenije
               zanimati tudi slabo poslovanje SIB ali vzroki, ki so privedli do izgub oziroma
               oblikovanja rezrevacij ter negativnega kapitala in končno likvidacijo banke, zanimati
               bi ga morale kršitve v poslovanju SIB, ki jih je ugotavljala v preteklih letih Banka
               Slovenije kot nadzornik bank oziroma kršitve predpisov in opustitve dejanj uprave ter
               nadzornega sveta SIB v preteklih letih. S preiskavo na tem področju bi moralo začeti
               po našem mnenju že vsaj pred letom dni, toje ob prejemu prvih opozoril s strani
               vladnega urada za preprečevanje korupcije. To nenazadnje dokazujejo tudi že javno
               dostopne informacije o tesni povezavi podjetij Pay Consulting in Orin z banko
               SIB.</p>
               <p>Naj tudi še omenim, da v tem poročilu, ki smo ga prejeli, smo prvikrat našli odgovor
               na naše predloge, da je nujno treba tudi povezati vse te stvari v luči 244. člena
               kazenskega zakonika. Zakaj? Ker tukaj res je, da po 243. členu smo omejeni samo na
               trgovanje z notranjimi informacijami na organizirani trg, dejstvo pa je, da naš
               kazenski zakonik pozna ta koncept zlorabe položaja, ki pa bi lahko v naši oceni bila
               predmet resne uporabe pri vsem tem delu, ki nas še očitno čaka. Vrhovno tožilstvo v
               poročilu državnemu zboru odgovarja, da morda bi pa bilo po 244. členu mogoče kaj,
               ampak se omejuje samo na konkreten primer prokurista javnega podjetja Energetika in
               ne vidi pa, vsaj zaenkrat še, nobene druge možnosti.</p>
               <p>V Novi Sloveniji menimo, da vam ravno 244. člen kazenskega zakonika nam prav lahko še
               kako pomaga k temu, da bomo lahko napredovali na tem področju.</p>
               <p>Naj samo še spomnim kaj ta 244. člen pravi. Kdor pri opravljanju gospodarske
               dejavnosti z namenom, da bi sebi ali komu drugemu pridobil premoženjsko korist ali
               povzročil premoženjsko škodo, izrabi svoj položaj, ali prestopi meje svojih pravic,
               ali ne opravi svojih dolžnosti, pa pri tem niso podani znaki kakšnega drugega
               kaznivega dejanja, se kaznuje z zaporom do petih let.</p>
               <p>Drugi odstavek: Če je bilo z dejanjem iz prejšnjega odstavka pridobljena velika
               premoženjska korist ali povzročena velika premoženjska škoda in je storilcu šlo za
               to, da sebi ali komu drugemu pridobi tako premoženjsko korist ali drugemu povzroči
               tako premoženjsko škodo, se kaznuje z zaporom od enega do osmih let.</p>
               <p>Tretji odstavek: Če je bilo dejanje iz prvega odstavka tega člena storjeno z namenom,
               da storilec sebi ali komu drugemu pridobi nepremoženjsko korist, se storilec kaznuje
               z zaporom do enega leta.</p>
               <p>Imamo podlago. Dvomimo pa, če imamo tisto bistveno politično moč ali politično voljo,
               da bi se teh stvari resnično lotili.</p>
               <p>Rad bi tudi omenil poročilo agencije za trg vrednostnih papirjev. Agencija za trg
               vrednostnih papirjev se je že 6. maja odzvala s sklepom, ki ga je sprejel ta državni
               zbor, in v podrobnosti poročala o svojih stališčih, informacije, ki jih je imela na
               razpolago, in tudi ponudila obširen pregled o spremembah v slovenski zakonodaji, ki
               naj bi bile potrebne, da bi se takšne stvari, ne bi več povzročale ali ponavljale.
               Naj omenim, da govorijo ne samo o kazenskem zakoniku, o tem se sicer osebno in v Novi
               Sloveniji z njimi ne strinjamo, ker 244. člena ne omenja. Govori o spremembah, o
               zakonu o trgu vrednostnih papirjev, o zakonu o prevzemih, o zakonu o
               nematerializiranih vrednostnih papirjih, zakonu o sodnem registru, sodelovanje med
               državnimi in drugimi organi in tako naprej. Zaenkrat v tem državnem zboru smo dobili
               samo predlog zakona, spremembo zakona trga vrednostnih papirjev, a vendar ta je še
               vedno v proceduri, ker čakamo na popravke, ki jih mora vlada predstaviti. Naj
               opozorim, da v tem predlogu smo že brali in upam, da bomo še brali, da se je
               vključila tudi agencija za trg vrednostnih papirjev v nadzor nad neorganiziranem delu
               trga vrednostnih papirjev. Upamo, da to ne bo izginilo v teh popravkih, na katerih se
               dela.</p>
               <p>Rad bi pa omenil še eno drugo stvar, ki je jasna tudi izšla iz tega poročila
               agencije za trg vrednostnih papirjev. In to je ta tema, ki so jo nekateri moji kolegi
               že omenili, namreč koordinacija med nadzornimi ustanovami. V vseh teh razpravah in
               tudi na podlagi teh poročil smo končno prišli le do tega spoznanja, da obstaja,
               dejansko obstaja, nek koordinacijski odbor, v katerem so predstavniki Banke
               Slovenije, ministrstva za finance, agencija za trg vrednostnih papirjev in tudi
               agencija, ki ima odgovornost za nadzor na zavarovanja. Pa, vendar, kaj se pa tukaj
               dogaja? To nam pa ni jasno. Ne samo, da nam ni jasno, vemo, da je ta koordinacija
               popolnoma odpovedala ravno v primeru SIB banke. Zakaj to trdimo? Ker jasno je, po
               naši zakonodaji, da če neka borznoposredniška hiša ima neke posle tudi na
               neorganiziranem delu trga z vrednostnimi papirji, mora o tem poročati agenciji za trg
               vrednostnih papirjev. Dobro vemo, da je družba Publikum dejansko izvedla skoraj 50%
               nakupa delnic, ki ga je v imenu Energetike pač delala Ali je poročala agencija za trg
               vrednostnih papirjev, kot veleva zakon? Ja, seveda je. To so obrazci P1 in P2, ki so
               podlaga za vse te informacije, ki nam jih je agencija za trg vrednostnih papirjev
               tukaj tudi podala. Kaj pa je agencija s tem napravila? V tem poročilu o tem niso
               govorili. Na konkretno vprašanje v matičnem delovnem telesu, odboru za finance, ki
               sem ga sam zastavil, je pa predstavnik agencije lepo priznal, s tem nismo naredili
               nič. No, vidite, in tukaj je ta primer. Agencija, ki je vedela, da se to dogaja, da
               se nekaj zelo čudnega dogaja, da dejansko nekdo kupuje in še isti dan proda, da to se
               vleče v nekem obdobju treh tednov in da dosega zelo visoke razmere napram kapitalu te
               SIB banke. O tem ni nikogar obvestila. Prav tako ni obvestila Banka Slovenije svoje
               kolege, ki so v tej komisiji, ki naj bi koordinirala delovanje nadzornih organov.
               Tudi ni poročala, da je vedela in še kako vedela o teh stvareh. Sam se spomnim, ko je
               gospod viceguverner Banke Slovenije na eni oddaji slovenske televizije na vprašaje
               novinarke, rekel, ja, saj sem jih vprašal - namreč, predstavnike Energetike, ali
               veste, kaj kupujete? Takrat nam ni odgovoril, kaj so predstavniki Energetike rekli.
               Ni pa tudi povedal, ali je ali ni - in dobro vemo, da jim ni obrazložil, kajdejansko
               kupujejo. Torej, tudi Banka Slovenije ni poročala agenciji za trg vrednostnih
               papirjev, ministrstvu za finance na svojih koordinacijskih sestankih, da se tukaj
               nekaj izrednega dogaja. Torej, ko pregledujemo in čakamo na določene predloge, ki naj
               bi jih vlada pripravljala, upamo, da bomo te tudi dobili, se moramo zavedati tega, da
               ne glede na to, ali imamo, ali nimamo stvari zapisanih v zakonih, če ni tiste
               bistvene politične volje, potem je tudi nesmiselno imeti zakone. Ker ravno ta
               koordinacija je že bila, a vendar je v svojem bistvu odpovedala.</p>
               <p>Ko sem poslušal danes najvišjega predstavnika vlade tukaj, gospoda ministra za
               pravosodje, nam je govoril, da vlada ni za te stvari odgovorna v tem smislu, da bi
               morala, pač da je njena bistvena odgovornost v tem, da se vzpostavi sistem, potem pa
               se, upam, tudi nadzoruje, če sistem deluje ali pa ne. Seveda, sistemske rešitve - se
               zelo lepo sliši. Če pa ni nadzora, in se pravila igre dejansko ne spoštujejo - potem
               so pa ponovno spet prazne besede.</p>
               <p>In če govorimo o sistemskih problemih, bi rad osvetlil v imenu Nove Slovenije tudi še
               drug problem, ki je tudi v jedru vsega, kar se nam tukaj dogaja. Gre namreč, morda se
               vam bo zdelo neka čudna zadeva, gre za vlogo vlade na našem finančnem trgu. Na to sem
               že opozarjal v tem državnem zboru - na dejstvo, da se je vlada zavestno odločila, da
               se bo zadolževala samo na domačem trgu. To pomeni, da se ne bo zadolževala na tujih
               trgih, do katerih ima dostop, in to boljši dostop kot kdorkoli v Sloveniji, predvsem
               pa kot zasebni sektor. Da se noče zadolževati tam, kjer so trenutno boljši finančni
               pogoji kot doma. In da s tem povzroča še eno drugo stvar, ki je pa ključnega pomena:
               s finančnega trga izrine zasebni sektor. In s tem, ko ga izrine, ga pa tudi poriva -
               le kam pa In človek se vpraša, kam pa naj gredo naši ljudje, če ne k raznim Orionom,
               ker sistem ne deluje in naravnan tako, da bi dejansko služil potrebam naših ljudi,
               našega gospodarstva tukaj in sedaj. In to je tudi sistemski problem, za katerega pa
               vlada nima nobenega posluha in noče slišati; predsednik vlade se še vedno hvali, kako
               je to imenitno, da se vlada zadolžuje samo tukaj in da se vztraja na tem, da bo vlada
               še naprej delovala kot neka suha goba, ki bo vse posrkala, izrinila zasebni sektor z
               domačega finančnega trga, istočasno pa porivala ljudi na popolne stranpoti, ki pa
               niso nadzorovane.</p>
               <p>Spoštovani gospodje, kolegice in kolegi! Lepo je govoriti o novih zakonih. Ni ravno
               lepo, da toliko časa čakamo, da bodo predlogi dejansko priromali, a dejstvo je,
               ugotavljamo, da politične volje ni. Z veseljem sem poslušal predstavnika poslanske
               skupine Slovenske ljudske stranke, ki se je tudi zavzel za to, kar smo že sami
               predlagali pred letom dni v tem državnem zboru. Rešitev SIB je bila in je še vedno
               zelo enostavna: to pogodbo je treba razveljaviti, denar vrniti, vse raziskati v
               skladu z zakonom in lopove kaznovati. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije nam
               bo predstavil gospod Valentin Pohorec. Izvolite.</p>
            </sp>
            <sp xml:id="SDZ3-Izredna-41-2004-03-02.sp38">

               <speaker>VALENTIN POHOREC:</speaker>

               <p>Hvala, gospa podpredsednica. Spoštovani ministri in ostali predstavniki vlade,
               kolegice in kolegi, gostje na današnji seji! Manj kot trinajst let imamo svojo lastno
               samostojno državo, ki jo bomo čez dva meseca pripeljali v skupnost evropskih držav in
               narodov. Mladi državi, Republiki Sloveniji, je sedanjih 15 članic Evropske unije
               poleg še 9 drugim zaupalo sprejem v Evropsko zvezo. Kot mlada, še najstniška
               demokratična skupnost je morala Republika Slovenija najprej v teh kratkih letih
               preobrazbe narediti veliko več kot države z dolgoletno tradicijo demokratične družbe,
               družbene ureditve, tržnim sistemom, kapitalizmom kot temeljnim družbenim sistemom.</p>
               <p>Pri rušitvi starega sistema se seveda zgodi največ nepredvidenih dogodkov. Tako kot
               se pri rušitvi stare stavbe zgodi veliko več nesreč kot pri gradnji nove visoke
               palače. Pri spremembi sistema lastnine od splošne družbene v zasebno smo bili priča
               veliko stranpotem in nenadnega neupravičenega bogatenja posameznikov, ki so prešle
               meje razuma in povprečnega državljana naše družbe. Nasproti temu bogatenju pa vse več
               ljudi, ki se s težavo prebija skozi življenje z nizko plačo, pokojnino ali samo s
               socialno pomočjo.</p>
               <p>Izgovor na najstniška leta in otroške bolezni mlade države, to je v vseh primerih,
               ki smo jim v preteklosti bili priča in v primeru afere SIB, povezano z Orionom in Pay
               Consultingom, goljufijam in prevarami, žal, naivno mislečih državljanov, vpadom in
               kolikšno prodajo SIB banke nima nič skupnega. Pojave gospodarskega kriminala,
               goljufij, prevar lahko v prispodobi enačimo le z napadom na osebo, mlajšo od 15 let,
               kolikor jih še tudi ne šteje naša država. Država je vseskozi imela ustrezno
               zakonodajo, ki je ta prehod zakonsko regulirala, in le kršitve in nespoštovanje
               zakonov, neizmerno hlestenje po bogastvu posameznikov in skupin na eni strani,
               nebudnost in nepravočasno ukrepanje pristojnih organov na drugi strani je privedlo do
               posameznih afer, kot je SIB banka, povezano z Orionom in še drugimi aferami, ki so že
               za nami. Ne trdimo, da nihče v Sloveniji ni ničesar ukrenil. Menimo pa, da so bili
               ukrepi prepozni, preblagi, premalo odločni v času, ko bi lahko bili najuspešnejši, in
               afera ne bi bila afera, temveč na primer ugotovitev, recimo, manjših nepravilnosti v
               poslovanju banke SIB, Holdinga, Energetika, Oriona in drugih vpletenih. Ker lahko le
               sumimo in dvomimo v to, ali so vsi pristojni organi, ki jih ima v ta name država
               Slovenija in jih plačujejo slovenski davkoplačevalci, pravočasno, vestno in
               korektnoopravili svoje naloge, se v naši poslanski skupini strinjamo s predlaganimi
               sklepi matičnega odbora za finance in monetarno politiko in ukrepov Vlade Republike
               Slovenije, ki je žal pozno, vendarle resno sprejela sveženj ukrepov, ki naj privedejo
               resnici do dna in kasnejšim resnim ukrepanjem.</p>
               <p>V poslanski skupini DeSUS obsojamo vsa stranpota tranzicije, kot so prisvajanje prej
               družbenega, sedaj državnega premoženja kot so goljufije in prevare, katerih so žrtve
               nedolžni pošteni, dobromisleči državljani, ki so zaupali tem podjetjem oziroma
               družbam, da bi si izboljšali svoj položaj ali življenjske stiske.</p>
               <p>V poslanski skupini menimo, da moramo priti resnici do dna, ugotoviti krivce, jih
               obravnavati po zakoniti poti in jih, za kar so sokrivi, tudi kaznovati.</p>
               <p>Ne strinjamo se z vnaprejšnjo vsesplošno obsodbo oseb, ki so tako ali drugače
               vpletene v afero, se nahajajo na seznamu ljudi z večjo ali manjšo odgovornostjo.
               Vsako odgovornost in vpletenost v afero je potrebno dokazati in obravnavati po
               zakoniti poti. Ko bona koncu tega procesa z obsodbo posameznih oseb odločilo
               pristojno sodišče, bo ta oseba ali krivec tudi v naših očeh odgovorna in kriva.</p>
               <p>V poslanski skupini DeSUS še naprej zaupamo v pravno državo in smo prepričani, da
               bodo resnično odgovorni odkriti, z dokazi potrjeni za krive in kot taki postavljeni
               pred sodišče. V poslanski skupini DeSUS smo zaskrbljeni nad prizadetostjo in
               materialnim oškodovanjem posameznih državljanov in pozivamo vlado Republike
               Slovenije, da poskuša najti možnost pomoči prizadetimdržavljanov. Obsojamo pojav, ne
               obsojamo vnaprej, dokler ta krivda ni dokazana posamezniku. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Peter Levič. Izvolite.</p>
            </sp>
            <sp xml:id="SDZ3-Izredna-41-2004-03-02.sp40">

               <speaker>PETER LEVIČ:</speaker>

               <p>Da z današnjim nastopom v imenu poslanske skupine Stranke mladih Slovenije ne
               nameravamo odkrivati tople vode in opravljati dela, ki bi ga že zdavnaj morale
               pristojne nadzorne in ostale pristojne inštitucije v državi. Spregovoril bom o
               globalnem problemu slovenske družbe, o korupciji in zlorabi političnih funkcij pri
               siromašenju slovenske družbe in slovenskega premoženja.</p>
               <p>Afera SIB je v konglomeratu vseh afer le eden od vrhov ledene gore in nikakor ni
               osamljena ptička, je le ena v jati vseh, ki smo jim priča zadnjih 10 let. Vse afera v
               mandatu te in vseh predhodnih vlad, čeprav v osnovi povsem različnih, pa imajo
               podobno zgradbo. Temeljijo predvsem na politični podpori vladajočih strank in
               ostajajo neodkrite in neraziskane zaradi podpore prej omenjenih strank, saj se tudi v
               njih bolj ali manj pojavljajo isti posamezniki zopet iz vrst ali vplivnih krogov prej
               omenjenih strank. Kar je pri celotni zadevi najbolj zaskrbljujoče, pa je dejstvo, da
               praktično vse afere nimajo pričakovanega epiloga - kaznovanih političnih
               funkcionarjev in njihovih pomagačev. Posledica tega je, da slednji postajajo še bolj
               prevzetni in pogoltni in povsem brez strahu nadaljujejo siromašenje slovenske družbe.
               Koruptivnim političnim funkcionarjem pa v veliki meri ubogljivo asistirajo tudi
               državni uradniki, ki jim s tem vračajo usluge, da so prilezli do vplivnih uradniških
               služb. Pri aferi Orion lahko vidimo, da se je ta vzorec pojavil tudi med notarji, ki
               naj bi bili še zadnji branik državljanov pred številnimi prevaranti, zato so tudi
               plačani, in sicer da ščitijo državljane pred neposrednim oškodovanjem številnih
               prevarantov, a očitno niso plačani dovolj.</p>
               <p>V obdobju divje privatizacije je Slovenija že nekaj časa globoko potopljena v
               kremplje brezkompromisnih prevarantov, ki s pomočjo politične moči in še naprej
               grabijo družbeno premoženje in ga s pomočjo političnih zaveznikov spreminjajo v
               zasebni kapital. S tem povsem brez sramu in pred očmi slovenske javnosti sami sebe
               rojevajo v kapitaliste in se pridružujejo številnim tistim, ki so v sklopu neštetih
               privatizacijskih ukan to postali že pred leti. S tem nikakor ne nasprotujem tržnemu
               gospodarstvu, ga povsem spoštujem, želim le opozoriti, da je bila velika večina
               slovenskih novodobnih kapitalistov oplojena z družbenim premoženjem. Predvsem zato,
               ker je to premoženje še vedno na dosegu roke, in tudi zato, ker je v novi in v kratki
               zgodovini demokratičnost Slovenije to brez kazni tudi uspelo in jim še uspeva.</p>
               <p>Kaj lahko v preprečitev nadaljevanja takšnih in podobnih zgodb poleg vseh dosedanjih
               naporov v opozicijski stranki stori državni zbor? Še nedolžnega sklepa, s katerim bi
               jasno zahteval od vlade in pristojnih institucij, ne more sprejeti, če vemo, da mu bo
               jasno nasprotovala parlamentarna večina.</p>
               <p>V Stranki mladih Slovenije, zato pozivamo vse tiste poslance prej omenjenih strank,
               ki še niso nepovratno zabredli v različnih interesnih, finančnih in ostalih
               koruptivnih vodah, da skupaj z opozicijo poderejo sklepe, ki bodo enkrat za vselej
               očistili slovenski prostor koruptivne nesnage, ki kot krvoses zajeda družbeni kapital
               in ga spremenijo v zasebnega. Naredimo to skupaj vsaj na deklarativni ravni pred
               vstopom Slovenije v Evropsko unijo, katerega cilje in ideale smo tako združno
               podpirali. Vstopimo v Evropsko unijo čisti, da bodonaši državljani ponosni Evropejci,
               ne pa, da bo Slovenije že ob prihodu tako zaudarjala po korupciji in da se bo vsem
               prihodnjim generacijam Slovencev zaradi tega veliko izogibali.</p>
               <p>Poleg novih krivic, ki ste jih do sedaj storili državljanov, ki jim več kot 10 let
               vladate, vas prosim, da jim slednje prizanesete, če ne zaradi drugega, vsaj za
               zahvalo za večletno slepo podporo, ki so vam jo namenjali. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Janez Janša. Izvolite.</p>
            </sp>
            <sp xml:id="SDZ3-Izredna-41-2004-03-02.sp42">

               <speaker>IVAN (JANEZ) JANŠA:</speaker>

               <p>Hvala za besedo. Še enkrat v imenu poslanske skupine bi najprej ugotovil, da je vlada
               na to sejo poslala neke ljudi, ki se najbrž zelo dobro spoznajo na ozadje te zgodbe,
               o kateri danes govorimo.</p>
               <p>V gradivu s četrtkove seje vlade piše, da je koordinator nastopov vlade na današnji
               seji generalni sekretar vlade gospod Mirko Bandelj. Gospod Mirko Bandelj je bil po
               interpelaciji, ki je bila dana proti njemu takrat, ko je bil še notranji minister,
               razrešen zaradi zlorabe položaja in potem zaposlen v odvetniški pisarni Mira Senice.
               Se pravi, v isti pisarniški pisarni, ki je opravila pravni pregled SIB banke pred
               nakupom s strani Energetike, in ugotovila, da je vse v redu. Zaposlen v isti pravni
               pisarni, ki je ta pregled naredila v nekaj dneh in za to zaračunala, mislim da, 9
               milijonov tolarjev. Nedvomno je velik poznavalec problematike, dvomim pa, da je
               ustrezna oseba,da tukaj zastopa tiste, ki naj bi to preiskovali. Težko je, če človek
               preiskuje samega sebe. Zaradi konflikta, in tudi če ni bil popolnoma nič vmešan, je
               bil zaposlen tam - zaradi konflikta interesov bi se spodobilo, da vlada tukaj
               predlaga nekoga drugega ki v zadevi ne tiči.</p>
               <p>Zanimivo je tudi, da ministrstvo za finance zastopa gospod Sibil Svilan, državni
               sekretar v tem ministrstvu, ki je bil po navedbah Televizije Slovenije v eni od
               oddaj, po odhodu gospoda Klemenčiča kandidat za direktorja SIB banke, ko se je vračal
               iz LHV Frankfurt. Mislim, da je najbrž tudi zelo dober poznavalec te problematike, če
               je kandidiral za direktorja te banke. Morda nam bo celo povedal, zakaj, dvomim pa, da
               je ustrezen zastopnik državne institucije na tej seji.</p>
               <p>V teh dneh, ko se je predvsem na odboru za finance razpravljajo veliko o tem, kaj je
               bilo storjeno, kaj ni bilo storjeno, kaj bi bilo treba storiti, smo poslušali tudi
               različna poročila ministrstva za notranje zadeve. Bilo je precej nespretno
               odgovorjeno na vrsto vprašanj. Še posebej na tisto strateško. To strateško vprašanje
               pa se glasi: Zakaj se v te vse tako imenovane afere, ki jih spremljamo že 12 let, od
               LES banke, prek Kranjske in ostalih hranilnic, Rdečega križa in tako naprej, organi
               pregona vključijo šele takrat, ko zadeva že nekaj časa odmeva v medijih, ko že vsi
               drugi o tem govorijo, še posebej pa so pozne reakcije takrat, ko gre za gospodarski
               kriminal, kjer gre za večje vsote oziroma za milijarde. Mislim, da odgovor tiči v
               neki sistemski napaki, ki je namerno vgrajena v ta sistem in ki se zelo jasno vidi iz
               tega, kar so povedali kriminalisti; se pravi ljudje, ki naj bi to sami preganjali.
               Nedavno je v Magu izšel članek, v katerem so citirane tudi njihove izjave. Naslov je
               <q>"Sistemsko onemogočen pregon."</q> In poglejmo kaj pravijo. <q>"Razmere v sektorju za
               gospodarsko kriminaliteto so vse prej kot rožante."</q> Erhatič, ki najbrž dela tam,
               prizna, da je <q>"med vsemi v kriminalistični službi najbolj osiromašen sektor za
               gospodarsko kriminaliteto,"</q> ta izjava je iz lanskega leta, <q>"je med vsemi v
               kriminalistični službi najbolj osiromašen, saj se s pregonom zapletenih kaznivih
               dejanj ukvarjajo večinoma kriminalisti, ki imajo na tem področju zelo malo izkušenj.
               Ugotavljajo, da je nastal prepad med mlajšimi in starejšimi kriminalisti, saj jim je
               v zadnjih letih ušla večina najbolj izkušenega srednjega kadra."</q> Igor Lamberger,
               očitno tudi iz kriminalistične policije, opozarja na občutno fluktuacijo, ki se
               zadnja leta zvišuje in še vedno narašča. <q>"Ljudi še nekako pridobimo, toda mnogi po
               približno enem letu, ko opravijo kriminalistični tečaj, odidejo."</q> Kam odhajajo
               kriminalisti, ki se usposobijo za preganjanje gospodarskih kaznivih dejanj? Nekaj se
               jih preseli v gospodarstvo, kjer so najdejo bolje plačane službe, pa tudi manj
               obremenjujoče delovne razmere, precej pa v druge državne nadzorne institucije, na
               davčno in carinsko upravo, devizni in tržni inšpektorat; skratka tja, kjer so delovna
               mesta bolje ovrednotena. Inšpektorji, davkarji in cariniki so namreč bolje plačani.
               Zagotovo ni opozicija tista, ki določa plače v upravi. Treba se je vprašati, kdo je
               vsa ta leta govoril, da se bori proti gospodarskemu kriminalu, vzdrževal stanje, ko
               enostavno ni bilo ljudi, ki bi se uspešno borili proti gospodarskemu kriminalu. Jaz
               mislim, da bi gospoda, minister Bohinc in državni sekretar gospod Molan, morala
               odgovoriti predvsem na to vprašanje. Sedaj to, kar sem prebral, ni bil edini apel iz
               kriminalistične službe in kriminalistične policije v zadnjih letih. Velikokrat se je
               o tem slišalo. Lani enkrat smo doživeli tudi neko tiskovno konferenco, kjer je bilo
               rečeno, da sedaj bo pa vse drugače. Rezultat tega je bil, da se je menda dalo razpis
               za 12 novih ljudi. 12 novih ljudi rabiš za to, da delajo na enem konkretnem primeru,
               ki je težak. Prav zanimame, kakšen je bil rezultat. Se pravi, tukaj je odgovor na
               vprašanje, ali oblast res dela tisto, kar bi moralo? Ne dela! Ne dela, ker če vlada
               ne nameni dovolj ljudi, ki bi se borili proti gospodarskemu kriminalu, potem je
               govorjenje o tem, da se to dela, prazno. Še več, po izjavah odgovornih ljudi v
               kriminalistični policiji iz lanskega leta, se pravi iz časov, ko se je tudi vse to
               dogajalo, o čemer danes govorimo, je ravno oddelek za boj proti gospodarskemu
               kriminalu v kriminalistični policiji najbolj osiromašen. Zato ni čudno, da je stanje
               takšno, kakršno je. Verjetno so tukaj še kakšne druge zadeve. Recimo v intervjuju
               gospoda Lužarja v Dnevniku, smo lahko prebrali njegovo izjavo, ki pravi: <q>"Med našimi
               5 tisočimi strankami so ljudje iz državne uprave, ministrstev, policije, gospodarstva
               in negospodarstva."</q> Skratka iz vseh resorjev. Ta izjava lahko ne pomeni nič, lahko pa
               pomeni veliko. To, kar smo prej slišali od gospoda Molana, češ da so proučili, ali
               kdo, ki preiskuje, ima tudi kakšen kredit od Oriona, pove premalo, ker bi bilo
               bistveno hujše, če ima ta kredit kakšen njegov šef. To bi bistveno bolj vplivalo na
               samo preiskovanje. Sklep, ki smo ga predlagali, je vladna večina na odboru za finance
               zavrnila. Enostavno so vsi glasovali proti, češ da bo vlada že sama to pojasnila brez
               našega sklepa. Kako je pojasnila, smo slišali. Pojasnila je drugače, kot smo mi
               zahtevali, in prosim, da se to dopolnil. Sedaj v različnih medijih so bile objavljene
               tudi različne tabele o tem, kdo je vse na lizing jemal avtomobile pri Orionu. Med
               strankami je omenjena samo Liberalna demokracija, med imeni, ki so znana, samo Gregor
               Golobič; drugih na teh seznamih ne poznam. Lahko je šlo za popolnoma zakonit posel,
               kar se tiče vprašanja zakonitosti konkretnih pravnih ali fizičnih oseb. Zagotovo pa
               po podatkih, ki jih imajo tudi preiskovalci, ni šlo za zakonit posel, kar se lizinga
               tiče, ker so bila ista vozila, ista sredstva zastavljena za različne namene večkrat,
               in je stvar vprašljiva. Zagotovo pa je neko podjetje, še posebej, če se ukvarja s
               sumljivimi posli, v boljšem položaju, če pravi svojim strankam <q>"mi dajemo na lizing
               avtomobile, smo kredibilna firma, pri nas imajo na lizing avtomobile tudi znani
               politiki ali glavna vladna stranka"</q>. To ni nepomembno v teh poslih. Mislim, da je
               eden ključnih problemov, ki je posledica tega, da so določeni že dvanajst let na
               oblasti na petdeset let podlage, to, da se je enostavno brisala meja med osebnimi in
               javnimi interesi. V zadnjih dneh se je po nabiralnikih v Sloveniji delil propagandni
               material borzno-posredniške hiše Medvešek&amp;Pušnik; lično izdelana zadeva. Tisto,
               kar moti, je to, da je v tem materialu naveden direktor vladnega urada za
               makroekonomske raziskave in razvoj, gospod Šuštaršič, ki ima soliden intervju, toda
               najavljen je kot svetovalec nadzornega sveta te borzno-posredniške hiše. Človek, ki
               je iz davkoplačevalskega denarja plačan za to, da ocenjuje situacijo v celi državi,
               makroekonomske razmere, svetuje samo eni konkretni borzno-posredniški hiši. Ne vem,
               ali je za to plačan ali ni; tudi če dela zastonj, je to nekaj, kar se pač ne spodobi
               za javnega uslužbenca, ki mora ravnati do vseh enako. Očitno se mu ne zdi nič narobe,
               drugače tudi ne bi dal intervjuja za to reklamno publikacijo. Je pa to
               diskriminatorno ravnanje do drugih borzno-posredniških hiš. In to dvoje, kar sem zdaj
               navedel, je dokaz, da se je ta meja med tem, kaj je dopustno tistim, ki so v javnih
               službah, in kaj ni, med osebnim interesom in javnim interesom enostavno zbrisala v
               teh dvanajstih letih, da se dela po domače</p>
               <p>Tudi to, kar smo slišali na odboru za finance na zadnjih dveh sejah in tudi danes,
               češ, ovadbe, ki so bile vložene proti odgovornim iz Oriona in povezanih podjetij leta
               1997, nimajo nobene zveze s to konkretno situacijo. Ne vem, ne poznam imen. Po tem,
               kar je bilo slišati, so to ista imena, ki se zdaj pojavljajo in so se takrat. Če gre
               zdaj za goljufijo, takrat je šlo pa za davčno utajo, ni mogoče reči, da nima zadeva
               nobene zveze. Jasno, da ovadba, ki je bila vložena leta 1997, ne more govoriti o
               kaznivem dejanju, ki se je zgodilo lansko leto. To dvoje najbrž res ni povezano.
               Vprašanje je drugje in na to vprašanje ni bilo odgovorjeno. Vprašanje je, zakaj se s
               temi ovadbami, ki so bile vložene leta 1997 ni nič zgodilo. Še danes ne vemo, so
               zavržene, so zastarale? Procesov očitno ni bilo. No, in na tej točki je konec te
               logike, da to nima nobene zveze. Ker če gre za iste ljudi iz istega podjetja ali pa
               za isti pravni subjekt, potem bi postopek, ki bi stekel, pa tudi če je šlo drugo
               zadevo, onemogočil to ravnanje, ki se je dogajalo v zadnjih letih, ko so bili
               ogoljufani tisoči - zagotovo - najbrž, če bi postopek šel v smeri preiskave, ki bi jo
               moralo sprožiti tožilstvo, ker tam so se te ovadbe očitno ustavile, in bi se to javno
               vedelo, ljudje ne bi vlagali denarja v to hišo, ki je v preiskavi zaradi takšnih ali
               drugačnih kaznivih dejanj, tudi zaradi utaje davkov. In reči, da to ni povezano je,
               seveda, smešno.</p>
               <p>Tudi trditev, ki smo jo slišali, češ, samo 23 oškodovancev je prijavilo škodo, pa
               potem še nekaj, ko se je najavila preiskava. To ni noben argument za to, da
               oškodovanje ni večje, vendar postavite se v položaj tistih, ki so dobili kredite pri
               tej hiši. Doslej so lahko stokrat v različnih časopisih prebrali, da bo prava
               katastrofa šele, če gre Orion v stečaj, ker tisto, kar so oni zastavili, je
               zastavljeno naprej in bodo izgubili vse premoženje, ki je pod hipoteko. Kdo si v
               takšni situaciji sploh upa kaj reči? Samo molijo in upajo, da tega stečaja ne bi
               bilo, ker bo situacija za njih še slabša. To so Faustovske pogodbe in tukaj s strani
               državnega uradnika poslušati, kako stvar najbrž ni tako huda, ker je samo 23 prijav,
               ob tem, da je situacija taka, zveni izjemno cinično. Ljudje nimajo drugega upanja,
               kot da čakajo, da ne bo stečaja. Ker če vedo, da če bo stečaj, bo tako kot je bilo v
               primeru Sicure, ko je šla hranilnica v stečaj, pa so ostali brez vsega ali pa v
               primeru Kranjske hranilnice, kjer je bila ista zgodba in še kakšnih 10 podobnih
               primerov. In prosim, da se pač vsaj teh ljudi ne žali s takšnimi izjavami.</p>
               <p>To, da je preiskava v zvezi s SIB banko zaključena, kar se prodaje tiče, to ni bila
               moja izjava gospod Molan, to je bila izjava gospe Cerarjeve. Ona je rekla, da je bilo
               to zaključeno lani decembra in da se nič več ne preiskuje. Predkazenski postopek je
               zaključen je dejala in ga ne nameravajo širiti. Tožilstvo bi lahko naročilo policiji,
               naj naprej preiskuje, vendar tega ni naredilo in po njeni izjavi včeraj tega tudi ne
               namerava. Torej niste polimizirali z menoj, ampak z generalno državno tožilko.</p>
               <p>Kar se gradiva urada za korupcijo tiče, jaz ne vem, katera verzija je prava, katera
               ne. Ugotavljamo samo, da nobene verzije v tem vladnem gradivu ni, ki bi odgovarjal na
               številna vprašanja, o tem nekaj stavkov kasneje. Ampak, dejstvo je, da je vaš urad,
               Gospod Penko, prišel do ugotovitev in to že maja lani, ki kažejo na to, da ne gre
               samo za oderuštvo, ampak da gre za povezana dejanja, v bistvu za delovanje kriminalne
               združbe z namenom, da goljufa množico. To približno piše v gradivu, ki je podpisano
               zimenom državnega podsekretarja iz vašega urada in vi ste s to informacijo
               razpolagali. Pravite, da je niste dali predsedniku vlade, ampak drugim pristojnim
               organom. V redu, ampak kaj so ti pristojni organi naredili od maja do danes, da so
               bile ovadbe vložene šele pred nedavnim, pred nekaj dnevi. V vsem tem času pa se je ta
               lopovščina nadaljevala; tudi potem, ko so mediji mesece in mesece ali pa tedne in
               tedne, dva meseca poročali so bila izmikanja izjemno velika. Češ, proučujemo zadeva
               je nova. Ni bila nova zadeva, januarja leta 2004 Orion več ni bila nova zadeva. Jaz
               mislim, da popolnoma prava kvalifikacija kaznivega dejanja izhaja že iz tega
               formalnega ali pa neformalnega materiala Penkovega urada, ki nosi datum maj 2003. Kje
               so se izgubila dolžna uradnadejanja uradnih organov v tem času?</p>
               <p>No, in ob koncu še v tem gradivu, ki smo ga dobili danes že po začetku seje obsega
               kakšnih sto strani. Jaz čestitam gospodu Podobniku, ki je po 20-ih minutah ugotovil,
               da je to zelo dobro pripravljeno gradivo. Jaz tega v 20-ih minutah nisem bil
               sposoben. Pa mislim, da tudi moji kolegi ne. Noter je ogromno številk, ogromno tabel,
               citatov zakonov, zato ta seja ne bo imela smiselnega zaključka, če je ne prekinemo za
               toliko časa, da se da to proučiti. Se pravi, najmanj za en dan in jo potem
               nadaljevati. Druga možnost je, da v primeru, če se kasneje odkrije, da so stvari v
               gradivu drugačne, kot pa se je tukaj govorilo, skličemo še eno izredno sejo. Samo ne
               mi potem govoriti, da mi trošimo dragoceni čas v zvezi s tem.</p>
               <p>Ob koncu pa morda še dva stavka o tem, kako naprej. Po prvi izredni seji se je
               zgodilo zelo malo. Tri kazenske ovadbe proti neposrednim izvajalcem pri SIB banki.
               Upajmo, da bo zdaj izplena nekaj več. Vsaj prej smo s strani ministra za pravosodje,
               predstavnikov različnih drugih institucij slišali velike obljube. Ko je šlo za precej
               težjo zadevo in težji bankrot italijanskega Parmalata je bilo v nekaj tednih veliko
               znanega in jasnega in zadeve so se takoj začele razčiščevati. Recimo, da se pri nas
               zaradi vseh teh razlogov, o katerih smo že prej govorili pristojni ne znajo tako
               hitro obrniti. Ampak mislim, da v treh, štirih mesecih pa se lahko. In rezultate
               pričakujemo do polletja. In obljubljamo, da bo ta državni zbor imel izredno sejo
               septembra na to isto temo, v kolikor ne bo konkretnih rezultatov. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               gospod Jelko Kacin. Izvolite.</p>
            </sp>
            <sp xml:id="SDZ3-Izredna-41-2004-03-02.sp44">

               <speaker>JELKO KACIN:</speaker>

               <p>Spoštovane kolegice in kolegi. Predstavniki vlade, Banke Slovenije, generalne
               tožilke, prizadeta oziroma vpletena javnost na galeriji, državljanke in
               državljani.</p>
               <p>Ta prenos je javni dogodek. In ta seja je namenjena javnosti, zato želim uvodoma
               izreči nekaj misli, ki so povezana s to javno podobo in javnim sejanjem, ki ga danes
               uprizarjamo. Najprej bi se vam rad vsem, ki imate glasovalno pravico, zahvalil, ker
               ste podprli proceduralni predlog, da ima tako Banka Slovenije kot generalna država
               tožilka možnost in priložnost, da kaj pove o tem. Kajti mi smo zadnji, ki imamo o tem
               kaj povedati. Prvi so nekateri drugi.</p>
               <p>Drugo, želel bi pohvaliti vlado Republike Slovenije, posebej pa ministra za
               pravosodje, gospoda Bizjaka, kajti gre za izrazito pravosodni izziv. In jaz, ko
               razpravljam, poudarjam, da sem šel študirati pravo, ampak nisem doštudiral in se ne
               čutim posebej kvalificiranega, da bi s pravno stroko polemiziral tukaj, kako se
               vodijo postopki in ali je kdo storil dovolj ali premalo. Tarazprava danes bo izrazito
               politična in zato bi se rad zahvalil tudi direktorju urada, gospodu Penku, ki je že v
               izhodišču povedal nekaj dejstev, ki jih je večina, ki je zahtevala to sejo, želela
               preslišati. Jaz sem zdaj, ko sem že nekaj ljudi slišal in ne smem replicirati,
               prepričan, da se gospodu Pogorevcu, donedavnemu direktorju naše policije, zagotovo
               kolca, ko gleda ta prenos. Kajti toliko grdih besed o kadrovski zasedbi, šibkosti,
               nesposobnosti slovenske policije, kot smo jo danes slišali tukaj, je nedostojno. Jaz
               mislim, da se organi pregona zagotovo trudijo in da so bile nekatere ocene izrazito
               nepotrebne.</p>
               <p>Ampak, ko so me v poslanski skupini nagovarjali, naj danes govorim, seveda, nisem bil
               za to. Ampak nagovarjali so me ravno zaradi javnosti te seje, ker so bili prepričani,
               da bom morda govoril nekoliko drugače kot večina razpravljalcev.</p>
               <p>In zato želim, <stage>(hvala lepa Jože, to je lep kompliment)</stage>, zato želim v nadaljevanju
               povedati nekaj misli, ki bodo morda nekoliko drugače od vsega tistega, kar je bilo
               tukaj zmetano in popljuvano doslej.</p>
               <p>O vsaki aferi je mogoče, ne glede na strinjanje, da gre nedvomno za afero, za
               nezakonito početje, govoriti na dva bistveno različna načina. Na eni strani se lahko
               poskuša priti resnici do dna, ugotoviti, kdo so bili protagonisti nekega spornega
               početja, kakšni so bili njihovi motivi, ali so bila s strani pristojnih organov
               opuščena kakšna po zakonu obvezna dejanja, ali je pravni red predvidel in ali je
               zadostno uredil neko področje in podobno. Tak pristop nima vnaprejšnjega odgovora na
               vsa ta vprašanja, odgovore šele išče, skuša jih šele pridobiti in preučiti. Dejstev
               zato ne izbira, jih ne selekcionira na podlagi nekih svojih predhodnih predstav, kaj
               naj bi za tem bilo, nekih vnaprejšnjih sodb ali predsodkov, ampak jih upošteva,
               dejstva namreč, in se šele z njihovo pomočjo približuje končnim ugotovitvam.
               Spoznanje pride na koncu, ne na začetku. Takšen način, ki ga mnogi razumejo kot
               poštenega in civiliziranega, je časovno in strokovno napornejši in zlasti to je
               najbržza nas danes pomembno, je medijsko nezanimiv - nobenega cirkusa ne moreš
               zganjati nad tem, ko sediš in glodaš papirje. Tudi političnih točk na hitro s tem ne
               pridobiš oziroma jih ne moreš pridobiti. V resnici je politični plus boj obrobna
               pridobitev in šeto le dolgoročna posledica, na kratek rok dobiš bolj malo. Drug
               pristop je pa temu nasproten, z vsemi odgovori razpolaga vnaprej, vse ve, še preden
               je sploh kdo zastavil vprašanje. Dejstva so pogosto ovira, so torej prepreka na poti
               razlage, zato ne štejejo ali pa jih je potrebno sproti prirediti ali pa preskočiti.
               Hipni medijski očitek in politikanski dnevni izplen sta nadrejena iskanju tistega, za
               kar naj bi v resnici šlo; šlo pa naj bi za resnico. Stranski učinek takega pristopa
               je na splošni ravni porazen za civilizacijsko raven naše razprave in je seveda
               porazen tudi za ugled državnega zbora kot institucije in hrama demokracije. V
               konkretnih zadevah še bolj zaskrbljuje drug efekt, če pravi, se pravi; neposredni
               krivci, morebiti zaspane nadzorne institucije ali celo pravna neurejenost mnogih
               zares ne zanimajo in zato se utegne zgoditi, da ni zadoščeno pravici in niso
               odpravljeni drugi vzroki oziroma okoliščine, ki so neko afero sploh omogočile.
               Vsakršna podrobnost tega opisa z našo trenutno politično medijsko realnostjo je
               popolnoma nenaključna, drugače povedano: je torej zavestna, zato pripovedujem to, da
               bi to povezavo vsi razumeli. Brez upa, da bi lahko bistveno vplivali nanjo, je
               potrebno na začetku te razprave vsaj opozoriti nanjo. Na zalogo, in to bolj za
               prihodnost kot za sedanjost, kajti zlorabe političnih in medijskih orodij se slej kot
               prej obrnejo tudi proti tistim, ki to počnejo, saj sami prestopajo in podirajo
               kriterije, od katerih je odvisno veliko več kot le trenutna slava. Ko padejo in
               padejo takšni kriteriji, takrat v resnici zvoni vsem, ne le tistim, ki se z našo
               večjo ali pa manjšo privoščljivostjo tistih hip znajdejo pod njimi kot žrtev takih
               zadev. Za katerega izmed opisanih pristopov se je vedno doslej zavzemala Liberalna
               demokracija Slovenije, je verjetno jasno slovenski javnosti in vsakomur.</p>
               <p>Dovolite mi torej, da o današnji temi spregovorim odkrito in na odprt način. Najprej
               naj ponovno zatrdim, kar je bilo že večkrat povedano. Zadevi SIB in Orion sta primera
               afere, ki imata znamenja kaznivih dejanj in kličeta po temeljiti preiskavi vseh
               vpletenih in vseh okoliščin, ki so jim botrovale. LDS ne le da nima popolnoma
               nobenega razloga, da bi nasprotovala ali kakorkoli ovirala takšno preiskavo;
               nasprotno, želimo, da se resnici pride do dna da vsi pred zakonom odgovarjajo za
               svoja dejanja. Vse, kar je doslej storila vlada, potrjuje takšno namero in takšno
               odločenost. V tem smislu podpiramo delo pristojnih organov pregona in drugih
               nadzornih ustanov in od njih tako kot javnost pričakujemo dosledno delo ter dobro
               utemeljene dokončne odgovore.</p>
               <p>Kakšno je danes na podlagi novih dejstev in ugotovitev naše mnenje o obeh
               obravnavanih zadevah. Najprej prva, ki jo poznamo dlje časa. Nakup banke SIB je bil
               rezultat morda dobronamerne, a očitno nepremišljene ali pa slabo domišljene zamisli
               prejšnje ljubljanske oblasti, da bi naše glavno mesto po vzoru drugih držav in drugih
               glavnih mest, kjer so banke pogosto v lasti mest ali regionalnih oblasti, pridobila
               kakšno banko, ki bi bolje servisirala njene potrebe. To je bil namen. Res je, da so
               se že ob nakupu pojavile kritike in dvomi o smotrnosti tega posla. Na posebni seji
               mestnega sveta mestne občine Ljubljana, ki je bila kmalu po nakupu sklicana na
               zahtevo opozicijskih strank, je takratno vodstvo Energetike pojasnilo, da je šlo za
               naložbo finančnih presežkov, ki so se v energetiki nabirali v prejšnjih letih,
               predvsem po zaslugi dobičkov iz proizvodnje toplote za sistem daljinskega ogrevanja
               in to potem, ko je ljubljanski TETOL leta 1993 prešel na kurjenje cenejšega
               indonezijskega premoga, cene ogrevanja pa niso znižali. Energetika je finančne
               presežke nalagala predvsem v obliki bančnih depozitov, katerih donosnost se je zaradi
               ukinjanja temeljne obrestne mere zmanjševala. Nakup manjše banke so utemeljili s tem,
               da naj bi ta banka potem zagotavljala nekatere specifične storitve za lastnika in
               hitreje in pod ugodnejšimi pogoji, kot to počno velike banke, obenem pa bi tudi
               finančno servisirala tudi druge mestne potrebe. Po prvotnih načrtih bi se morala
               banka okrepiti s prenosom dela depozitov in plačilnega prometa mestnih podjetij in
               skladov, do česar pa ni nikoli prišlo. Ali je imel kdo od protagonistov nakupa na
               strani mesta, Energetike, Holdinga ali kogarkoli, ki bi ali je lahko vplival na
               sprejete odločitve,še kakšne druge, zasebne motive, o tem teče preiskava policije in
               tožilstva; ampak o tem nam bodo povedali oni, ko bodo o tem kaj dokončnega vedeli.</p>
               <p>Pred nakupom SIB je bilo s pomočjo zunanjega strokovnjaka narejeno preliminarno
               cenitveno poročilo, ki so mu za osnovo služila revidirana letna poročila za leto
               2000, bilanca, ki jo je podpisala takratna uprava družbe, in predstavitev banke s
               strani uprave. Pred nakupom je bil opravljen tudi skrbni pravni pregled banke. Na tej
               osnovi so se začela pogajanja onakupni ceni. Pred nakupom ni bil opravljen skrbni
               finančni pregled, kar je bilo neodgovorno in je nedvomno treba kupcem šteti v slabo.
               Čeprav je tudi res, da skrbni finančni pregled pristojne institucije, ki je bil
               opravljen kmalu po nakupu, ni pokazal kasneje razkritih dimenzij slabega stanja v
               banki. Domača podružnica ugledne revizijske hiše KPMG je namreč takrat pregledala več
               kot polovico kreditnega portfelja banke. Banka pa je na osnovi njenih ugotovitev
               oblikovala dodatne rezervacije za leti 2001 in2002. Banka je zelo konservativno,
               torej v visokem deležu, ki je močno presegal bančno povprečje v Sloveniji, oblikovala
               rezervacije, skoraj vsi krediti pa so bili hipotekarno zavarovani. Opravičujem se
               javnosti, če vam težim s finančnimi trditvami, vendar gre tu za strokovna vprašanja.
               Celo še po zadnjem cenitvenem poročilu iz marca 2002 naj bi bila tržna vrednost banke
               nad knjigovodsko in nad nakupno ceno. Banka je bila seveda ves ta čas pod nadzorom
               Banke Slovenije, ki pa očitno ni odkrila nič posebnega vse do decembra 2002, ko je
               zahtevala dokapitalizacijo banke zaradi potrebe po dodatno oblikovanih rezervacijah.</p>
               <p>Ta dejstva kažejo na to, da bi bilo ob tej aferi treba posebno pozornost posvetiti
               tudi vprašanju kredibilnosti revizijskih institucij, ki imajo javno pooblastilo in so
               dolžne garantirati za verodostojnost izkazov družb, ki jih pregledujejo. In to ni
               samo slovenski problem. Spomnimo se Enrona v ZDA, ki še danes pretresa Združene
               države Amerike. Vendar smo temu v Sloveniji doslej posvečali nezadostno pozornost.</p>
               <p>Če se vrnem k SIB, potreba po dokapitalizaciji naj bi izhajala iz več razlogov.
               Prvič, iz ugotovitev na podlagi urejanja kreditnih map še iz časa stare uprave banke,
               da je treba za nekatere kredite povečati rezervacije. Drugič, iz sprememb v
               uspešnosti poslovanja nekaterih kreditojemalcev. In tretjič, iz očitnega namena
               takratne uprave banke, da bi s čim višjimi rezervacijami - poslušajte to! -
               zagotovila izredne prihodke oziroma dobičke v prihodnjih letih, ko bi bili krediti,
               za katere sobile oblikovane rezervacije, vrnjeni. Kakorkoli že, mestna občina kot
               lastnica Energetike je sredi silovite medijsko-politične afere, ki je nastala takoj
               po objavi zahteve Banke Slovenije, zavrnila predlog za dokapitalizacijo SIB,
               Energetika pa jo je lahko v precejšnji časovni stiski prodala Novi Ljubljanski banki
               za ceno, ki je bila mnogo nižja od nakupne. Nova lastnica se je na koncu odločila za
               likvidacijo slovenske izvozne banke, pardon, investicijske banke, pred tem pa tudi za
               prodajo dela bankinih terjatev iz najnižjega bonitetnega razreda, za katerega je
               iztržila relativno velik znesek. Kakšen bo končni finančni učinek za Novo Ljubljansko
               banko pa tudi kakšna je bila dejanska kakovost rezervacij, ki jih je oblikovala SIB
               in s tem tudi njena realna finančna vrednost, bomo vsi skupaj videli šele ob koncu
               likvidacijskega postopka. Nobenega dvoma pa ni, da je bil ta posel velika finančna
               polomija za Energetiko in njenega lastnika, za katero morajo odgovarjati vsi
               vpleteni.</p>
               <p>Kot veste, je prejšnja županja prevzela politično odgovornost, proti nekaterimi iz
               prejšnjih vodstev SIB in Energetike pa so bile vložene različne ovadbe predvsem v
               zvezi z domnevnim nevestnim gospodarjenjem in neresničnim prikazovanjem stanja o
               banki. Zaenkrat pa ni zadostnih indicev in še prav nobenih dokazov, da je šlo za
               organizirani kriminal. Mimogrede naj omenim, da je svetniški klub LDS mestnemu svetu
               predlagal ustanovitev posebne preiskovalne komisije, ki bi jo vodil predstavnik
               opozicije, vendar je opozicija v mestni občini Ljubljana ta predlog gladko zavrnila,
               odrekla se je tej možnosti.</p>
               <p>Pri Orionu pa gre povsem za drugačno zadevo. Po podatkih in dosedanjih preiskav in
               poročil, ki so jih pripravili različni organi, gre za sum tako imenovanega veriženja,
               tako rekoč piramidalne strukture, s katerim je podjetje nenehno kopičilo svoje
               premoženje izkoriščajoč finančno stisko, neukost in lahkovernost svojih strank, morda
               tudi ob pomoči notarjev, ki niso v celoti opravili svoje zakonske vloge ali pa so,
               morda, celo zavestno ravnali v nasprotju z njo. Podjetje je najprej kupovalo
               nepremičnine od svojih kreditojemalcev, očitno ne, da bi jim kadarkoli zares
               izplačalo kupnino, potem pa jim je dajalo iste nepremičnine nazaj v lizing, ki so ga
               plačevali s kreditom, najetem pri Orionu, pri čemer je bil ta kredit vsaj v nekaterih
               primerih mnogo nižji od nikoli prejete kupnine, pogodbena določila pa so bila taka,
               da je kreditojemalec že ob dvomesečni zamudi pri plačevanju obrokov dokončno izgubil
               svojo nepremičnino. In ob vpisu v zemljiško knjigo je ta isti najemodajalec pristal
               in hkrati zatrdil, da je dobil kredit v celotni višini, čeprav temu ni bilo tako.
               Tukaj je jedro problema. Orion pa je na ta način pridobljene nepremičnine sam
               zastavljal tujim bankam, ki so mu na tej osnovi dajale kredite, s katerimi je te
               posle financiral naprej in jih širil. SIB tukaj nastopa kot posojevalec sredstev
               Orionu, s katerim je ta financiral fiktivne nakupe in prodaje traktorjev kmetom, spet
               na način, da je kreditojemalec prejel bistveno manj sredstev, kot pa jih je moral
               potem vračati. Vlogo posameznikov v SIB pri tem bo potrebno še raziskati. A dejstvo
               je, da je s takšno prakso kreditiranja Orionovih poslov prekinilo ravno novo vodstvo
               SIB z izrecnim sklepom iz junija 2002, s katerim je prekinilo pogodbo o kreditiranju
               Orionove povezane osebe Pay Consulting. To se je torej zgodilo že pol leta pred
               pismom Banke Slovenije, s katerim je ta ocenila, da banka kreditov ni odobravala v
               skladu z dobro bančno prakso in ji priporočila, naj razišče odgovornost delavcev
               banke, ki so bili povezani z njim.</p>
               <p>Še enkrat, hočem povedati, da so to zelo zahtevne teme za nas poslance in verjamem,
               da še bolj za širšo javnost. Mi smo ta gradiva brali, ker jih moramo brati, ker sicer
               ne moremo o tem razpravljati. Ampak, še enkrat povem, tudi sam sem imel velike težave
               pri spremljanju rdeče niti skozi te tekste.</p>
               <p>Omenil sem piramidalne strukture, gospe in gospodje, in pri tem se meni v spominu
               utre živa podoba nemirov v mali Albaniji, ki je do temeljev pretresla nesrečno državo
               in najbolj revne naredila še bolj revne. Izropali so celo državo, pokradli so vse
               orožje, ljudje so se borili za svoje pravice, tam je šlo za piramidalno strukturo. In
               tudi tukaj gre za nekaj podobnega. Takrat sem se spraševal, kako je mogoče, da nekdo
               nasede in se odloči sodelovati v takem projektu, pa to ne leti na vas na galeriji.
               Kako je mogoče, da nekdo gre v tak projekt? Toda, rad bi vas spomnil, da smo pri nas
               imeli tudi igro <q>"catch the cash"</q>, ki je čisto ista zgodba, čisto isto <q>"pakovanje"</q> bi
               rekli na jugu. In se je to na veliko dogajalo pri nas.</p>
               <p>Rad bi vas spomnil na afero Grubelič, kjer je tudi veliko Slovenk in Slovencev
               nasedlo obljubam o materialnih ugodnostih in zdaj se sam sprašujem, kdaj bo počilo na
               Hrvaškem, kjer mnogi, tudi naši državljani, sodelujejo v projektu, ki se imenuje Gem
               Collection in se redno zbirajo v Crikvenici vsak vikend. Verjetno tudi vi poznate
               koga, ki se je odločil zaslužiti na tak način.</p>
               <p>Spoštovani! Vsaka, tudi najboljša družba in najboljša država, ki si jo danes lahko
               zamislimo in izmislimo, ne more povsem izkoreniniti kriminala. Ravno tako velja, da
               tisti, ki so dolžni odkrivati in preganjati kriminal, ne delujejo in ne morejo
               delovati povsod tam, kjer se kriminal lahko zgodi. Oni lahko ukrepajo šele potem, ko
               za problem izvedo, ko je bilo skratka kriminalno dejanje že storjeno. Tisti, ki so
               doslej preiskovali sporna dejanja, ki jih obravnavamo na današnji seji, ugotavljajo,
               da so bile listine sestavljene tako spretno, da vsaka zase sploh ni sumljiva. Šele,
               ko jih gledamo skupaj, lahko ugotovimo, za kaj gre in kakšno je bilo dejansko
               oškodovanje prevaranega dolžnika. Ko so nekatere žrtve teh dejanj končno spregovorile
               v javnosti, so pristojni organi tudi nemudoma ukrepali. Pred seboj imamo že celo
               paleto predlaganih ukrepov, vključno s prvimi predlogi za ustrezne spremembe
               predpisov, ki naj takšna dejanja v prihodnje onemogočijo oziroma zagotovijo boljši
               družbeni nadzor tudi nad to vrsto kreditiranja, ki doslej ni bila zajeta v sistemu
               nadzora nad potrošniških posojil. V zakon o potrošniških kreditih je treba, na
               primer, vključiti tudi pogodbe o hipotekarnih kreditih, pa pogodbe o kratkoročnih
               kreditih za tri mesece in pogodbe o kreditih do 40.000 tolarjev, zagotoviti nadzor
               tudi nad kreditiranjem potrošnikov s strani neprofitnih organizacij, odvzeti
               dovoljenje za potrošniško kreditiranje v primeru, ko posojilodajalec ob sklepanju
               pogodbe zahteva bianco menico ali ček in podobno.</p>
               <p>No, sedaj pa zanimivost, zlasti za gospoda Bajuka. Zanimivo je, da sodi sprejem
               zakona, ki ga sedaj poskušamo spremeniti in ki doslej ni omogočal nadzora na
               hipotekarnim kreditiranjem, v čas, ko so bile na oblasti ravno stranke, ki so
               zahtevale sklic današnje izredne seje. Da, kolegi in kolegice, zakon o potrošniških
               kreditih je predlagala Bajukova vlada in to po hitrem postopku. Po mnenju
               predlagatelja naj bi zakon zagotovil višji standard zaščite potrošnika v Republiki
               Sloveniji in prispeval k ugodnemu poročilu o napredku Slovenije pri približevanju
               Evropski uniji v pravnem redu za leto 2000. V imenu poslanske skupine
               Socialdemokratske stranke je predlog zakona toplo podprl spoštovani kolega Kelemina,
               ki je menil, da bo zakon prispeval k preglednosti, natančnosti, kontroli in tudi
               sodobnim pogledom Evropske skupnosti, predvsem pa zaščitil preproste ljudi pred
               izkoriščanjem. Kot je razvidno iz priloženih gradiv - ponavljam še enkrat, ker se vam
               zdi smešno - je možno oceniti, da je pravni okvir, ki je omogočil, da je v zvezi z
               družbo Orion d.o.o. prišlo do nepravilnosti in verjetno nezakonitosti v poslovanjute
               družbe, zakon o potrošniških kreditih, ki ga je vlada Republike Slovenije sprejela
               22. junija leta 2000 in ga poslala državnemu zboru s predlogom, da se obravnava po
               hitrem postopku ter da to zahtevajo izredne potrebe države. Zakon je državni zbor
               sprejel na izredni seji 18. julija 2000. Cilj zakona naj bi bil kompleksno urediti
               področje potrošniških kreditov v pravnem sistemu Republike Slovenije, osrednji cilj
               pa zagotoviti načela varstva potrošnikov tudi na področju potrošniških kreditov.
               Očitno pa zakonske norme temu cilju niso sledile - nasprotno; zakon ni omogočil
               nadzora nad dajalci hipotekarnih kreditov. Prav zato je vlada Republike Slovenije
               določila novelo zakona o potrošniških kreditih, ki odpravlja navedene pomanjkljivosti
               in ki je že predložen v obravnavo državnemu zboru. <stage>(Tako za popestritev malo
               zgodovinskega spomina.)</stage> Pri tem vlada ni upoštevala pripomb civilne družbe,
               potrošniških organizacij, ki so želele urediti ravno to področje. Na odboru za
               gospodarstvo je bilo to zavrnjeno. Vodil ga je pa kolega Izidor oziroma Dore Rejc.
               Predlagatelj - za tiste, ki vas tudi zapušča spomin - je bil dr. Senjur iz Slovenske
               ljudske stranke, ki je bil takrat resorni minister na tem področju. To pripovedujem
               zato, da ne bi v nadaljevanju preveč grmeli o tem, kaj se je dogajalo in kaj se ni
               dogajalo, kajti<gap n="..."/> <stage>/Nemir v dvorani./</stage></p>
            </sp>
            <sp xml:id="SDZ3-Izredna-41-2004-03-02.sp45">

               <speaker>PREDSEDNIK BORUT PAHOR:</speaker>

               <p>Mir v dvorani, prosim.</p>
            </sp>
            <sp xml:id="SDZ3-Izredna-41-2004-03-02.sp46">

               <speaker>JELKO KACIN:</speaker>

               <p>Hvala lepa, gospod predsednik. Kajti če vzamem v roke poročilo urada za preprečevanje
               korupcije, ki nima nobene oznake zaupnosti in ki ga je podpisal direktor, gospod
               Boštjan Penko, piše, in to zdaj citiram: <q>"V celotni problematiki v zvezi z
               navideznimi posli nakupov kmetijske mehanizacije kmetov pri družbi Pay Consulting v
               sodelovanju s SIB se še ni v ničemer razjasnila povezava med SIB in ministrstvom za
               kmetijstvo. Iz listine SIB z naslovom 'Kontrolni izpis vnosa koriščenja' je razvidno,
               da je SIB obračunavala subvencijo. Urad nima nikakršnih listin, ki bi bile temelj za
               obračun subvencij. Ministrstvo za kmetijstvo bi moralo v zadevi pojasniti, ali je v
               preteklih letih sodelovalo s SIB, in če je, mora navesti obseg, vrsto in namen
               sodelovanja."</q> Tudi to vprašanje je treba v nadaljevanju razčistiti.</p>
               <p>Nikakor nočem podleči ceneni skušnjavi in reči v slogu, ki ga zadnje mesece gojijo v
               SDS in Novi Sloveniji, da gre pri tistem zakonodajnem postopku, o katerem sem govoril
               in sem ga dvakrat imenoval, za očiten sum povezave med njimi in Orionom ali pa kaj
               podobnega. Nikakor ne želim govoriti o tem. Nasprotno, želim poudariti, da je
               prvenstvena naloga državnega zbora predvsem sprejemanje, hkrati pa tudi stalno
               dopolnjevanje in prenavljanje zakonodaje, ne pa avtomatično in na podlagi
               dnevnopolitične računice prevzemanje nalog preiskovalnih organov ali celo tožilstev
               in hitrih sodišč Mi nismo ne preiskovalni organ, nismo ne prostovoljni tožilci in
               nismo hitro sodišče. Predlagam, da te izredne seje v nadaljevanju ne izrabimo za v
               resnici strahopetno politično obračunavanje, pač pa za pogumno razpravo o dejanskih
               problemih. Kajti ti, ki so na balkonu, imajo resne posledice težav, ki so nastopile
               zaradi zakonodaje, ki smo jo mi sprejeli. Tako bomo tudi tistim, ki so dolžni brez
               predsodkov in vsakršnih ozirov preganjati kriminal ter na koncu izrekati pravnomočne
               sodbe v imenu ljudstva, enoznačno sporočili, da so v Sloveniji pred zakonom vsi enaki
               in da imajo našo brezrezervno podporo.</p>
               <p>Hvala za vašo pozornost, pa tudi za dobrovoljnost na desni strani. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp47">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kacin. Še zadnja predstavitev stališča poslanske skupine SNS je
               pred nami, potem pa sledi razprava poslank in poslancev; povedal bom tudi, kako jo
               bom vodil. Ali lahko prosim, da vsi zasedete vaša mesta v dvorani? Mir. Kolega Peče
               je edini, ki ima besedo. Kolega Peče vi ste edini, ki imate besedo. Prosim.</p>
            </sp>
            <sp xml:id="SDZ3-Izredna-41-2004-03-02.sp48">

               <speaker>SAŠO PEČE:</speaker>

               <p>Gospod Pahor, jaz se <gap n="....."/></p>
            </sp>
            <sp xml:id="SDZ3-Izredna-41-2004-03-02.sp49">

               <speaker>PREDSEDNIK BORUT PAHOR:</speaker>

               <p>Kolega Jerovšek.</p>
            </sp>
            <sp xml:id="SDZ3-Izredna-41-2004-03-02.sp50">

               <speaker>SAŠO PEČE:</speaker>

               <p>zahvaljuje, da imam edini besedo, ampak očitno se tega moji poslanski kolegi ne
               zavedajo.</p>
            </sp>
            <sp xml:id="SDZ3-Izredna-41-2004-03-02.sp51">

               <speaker>PREDSEDNIK BORUT PAHOR:</speaker>

               <p>Kolega Jerovšek. Prosim, omogočimo tudi kolegu Pečetu, da mirno, brez hrupa v
               dvorani pove stališče poslanske skupine.</p>
            </sp>
            <sp xml:id="SDZ3-Izredna-41-2004-03-02.sp52">

               <speaker>SAŠO PEČE:</speaker>

               <p>Gospod Jerovšek, te lahko jaz zaprosim, če se umiriš? Hvala. Vem, da ni v navadi in
               proti poslovniku, da se v okviru razprav oziroma podajanja stališč poslanskih skupin
               navezuje na kakšno izmed poslanskih skupin, ki je izvajala oziroma nagovarjala
               poslance pred menoj, ampak to, kar smo malo prej slišali, to je norčevanje. To je
               norčevanje iz te države, norčevanje iz pravnega reda, posebej takrat, kadar nekdo na
               lep način v smislu zavlačevanje in ugotavljanja ter poudarjanja, sej državni organi
               pa bodo nekaj naredili, ko pač bodo, ampak da bi do takrat politika o tem nekaj
               spregovorila, je pa nesprejemljivo. Gospodje in gospe, mi govorimo politično, mi smo
               politiki, zato govoriti in omalovaževati razpravo s tem, češ to je politična
               razprava, to je odraz slaboumja. Ampak, ker že vidim, da se vodja Liberalne
               demokracije in šef gospoda Kacina, na katerega kritika je letala, oglaša, bom
               spregovoril o temi, ki je danes na vrsti.</p>
               <p>Vlada Republike Slovenije trdi, da država ni lastnik ne SIB banke ne vpletenih oseb s
               finančnega področja in zato ni odgovorna za početje teh institucij. Dokler bo v tej
               državi prevladovalo takšno mnenje in dokler bo v tej državi prevladovalo mnenje, da
               vlada ne rabi izpolnjevati svoje zakonske določbe; torej, da izvršilna veja oblasti
               ne samo da izvršuje, ampak preko svojih institucij tudi uveljavlja pravo v državi,
               toliko časa žal ne bomo imeli drugega v tej naši ljubi Sloveniji kot korupcijo.
               Primer, ki se danes obravnava in ki smo ga obravnavali že pred časom na seji, je
               tipičen primer, kako lahko politika pripomore k temu, da se korupcija pokaže v vsej
               svoji vnemi ali v vsem svojem cvetu. Dovolite pa, ker so tudi vsi govorniki pred
               menoj spregovorili nekaj o zgodovini<gap n="..."/> Gospod Jerovšek, drugič te prosim<gap n="..."/> Hvala.
               Ker so vsi spregovorili o zgodovini in podali svoja mnenja o SIB banke. SIB banka je
               bila ustanovljena v 1990. letu izključno z enim ciljem, to je, stari garnituri, ki je
               izhajala iz nekdanje SFRJ, omogočiti kapitalsko preživetje in pa s tem dodajanje moči
               tudi za njihovo vnaprejšnje delovanje. Delni idejni vodja tega je tisti, ki je
               nasledil idejo, organizacijo in pa kadrovanje nekdanje skupne države SFRJ, torej
               Združena lista, zato tudi Združena list po moji oceni nosi tu idejno krivdo,
               kadrovsko krivdo za SIB banko in povezane ocene. V resnici je SIB banka, kakorkoli se
               hočete sprenevedati danes in govoriti o tem, kako je bila to uspešna banka, kako je
               bila to banka, s katero se je mesto Ljubljana hotelo približati evropskim mestom
               zaradi tega, ker bi imelo poceni lastno financiranje - lepo vas prosim, to so več kot
               neumnosti. SIB banka je bila ustanovljena kot <q>"by pass"</q> firma, ki bi finančno
               omogočilo vpliv starih garnitur tudi v naprej, v kolikor bi se struktura na volitvah
               spremenila. Za direktorja ste postavila oziroma so postavili - kakorkoli hočete -
               gospoda Klemenčiča, nekoč znanega finančnega ministra zvezne republike Jugoslavije in
               člana združene liste. SIB banka je seveda tudi zelo kmalu po svoji ustanovitvi dobila
               dokaj dosti političnih poslov, predvsem s strani tistih ministrstev, ki jih je
               obvladovala prav tako zopet Združena lista. Prvi večji posel, ki je prišel dve leti
               po ustanovitvi te politične banke, je bil tako imenovani dolgoletni posel, ki je
               izpolnjeval vsebino pogodbe med Zvezno republiko Nemčijo in pa Jugoslavijo v okviru
               programa vračanja Slovencev iz Nemčije, ki ga je financirala nemška država. Seveda ta
               program v svoji osnovi podpisan s strani vlade Republike Slovenije in pa nemške
               vlade, je bil v redu. Omogočal je celo 10-letni moratorij na izplačevanje. SIB banka
               kot politična banka je s svojim klientom dajala 7-mesečni rok oziroma moratorij na
               izplačevanje. Torej za razliko med desetimi leti in sedmimi meseci je sredstva
               obdržala SIB banka, ki seveda ne samo po moji oceni, po oceni Nacionalne stranke je
               bila tukaj v popolnem nasprotju z idejo osnovnega programa. Na to in še mnogo ostalih
               škodljivih dejstev iz realnega delovanja SIB banke je Banka Slovenije nekajkrat
               opozorila, ampak nič kaj več kot opozorila. Nikoli ni uporabila svoje zakonske moči
               sankcioniranja in seveda, če štejemo, da je edina naloga Banke Slovenije opozarjanje,
               potem preidemo v stanje, v katerem smo. Po moji oceni Banka Slovenije kot tista
               najpomembnejša institucija v okviru finančnega sistema naše države bi morala kdaj za
               razliko od slovenske vlade uporabiti tudi sankcije.</p>
               <p>Politični funkcionarji, predvsem tisti s strani Združene liste socialnih demokratov,
               so dokaj kmalu ugotovili, da banka izključno na podlagi politike ne more delovati.
               Pogodbe in pa delo do tedaj banke je temeljilo na dveh intenzivnih nalogah. Prvič,
               ustvarili so veliko število neizterljivih posojil in drugič, sklepali problematične
               pogodbe. Zato je bilo treba zakrpati premoženje te banke. In kje so našli premoženje,
               s katerim bodo zakrpali luknje ali pa deficit, kakorkoli hočete imenovati, v razliki
               indonezijskega premoga, o katerem je eden izmed govornikov že spregovoril. Seveda to
               ni zgodba zgolj o temu, kako so v Energetiki kvalitetno izpeljali posel. To je zgodba
               predvsem o tem, kako so uporabnike Energetike, oprostite izrazu, <q>"nategnili"</q> za ceno,
               nič drugega. Kako Energetika ni vedela, kam drugam denar obrniti - zmanjšali bi
               položnice, da bi ljudje plačevali toliko, kolikor so dejansko bili stroškovniki
               energetike. Ampak seveda, to v tistem trenutku ni zanimalo nobenega, politika je
               naredila svoje, funkcionarji Združene liste so naredili svoje. Deset milijard
               tolarjev so povezali s SIB banko, kar ni bilotežko, glede na tedanje položaje
               funkcionarjev Združene liste.</p>
               <p>In tu se začne, po moji oceni, zgodba odkupa povezanih oseb in pa korupcije kazati v
               vsej svoji presežnosti. V zgodbo vključijo ali pa se vključi ljubljanska županja,
               direktor Gorenja v Ljubljani Ivan Vitežnik, direktor stanovanjskega sklada Edvard
               Oven, bankir prejšnjega režima in eden izmed svetovalcev Nove Ljubljanske banke Niko
               Kavčič in ostali stanovalci odkupa so s pomočjo dveh hiš revizijskih hiš ITEO Abeceda
               in pa KBMG izdelali pozitivno mnenje. Svojo pomoč pri izdelavi programa pri
               realizaciji cilja so seveda pripomogli prokuristi Mile Šetinc, Igor Pogačar in pa
               Miro Senica, ki so bili vsi plačani v višini nekaj milijonov slovenskih tolarjev,
               zato da so od sebe dali neke vrste pravni pogled na delovanje SIB-a, ki je v svoji
               vsebini nosil: vse je odlično in vse je prav. Prične se prodaja vrednostnih papirjev
               oziroma delnic SIB-a, ki samo Zavarovalnici Triglav - povezave, so verjetno v tej
               državi zdaj jasne vsem - nanese prek 120 milijonov SIT samo s prodajo delnic. Prodaja
               je izključno potekala prek povezanih oseb, kar smo ugotovili, da v Sloveniji žal ni
               težko, in kar smo ugotovili, da vlada Republike Slovenije in pa vladajoča koalicija
               vedno in pa striktno nagrajuje, torej povezane osebe. To, čemur se v drugih državah
               poskušajo izogniti, pri nam na vsak način poskušate nagraditi.</p>
               <p>In, ko je govor o povezanih osebah, ko je govor o članih uprave, najsi bo Triglava
               Milana Tomaževiča, istočasno tudi predsednika nadzornega sveta SIB-a, ki je skupaj z
               direktorico Zavarovalnice Triglav Nado Klemenčič in pa seveda tudi ženo direktorja
               SIB banke - kot vidimo, gre izključno za nosilce dveh funkcij - v temu primeru, po
               moji oceni, v našem primeru za nedovoljen poseg. Seveda so določili prvič, ceno
               delnice, in drugič posrednika. Za posrednika so izbrali borzno hišo Publicum, ki je s
               tem poslom pridobila prek 100 milijonov kapitalskega dobička in bila kasneje
               podvržena tožbi oziroma odškodninski tožbi, reševali iz tega področja so jo ljudje z
               imeni Nina Plavšak, ki je istočasno tudi nadzornica oziroma članica nadzornega sveta
               SIB banke in podobne zadeve. Hočem nakazati in v tem trenutku oziroma v tem časovnem
               obdobju, kolikor mi ga nalaga poslovnik, to je 20 minut, seveda ne bom imel pravega
               časa. Todapraviloma je obstojala še ena institucija, to je institucija ljubljanskega
               holdinga, ki pa je bil zopet v rokah gospoda Toša - vsi vemo, kam spada, če pogledamo
               javnomnenjske raziskave in avtorstvo nad njimi, in pa takratna članica nadzornega
               sveta Holdinga, gospa Metka Tekavčič, prav tako prihaja z ženske strani Združene
               liste socialnih demokratov, kjer nosi vidno in pomembno, vsaj oni trdijo, funkcijo in
               pa istočasno žena današnjega ministra za delo, družino in socialne zadeve. Tako je
               prodaja delnic potekala nemoteno ob popolnem nadzoru nad vsemi elementi prodaje od A
               do Ž ob tem, da je imela soglasje vseh političnih funkcionarjev, ki v tej državi
               nekaj štejejo in da nobeden nadzorni organ, torej, tisti po zakonu o javni
               gospodarski družbi ali v zakonu ogospodarski družbi praviloma bi moral nadzirati, ni
               dorekel ničesar. Nato je iz Banke Slovenije prišla zahteva po dokapitalizaciji banke
               v višini nekaj milijard slovenskih tolarjev, v tem trenutku se je seveda afera SIB
               banke zbohotela oziroma je nastopilmoment izbruha afere. Vsi vpleteni, kar je bilo
               načrt že predčasno, so hiteli v tem momentu prodati banko in s tem poskušali
               zamegliti ozadje. Jaz verjamem, da bi v tistem momentu, če bi jim to uspelo, njihov
               načrt marsikdo v tej dvorani danes, predvsem sstrani Združene liste in pa Liberalne
               demokracije bil zelo vesel.</p>
               <p>Začne se prodaja SIB banke, eden izmed govornikov pred menoj je govoril, kakšne so
               bile nagrade za to, da je članica oziroma predsednica komisije, ki je vodila prodajo,
               gospa Alenka Žnidaržič Kranjc, za odločanje o enem samem ponudniku dobila nagrado v
               višini cca. treh milijonov slovenskih tolarjev. Lastnik pozneje postane Nova
               Ljubljanska banka in kasneje še tako imenovani <q>"factor revising"</q>, ki je hčerinsko
               podjetje, da se pravilno izrazimo, tako s strani Factor banke, ki pa je zopet v lasti
               bolj ali manj povezanih oseb z Združeno listo, prvič, gospodom Hermanom Rigelnikom s
               strani Autocommerca v lasti in drugič s strani Activa, gospoda Darko Horvata.</p>
               <p>Po naši oceni, po oceni poslanske skupine Slovenske nacionalne stranke, so seveda
               danes zgodbe odvijajo, sicer ne na ta način, kot so bile predvidene v začetku, torej
               leta 1990, ko je banka izključno bila ustanovljena za pridobivanje kapitala,
               razpolaganje kapitala in pa lansiranje oziroma financiranje vnaprej določenih oseb,
               ampak se nadaljuje po moji oceni, v zmoto in konfuzo.</p>
               <p>Prvič. Podjetje Orion, kot eno izmed tistih podjetjih, o katerem prav tako danes
               govorimo in katerega ne smemo jemati ločeno, je imelo pet finančnih institucij, ki so
               sodelovale pri kreditiranju in dajanju garancij. Po poročilu, ki smo ga malo prej
               dobili s strani vlade Republike Slovenije kot odgovor na zahtevek za dodatno gradivo,
               naj bi bile Raiffeisen banke, SKB, Nova Ljubljanska banka, Hipo ter pa seveda SIB
               banka, ponovno, SIB banka in v tem trenutku lahko z zagotovostjo trdimo, da so vsi od
               teh finančnih partnerjev podjetja Orion vedeli, prvič, za pomanjkanje dovoljenj za
               opravljanje posameznih finančnih poslov in pa drugič, za temelj, na čemu temeljijo
               posli te finančne institucije, imenovane Orion.</p>
               <p>Vlada Republike Slovenije oziroma njena izključna in pa glavna bančna ustanova, torej
               Banka Slovenije, je že v letu 2002 dokumentirano vedela za obseg kreditov v SIB banki
               prek Pay Consultinga in s tem polovico vseh potrošniških kreditov v SIB-u. Dejstvo pa
               je, da so povezave med SIB-om, Orionom, nadzornimi institucijami in nenamerno oziroma
               namerno neaktivnostjo vlade Republike Slovenije oziroma za to ustavljenih institucij
               posebej jasne, v kolikor upoštevamo sedem naslednjih dejstev, ki so nastopala in ki
               jih danes nihče ne more zavreči.</p>
               <p>1. Pomanjkanje in neobstoj dovoljenj za opravljanje določenih finančnih poslov v
               podjetju Orion. 2. Selektivno obravnavanje klientov, čeprav po moji oceni v nasprotju
               z zakonom. 3. Oderuške obresti. 4. Bianco pogodbe. 5. Izkoriščanje kreditojemalcev.
               6. Zavajanje kreditojemalcev. 7. Podvajanje navideznih terjatev. Kljub temu da po
               moji oceni so podani vsi elementi, da bi v tej državi lahko in pa morali ukrepati,
               seveda, to ni vinteresu, žal, poudarjam to ni v interesu ljudi, ki vodijo to vlado.
               Ne vlade v celoti, ampak tistih, ki dejansko vodijo to vlado.</p>
               <p>Predvideva se oziroma poznavalci trdijo, da je zgodba SIB banke le kamenček v
               mozaiku od celotnega načrta, ki ga je hotela oziroma ga je delno tudi že začela in
               izvedla tista nekdanja oblast, ki je še kako močna v tem državnem zboru, v slovenski
               politiki in pa med slovenskimi bogataši, to je privatizacija ljubljanskega holdinga,
               ki letno obrne prek 100 milijard slovenskih tolarjev. V celotni zgodbi, torej zgodbi
               bogatenja posameznikov, nezakonitega početja in pa političnega kritja, mislim, da je
               to najpomembnejše, političnega kritja, nezakonitega početja in pa bogatenja
               posameznikov nastopajo: prvič, posamezniki, ki so bolj alimanj blizu funkcijam v
               Združeni listi socialnih demokratov, in pa visoki predstavniki nekdanjega režima. Vsi
               v zasledovanju enega samega cilja, to je obogateti na nezakonit in hiter način. Kdo
               je kriv? Povedal sem in tudi nekaj govornikov pred menoj je dejalo: vsi poznamo
               imena, vsi poznamo posle oziroma vemo, kako so se odvijali posli na daljavi, povezane
               osebe poznamo, ugotovitve Banke Slovenije poznamo, neaktivnost državnih organov, žal,
               tudi poznamo, povezane osebe poznamo, vemo, da zakonodajo imamo, vemo, da inštitucije
               imamo, vemo pa, da te inštitucije ne delajo. Poznamo pa tudi celo oškodovance. To so,
               po moji oceni, v prvi in pa osnovni fazi tista nepregledna množica občanov mesta
               Ljubljane in ostalih uporabnikov Energetike, ki so morali ne samo plačevati za tistih
               10 milijard sredstev, ki jih je Energetika dobila in ki ni vedela, kaj z njimi. Zato,
               če upoštevam mnenje oziroma stališče Liberalne demokracije, so jih pač nekam naložili
               in s tem sprožili zeleni val, po drugi strani pa so oškodovanci predvsem klienti, ki
               so oziroma ki bi morali vedeti, da jih bodo državne inštitucije zapustile, da državne
               inštitucije žal v naši državi pač niso tiste inštitucije, ki bi same na podlagi sebe
               oziroma na podlagi zakona skrbele za varovanje pravnega reda v okviru naše države.</p>
               <p>Skratka, zaupali so v institucije, za katere bi že po zakonu država morala posredno
               ali neposredno nadzorovati oziroma spremljati njihovo početje in v kolikor bi država
               s svojimi inštitucijami ugotovila, zasledila nezakonito početje, bi morala ukrepati.
               Ampak, seveda, v naši državi se žal ne ukrepa, zato je za marsikoga ta država
               obljubljena država; zato je tako lepo živeti v njej za tiste, ki ste kapitalsko ali
               politično blizu najsi bo v Liberalni demokraciji ali Združeni listi.</p>
               <p>Mnogi bodo danes tudi tekom nadaljnje razprave poskušali zvaliti krivdo izključno na
               slabo zakonodajo. Po moji oceni slaba zakonodaja nastopa v manjšem segmentu.
               Praviloma je krivec človeški faktor. Osebno ocenjujem, da imamo tudi dovolj
               učinkovito zakonodajo v Republiki Sloveniji, da bi tovrstno početje preprečili ne
               samo pri prejšnjih aferah, ampak le, če bi to hoteli. In z gotovostjo trdim, da tega
               žal nočete. Nočete preprečiti tovrstne in te korupcije oziroma afere. Na uradu za
               preprečevanje korupcije trdijo, da je možno zaseči pridobljeno premoženje že v
               predkazenskem postopku in s tem zavarovati zahtevke oškodovancev; da je možno zaseči,
               citiram, jahte, nepremičnine; da je možno pridobiti dovoljenje sodišč za te postopke;
               da imamo pristojne organe, torej tožilstvo, policijo in vse ostalo - vendar, da tega
               nihče ne uporablja. In smiselno se je tu vprašati, zakaj tega nihče ne uporablja -
               zaradi tega, ker pač ni namena. Pri tem, ko nihče ne uporablja tega, kar bi lahko, in
               ko se izkazuje popolna pasivnost slovenske vlade oziroma institucij, pa je smiselno
               opozoriti, kako v podobnih zadevah - in navedel bom časovno - ravnajo druge države. V
               Italiji - govornik pred menoj je povedal primer Parmalata, sam ga bom samo dopolnil v
               tistem delu, da boste mogoče, če poslanci še ne veste, predvsem pa, da bo slovenska
               javnost videla, kolikšno je zaupanje v slovensko vlado in kolikšna je sposobnost
               drugih vlad v Evropi, da odreagira na posamezne zadeve. 19.12.2003 je izbruhnila
               afera. V osmih dneh, 27.12. so razglasili stečaj in zaprli lastnike. Štiri dni so
               potrebovali, da je policija zaprla osem vodilnih v podjetju, prek silvestrovega
               opravili osem zaslišanj, kar jih je pripeljalo do tega, da so v prvi polovici
               januarja imeli enajst menedžerjev v priporu. Zamenjali so vse vodilne v podjetju in
               konec meseca, 1. februarja so milanski tožilci preiskavo razširili, prvič, na
               davkarijo in, drugič, na banke v tujini, kar je popolnoma nerazumljivo za nas oziroma
               za našo vlado in se tovrstnih ukrepov nikoli ni poslužila. <stage>/Opozorilni znak za
               konec./</stage></p>
               <p>Za konec, ker mi je zmanjkalo časa za pomembne zadeve, pa bi le rad dal napotek vladi
               Republike Slovenije. Govorili smo oziroma govorili ste, da so se že leta 1997
               kriminalisti oziroma se je policija srečala z Orionom, ko so bile grožnje in indici
               na umore, na davčne utaje, na prilagajanje papirjev, in ste rekli, to bomo pač
               obravnavali ločeno. Veste, naj vam dam izključno moder nasvet: če bi vlada Republike
               Slovenije že leta 1997 javnost obvestila o vsem tem dogajanju, povedala, kdo stoji
               zadaj, bi se verjetno tudi kredibilnost tovrstnemu podjetju zmanjšala in s tem
               število klientov.</p>
            </sp>
            <sp xml:id="SDZ3-Izredna-41-2004-03-02.sp53">

               <speaker>PREDSEDNIK BORUT PAHOR:</speaker>

               <p>Hvala.</p>
            </sp>
            <sp xml:id="SDZ3-Izredna-41-2004-03-02.sp54">

               <speaker>SAŠO PEČE:</speaker>

               <p>Tako bi bilo, če bi vlada vsaj enkrat za spremembo skušala delovati v okviru enote in
               da bi vedela, kaj dela ena vladna služba, kaj druga, in si med seboj pomagala.</p>
            </sp>
            <sp xml:id="SDZ3-Izredna-41-2004-03-02.sp55">

               <speaker>PREDSEDNIK BORUT PAHOR:</speaker>

               <p>Kolega Peče, čas je potekel.</p>
            </sp>
            <sp xml:id="SDZ3-Izredna-41-2004-03-02.sp56">

               <speaker>SAŠO PEČE:</speaker>

               <p>Če bi bil seveda namen vlade Republike Slovenije za reševanje le-tega bil resnično
               dober. Žal pa ni.</p>
            </sp>
            <sp xml:id="SDZ3-Izredna-41-2004-03-02.sp57">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bomo po koncu predstavitve stališč vseh poslanskih skupin začeli z
               razpravo poslank in poslancev. Sklenili smo, da se v okviru te razprave povabi tudi
               predstavnika Banke Slovenije. Z nami je viceguverner in prosil je, da mu dam pred
               razpravo besedo za nekaj pojasnil. To besedo mu sedaj za ta pojasnila tudi dajemo.</p>
               <p>Gospod viceguverner, imate besedo.</p>
            </sp>
            <sp xml:id="SDZ3-Izredna-41-2004-03-02.sp58">

               <speaker>SAMO NUČIČ:</speaker>

               <p>Lep pozdrav, poslanske in poslanci! Skušal bom biti kratek, glede na to, da je bilo
               že toliko povedano, pa da je seveda centralna banka v svojem poročilu iz lanskega
               leta praktično podala že podrobnejše pojasnila.</p>
               <p>Na tem mestu seveda lahko ponovim, da Banka Slovenije vztraja na pojasnilih in pa na
               mnenjih, ki jih je podala pred enim letom. Moram reči, osebno me čudi mnenje
               nekaterih poslancev, ki so praktično stara ravno tako eno leto, ker sem mislil
               osebno, da sem odgovoril na vseh predhodnih sejah odbora za finance, že pred enim
               letom, v bistvu na ta vprašanja, ki se danes ponovno izpostavljajo. Moram reči, da so
               nekatera vprašanja strokovno zgrešena. Že lani sem na večjih sejah odbora, tudi na
               zaprtih sejah odbora za finance, kjer sem seveda lahko goril tudi o konkretnih
               številkah oziroma o konkretnih dejstvih, kar seveda pred javnostjo tega ne smem, sem
               domneval, da sem zadovoljivo nata vprašanja odgovoril, vendar se danes ponovno
               postavlja vprašanje, ki ga je sicer pred enim letom, če me spomin ne vara, gospod
               Podobnik izpostavil okrog tistega napačnega nakazila milijarde tolarjev ter konec
               leta s strani Nove Ljubljanske banke na SIBbanko. Danes je iz tega kar naenkrat
               nastalo, da je bilo milijardo tolarjev dobička prenesenega iz Nove Ljubljanske banke
               na SIB banko in da je iz tega naslova seveda SIB banka ohranila svojo podobo in svoj
               rezultat. Trditev - če se dobro spomnim, gospod Janša jo je ponovno izrazil - je
               popolnoma napačna in zgrešena z vsakršno logiko. To, ker je prišlo dejansko do
               napake, kot sem že rekel in sem pojasnil lani gospodu Podobniku, je terjatev Nove
               Ljubljanske banke za SIB banko za napačen nakazan znesek in seveda nima nobene veze,
               nobene povezave s kakršnimkoli dohodkovnim učinkom na bilanco Nove Ljubljanske banke
               oziroma na bilanco SIB banke. Kvečjemu obratno: SIB banka je imela s tega naslova še
               celo nekoliko večjo davčno osnovo, ker je davčna osnova po zakonu o davku na dobiček,
               bilančna vsota, pač bila za milijardo tolarjev povečana. Tako da, bom rekel, ta
               napaka nima nobene veze in je ta trditev popolnoma nestrokovna, da je bilo iz tega
               naslova prelito milijardo tolarjev dobička iz Nove Ljubljanske banke in na SIB banko.
               Ampak kot sem rekel, mislim, da sem to zadevo že lani pojasnil.</p>
               <p>Enako tudi, kar se tiče delovanja tako imenovane komisije za sodelovanje finančnih
               nadzornikov, ker smo lani na dolgo in široko pojasnili, kako ta komisija deluje, in
               moram reči, da današnje trditve gospoda Bajuka o nedelovanju te komisije so popolnoma
               napačne oziroma neresnične. Ta komisija deluje, najmanj enkrat na tri mesece se
               srečuje. Obravnavamo zelo aktualne zadeve, seveda so pa vse te aktualne zadeve na
               zaupni osnovi, kar se tičejo samo vseh treh finančnih nadzornikov.</p>
               <p>Rad bi na tem mestu kljub prazni dvorani spomnil na nekaj. Vsi danes govorite, ali pa
               že dalj časa se govori o tej aferi SIB banke. Očitno pozabljate na to, ker danes vse
               puščice letijo tudi na Banko Slovenije, da ta Banka Slovenije ni storila nič oziroma
               je premalo storila in premalo ukrepala. Pozabljate namreč na to, da je to afero, če
               jo že tako imenujemo, je sprožila Banka Slovenije. Sprožila jo je Banka Slovenije z
               zahtevo za dokapitalizacijo SIB banke, ne meneč se za to, kdo je trenutni lastnik SIB
               banke: ali so to privatni delničarji, je to javno podjetje Energetika, kdorkoli. Ko
               smo ugotovili seveda primanjkljaj kapitala v SIB banki, smo izvedli ukrep in
               zahtevali dokapitalizacijo. Žal se ta dokapitalizacija potem, zahtevana
               dokapitalizacija, ni realizirala. Po našem mnenju bi se lahko realizirala, ker še
               vedno trdim in sem prepričan v mnenje naših strokovnih služb in naši izračuni, da je
               bilo javno podjetje Energetika zadosti kapitalsko močno in pa finančno sposobno, ne
               samo za nakup takrat pretežnega deleža delnic SIB banke, ampak tudi za
               dokapitalizacijo. Žal se je, kako bi rekel, vključila, oziroma vmešala politika.
               Dokapitalizacija, ki je bila z naše strani zahtevana, je splavala po vodi. Smo v
               situaciji, v kakršni smo.</p>
               <p>Moram še nekaj poudariti. Danes je bilo govora o tem, koliko so izgubili varčevalci.
               Pozabljate na to, da do današnjega, in če bo vse po sreči tudi do dneva, do končanja
               same likvidacije SIB banke, nihče od varčevalcev ne bo nič izgubil. Tudi nihče od
               varčevalcev SIB banke do danes ni izgubil niti tolarja. Vse vloge so redno
               servisirane, vsi deponenti so bili ob dospelosti svojih vlog poplačani. In zadeva,
               bom rekel, normalno naprej poteka.</p>
               <p>Kar se tiče začenjanja s to afero, moram reči, da je seveda centralna banka ves čas
               vedela, kaj se dogaja v SIB banki. Mi smo praktično od leta 1996, ali koliko, smo
               navedli tudi v gradivu od lanskega leta, prikazali naš način ukrepanja. Moram reči,
               da smrtni udarec, če se plastično izrazim, bi ga lahko storili že prej, in seveda
               pognali banko v stečaj. Razloge za to bi verjetno lahko našli, vendar vam moram
               povedati naslednje. Svet Banke Slovenije se je glede na zakon o Banki Slovenije, ki
               seveda definira nalogo Banke Slovenije, ki je tudi skrb za stabilnost finančnega
               sistema, seveda vedno pri izrekanju ukrepov zoper posamezno banko odloča oziroma
               tehta o prednostih oziroma pomanjkljivostih posameznega ukrepa. Če se spomnite
               stečaja komercialne banke Triglav iz leta 1996, ko je Banka Slovenijepač predlagala
               stečaj te banke, veste, vsaj tisi, ki se na zadeve ali pa na finance nekoliko bolj
               spoznate, da smo imeli takrat kar nemir v bančnem sistemu in da se je začel dogajati
               tako imenovani domino efekt, ko se banke praktično tresejo zaradi stečaja ene banke.
               Ko smo ukrepali zoper SIB banko, smo ostrost ukrepov prilagajali seveda tudi tem
               možnostim, da bi s startom stečaja druge banke imeli, bom rekel, še en plaz domino
               efekta v bančnem sistemu. Moram reči, da po drugi strani je pa seveda prevladalo
               prepričanje, da ta banka ni tako slaba, da je ne bi bilo mogoče ustrezno sanirati.
               Moram reči, da to sanacijo smo postopno izvajali skozi vrsto let, kar je razvidno
               tudi iz naših ukrepov: da smo seveda banko tiščali oziroma silili v izvrševanje naših
               odredb oziroma odločb, in seveda vstop v oblikovanje ustreznih popravkov vrednosti in
               postopno oblikovanje, postopno, realnejše vrednotenje kreditnega portfelja.</p>
               <p>Seveda, v času deluje. Tudi tisti komitent, ki je bil mogoče pred letom, dvem, lahko
               prepoznan kot prvovrstni A komitent, ni rečeno, da bo takšne kvalitete ta komitent
               tudi čez leto, dve kasneje. Seveda, iz tega naslova smo od banke SIB zahtevali
               dodatne popravke. Smo pa preko našega stalnega ukrepanja in stalnega nadzora nad SIB
               banko skušali banko praktično postopno sanirati. Moram reči, da zadeva je kar lepo
               uspevala, banka SIB je imela, če primerjate z bančnim sistemom, saj podatke imate
               tudi v teh gradivih, imela praktično največji obseg rezervacij oblikovanih po bančnem
               sistemu, glede na obseg svoje rizične akte, tako da mislim, da je postopek sanacije
               postopno uspel. Moram reči, da ko se je pojavil nov kupec, se pravi, prevzemnik javno
               podjetje Energetika, je bilo po našem mnenju, kot sem že rekel, finančno sposobno in
               pa kapitalsko zadosti močna firma, da prevzame SIB banko. Tudi moram poudariti, da
               nismo videli nobene pravnoformalno ovire, da kakršnokoli javno podjetje ne bi smelo
               kupiti oziroma pridobiti deleža v SIB banki. Prvič je to, če samo ilustriram praksa,
               kar v nekaj sosednjih državahin v Evropi imamo sto bank, ki so v lasti, bom rekel,
               lokalnih skupnosti, mest, pokrajin in tako naprej. Če spomnim samo na na nekatere
               banke, ki so v lasti posameznih dežel v sosednji Avstriji oziroma Italiji.</p>
               <p>Hotel sem to povedati, da to ni nič grešnega, da imamo banke, v kateri so pomembni
               delničarji tudi javna podjetja. Nenazadnje je ena takšnih bank, ki je bila v
               preteklosti do nedavnega 100% last podjetja, ki opravlja javno gospodarsko službo,
               Poštna banka Slovenije, ki je bila v 100% lasti Pošte Slovenije d.o.o., ki opravlja
               javno gospodarsko službo. Kot mi je znano iz tega naslova ni bilo nikoli nikakršnega
               spora, da je to kakršnakoli prepovedana dejavnost oziroma da gre za kakršnokoli
               uzurpacijo oblasti.</p>
               <p>Moram reči, ker so padali očitki, da Banka Slovenije ni obveščala, ni seznanjala
               javnosti - to je bilo danes tudi rečeno, da bi morali občane in pa varčevalce
               obvestiti, da poslujejo s tvegano banko, da nismo obveščali delničarjev oziroma
               potencialnega delničarja oziroma kasnejšega prevzemnika javnega podjetja Energetika,
               v kaj se spušča. Še enkrat poudarim, šlo je za prava veščo in pa ekonomije veščo
               stranko, saj je morala biti, ki je bila dolžna preveriti, kaj kupuje. Centralna banka
               ni nikakršen posrednik, nikakršen mešetar, ki bo hvalila ali pagrajala neko blago in
               seveda nastopala kot posrednik med kupcem in pa prodajalcem. Kdor kaj kupuje, se mora
               sam odločiti, kaj kupuje in seveda se mora sam prepričati, kakšne kvalitete je tisto,
               kar kupuje.</p>
               <p>Če bi investitor, seveda, preden se je odločil za nakupno transakcijo, opravil tako
               imenovani skrben, finančni in pa pravni pregled, danes smo slišali, je bil ta samo
               delno opravljen, seveda bi takoj naletel na naše odločbe, odredbo in pa pismo upravi
               in nadzornemu svetu, ki so bili banki na razpolago in seveda, z vpogledom v samo to
               dokumentacijo bi lahko videl, kaj kupuje. Odločitev o kupoprodajni transakciji, je
               bila seveda njegova in Banka Slovenije pa glede na veljavni zakon o bančništvu nima
               nobene pravice, še celo prepoved razkrivanja podatkov, ki jih izve pri opravljanju
               svoje dejavnosti, se pravi, pri kontroli bančnega sistema.</p>
               <p>Ravno tako je bilo danes rečeno, da nismo zaščitili javnega interesa. Ko v centralno
               banko pride vloga za vstop k delničarski oziroma za pridobitev kvalificiranega deleža
               kateregakoli bodočnega delničarja oziroma investitorja, naj bo to privatna oseba, naj
               bo javno podjetje, naj bo javna družba, naj bo država ali pa lokalna skupnost, so
               praktično vsi ti vložniki oziroma vsi kandidati za pridobitev kvalificiranega deleža
               v katerikoli banki praktično pod enakimi tretmajem, za vsa veljajo enaka pravila, ki
               so sicer definirana v zakonu o bančništvu in natančneje je bilo danes že tudi večkrat
               povedano; v 20. členu zakona o bančništvu so definirani kriteriji, na podlagi
               katerihlahko banka seveda sprejme in zavrne odločitev za pridobitev kvalificiranega
               deleža posameznega interesenta.</p>
               <p>Kdo kupuje in kaj kupuje, je to seveda stvar, kdo kupuje je stvar odločitve
               centralne banke, da preveri finančno sposobnost tega potencialnega investitorja.
               Zakaj? Predvsem zaradi tega, ker moramo ob oceni finančnega investitorja oziroma
               naložbenika, kvalificiranega, pomembnega lastnika v banki, preveriti, tudi če je ta
               lastnik v daljšem časovnem obdobju sposoben podpreti banko, če bi prišlo v tejbanki
               do težav. Moram reči, da naše ocene leta 2001, ko se je pojavilo javno podjetje
               Energetika iz nam razpoložljivih podatkov, bilanc in pa poročil smo ocenili, da je
               javno podjetje Energetika tudi glede na svoje finančne presežke zadosti sposobna
               družba, ki bi lahko pomagala banki SIB tudi v primeru težav. Žal se je kasneje
               drugače izkazalo, ker kot sem rekel, sama ekonomska moč, po našem mnenju javnega
               podjetja Energetika je bila zadostna, vendar seveda ni bilo volje, da bi se to
               dokapitalizacijo tudi izvedlo, kot smo zahtevali.</p>
               <p>Moram reči, da nekaj me še moti, ker ves čas očitate, da centralna banka ne daje
               oziroma ni dala konkretnih odločb in pa konkretnih odredb in pa pisem upravi in
               nadzornemu svetu, ki jih seveda izdaja kot ukrep nadzora v postopku kontrole
               posamezne banke. Še enkrat bi vsa rad spomnil, da seveda silite s sklicevanjem na
               152. člen ustave Republike Slovenije Banko Slovenijo, da ravna protizakonito. Banka
               Slovenije seveda ravna po 59. členu zakona o bančništvu, ki ga je ta parlamentsprejel
               leta 1999, ki je tudi v tem delu, kar se tiče razkrivanja podatkov v centralni banki.
               Centralna banka dobi preko svojih nadzorstvenih dejavnosti v 59. členu taksativno
               našteto, komu centralna banka sme te individualne podatke razkriti. Preko tega seveda
               ne moremo, ko boste v tem - če ste v parlamentu spreminjali zakona o bančništvu in pa
               v 59. člen napisali, da naj naše odredbe, odločbe pošiljamo parlamentu sproti ali pa
               jih objavljamo v medijih, bomo seveda tako delali. Dokler je pa 59. člen zakona o
               bančništvu takšen, kot je, seveda moramo v skladu z njim tudi ravnati. Bi pa seveda
               rad spomnil na to, da je ta 59. člen zakona o bančništvu tudi v skladu z evropsko
               direktivo in pa s pravili stroke, ki veljajo predvsem na evropskem nadzorstvenem
               področju, se pravi, na področju nadzora finančnih institucij, kjer seveda velja
               načelo poklicne molčečnosti oziroma s tujko <q>"professional secret"</q> predvsem, kar se
               tiče izmenjave podatkov med nadzornimi organi, med bančnimi nadzorniki posameznih
               držav. V primeru da seveda te <q>"professional secret"</q> ni, bo verjetno posledično
               odpadla tudi možnost našega komuniciranja oziroma sodelovanja s tujimi nadzorniki,
               ki, moram reči, poteka korektno. Moram reči, da se bo verjetno gospod Bajuk tudi
               spomnil - če me spomni ne vara, je bilo to dve leti nazaj -, ko je bila zahteva za
               predložitev vseh odločb in pa vseh sklepov, ki so bili s strani slovenskega
               nadzornika, predvsem pa s strani ameriškega nadzornika, zahtevani v postopku zoper
               LBS banko v New Yorku, da smo seveda ta poročila in pa te ugotovitve dali, ko smo
               dobili soglasje tujega bančnega nadzornika. V tem primeru FBIC in pa New York State
               Bank Department. Ko pa bo seveda postopek drugače definiran in izjeme v 59. členu
               zakona o bančništvu, kar se tiče razkrivanja teh podatkov, bomo tako ravnali, do
               takrat pa seveda teh podatkov, individualnih podatkov, ne smemo razkriti. Razlog je
               dokaj enostaven. V teh naših odredbah in odločbah so zadaj individualni podatki za
               posamezne fizične osebe, za posamezne praven osebe, ki jihpo našem razumevanju in
               zelo jasni dikciji 59. člena zakona o bančništvu ni dovoljeno razkrivati.</p>
               <p>Moram reči, da ne bi še enkrat sam osebno doživel, da me preganja sodišče oziroma
               tožilec zaradi tega, da sem pač razkril nekaj, kar ne bi smel, in računam, da se bo
               seveda centralna banka striktno držala tega pravila, ne glede na to, da se sklicujete
               na 152. člen ustave.</p>
               <p>Rad bi še spomnil na to, da ni to samo mnenje centralne banke, to je tudi mnenje
               zakonodajno-pravne službe državnega zbora, ki je na zadnji seji odbora za finance, pa
               danes sem videl tudi v gradivu, opozorila, da seveda državni zbor nima pravice
               oziroma nima možnosti pridobiti teh individualnih podatkov, kar je seveda v nasprotju
               tako z zakonom o bančništvu kot z zakonom o Banki Slovenije. Naše odklonilno stališče
               po prezentaciji individualnih odločb, seveda, ni nikakršno sprenevedanje, ampak samo
               spoštovanje tega zakona, ki ga je, kot sem rekel, ta parlament sprejel in po katerem
               moramo delati.</p>
               <p>Kar se tiče, bom rekel, nadaljnje usode SIB banke - zakaj je prišlo do transakcij z
               Novo ljubljansko banko? Če nekoliko pobrskate po spominu, se boste spomnili, da je
               centralna banka zahtevala dokapitalizacijo. Ker se ta dokapitalizacija ni izvršila,
               smo v vmesnem času pridobili tako imenovano patronatsko oziroma jamstveno izjavo Nove
               Ljubljanske banke, ker če te patronatske oziroma jamstvene izjave Nove Ljubljanske
               banke ne bi bilo, bi seveda šla banka v stečaj. Moram pa reči še enkrat, da je Banka
               Slovenije zahtevala od novega lastnika, se pravi odNove Ljubljanske banke, ki je
               kupila pretežno število delnic od javnega podjetja Energetika za znesek, ki je bil
               tukaj že razkrit, se pravi, če se dobro spomnim, za 412 milijonov tolarjev, da smo mi
               v centralni banki zahtevali, da se status SIB banke uredi najkasneje do konca leta
               2003. Zaradi tega je bilo 29.12. tudi začet postopek prostovoljne likvidacije SIB
               banke. V kolikor se to seveda do 31.12.2003 ne bi zgodilo, bi seveda centralna banka
               morala ukrepati zaradi tega, ker seveda ne moremo dopustiti, da v Sloveniji posluje
               in deluje banka, ki praktično nima kapitala oziroma ima negativno kapitalsko
               ustreznost.</p>
               <p>Tako da moram reči, da se tudi kot član vodstva centralne banke in hkrati član sveta
               Banke Slovenije ne čutim kakorkoli krivega oziroma odgovornega v tem smislu, da
               kakorkoli prešibko, preblago ali kakorkoli drugače, bom rekel, po nekih političnih
               insinuacijah oziroma po nekih političnih vezah nisem ukrepal oziroma da nismo
               ukrepali zoper SIB. Še enkrat bom poudaril, svet Banke Slovenije se je priodločanju o
               strogosti ukrepov zoper SIB ne odloča samo na podlagi ugotovitve neposrednega
               nadzora, ampak seveda vedno tehta tudi posledice, ki jih lahko ukrep nadzor in ukrep
               zoper konkretno banko povzroči v celotnem bančnem sistemu.</p>
               <p>Morda samo še beseda, dve, kar se tiče Oriona in podobnih havarij, če se tako
               izrazim. Moram reči, da se strinjam z nekaterimi gospodi poslanci, ki so tu
               razpravljali, da gre v bistvu za neke vrste klasične denarne verige na zelo prefinjen
               način. Moram reči, da osebno ali pas stališča centralne banke, ker kar lepo
               sodelujemo tudi s tržnim inšpektoratom Republike Slovenije pri ministrstvu za
               gospodarstvo, menimo, da je samo to, da je treba pač pravni red uveljaviti in zadeve
               ustrezno sankcionirati. Kolege v tržnem inšpektoratu pa mogoče dodatno usposobiti, da
               bodo vešči pregleda dokaj kompliciranih transakcij oziroma kompleksnih pogodb. In se
               strinjam tudi z mnenjem nekaterih drugih poslancev, da je pač treba takšne pogodbe
               gledati ne vsake zase, ampak mogoče v kontekstu oziroma v sklopu večih poslov. Moram
               reči, da smo s strani centralne banke v tem delu ukrepali zoper SIB v tistem delu, ko
               je bila SIB izpostavljena do enega oziroma do drugega komitenta.</p>
               <p>Danes sta bila omenjena Pay Consulting pa Orion. V kontroli SIB smo zoper ti dve
               družbi tudi ukrepali. Kaj več, o kakšnih konkretnih zneskih je šlo in za kakšne
               zadeve, pa seveda sam ne morem razkriti. Očitno ste pa že sami po nekih drugih virih
               pridobili tudi del naših odločb, ker vidim, da se v medijih pojavlja tudi faksimile
               naših ugotovitev oziroma zahtev. Moram reči, da me to nekoliko čudi, ampak to je
               seveda stvar - nisem jaz tisti, ki bi o tej zadevi sodil. Če bo potem potrebna še
               kakšna dodatna beseda, bi se pa potem vključil še v razpravo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp59">

               <speaker>PREDSEDNIK BORUT PAHOR:</speaker>

               <p>Hvala lepa, gospod viceguverner, za vaša stališča in pojasnila. Najprej je prosil za
               besedo generalni sekretar. Dr. Bajuk, ali ste bili omenjeni v razpravi izrecno? Potem
               imate tri minute časa za pojasnilo. Prosim, dr. Bajuk, imate tri minute za
               repliko.</p>
            </sp>
            <sp xml:id="SDZ3-Izredna-41-2004-03-02.sp60">

               <speaker>DR. ANDREJ BAJUK:</speaker>

               <p>Hvala lepa. Spoštovani gospod viceguverner, veliko ste govorili, vendar malo
               povedali.</p>
               <p>Dejansko, če bi moral označiti na nek način vaše izvajanje danes tukaj, kar se tiče
               stališč, ki sem jih sam predstavil, bi rekel, da ste napačno razumeli svoje lastne
               napake. 20. člen zakona o bančništvu jasno pove, kdaj lahko Banka Slovenije zavrne
               zahtevo za pridobitev kvalificiranega deleža, če iz podatkov, s katerimi razpolaga,
               izhaja - kaj? Da bi bilo zaradi dejavnosti ali poslov, ki jihopravlja bodoči
               kvalificirani imetnik, lahko ogroženo poslovanje banke v skladu s pravili o
               obvladovanju tveganj. Naše stališče, zakaj ocenjujemo, da je Banka Slovenije pri tej
               odobritvi, s tem da ni zavrnila prošnje po kvalificiranem deležu, ker je
               imelapodatke, da je dejansko bila SIB banka izpostavljena tveganjem, ki jih ni mogla
               Energetika samo s svojimi sredstvi dejansko obravnavati. Dobro vemo, da je Energetika
               imela težave, določene težave svojih prihodkov, da je v letu 2001 izkazala izreden
               prihodek samo zato, ker je prodala ene delnice SKB banke, in da je to bil izreden
               prihodek, da so bile cene za storitve Energetike dejansko regulirane in da niste
               imeli nobene možnosti, da bi lahko predvidevali, da se bodo še ne vem kako
               poviševale, da ni bilo nobene strokovne analize, saj zaenkrat še ne zaupne in
               nezaupne dokumente Banka Slovenije še ni predstavila temu državnem zboru, da bi se
               dejansko naredila kakšna gospodarska analiza, če je sploh komunalna banka z 1%
               deležem, kot je bila, lahko obstala v našem prostoru. Da je bilo to v neskladju s
               politiko slovenske vlade, ki vam je bila znana, vse to so dejstva, na katere niste
               odgovorili ne takrat ne nocoj. Dejstvo je, vi ste vedeli, da Energetika ne deluje
               prosto na trgu, da ima regulirane cene, to so bile tveganja, ki jih ne bi mogla
               prenesti. In dejansko se je tudi to izkazalo, ker potem je prišlo do tega, kar je pač
               prišlo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp61">

               <speaker>PREDSEDNIK BORUT PAHOR:</speaker>

               <p>Glejte, replika ni instrument polemike, instrument za pojasnitev, torej stališča, če
               je bilo napačno razumljeno in samo v tem smislu vam dam zdaj besedo, da pojasnite, v
               čem je bilo vaše stališče netočno.</p>
            </sp>
            <sp xml:id="SDZ3-Izredna-41-2004-03-02.sp62">

               <speaker>SAMO NUČIČ:</speaker>

               <p>Hvala predsedujoči. Jaz se opravičujem, če sem pozabil to, kar je zda gospod Bajuk
               izpostavil, pozabil pojasniti. Ta trditev seveda da Banka Slovenije ob obravnavi
               vloge Energetike za pridobitev kvalificiranega deleža v SIB banki, da ni opravila
               nobene analize oziroma nobene ocene, seveda ne drži. Mi smo vam napisali v poročilu
               lani, da smo seveda v celoti ravnali po postopku, ki je definiran v zakonu o
               bančništvu. Mislim, da nismo dolžni vam predlagati konkretnih dokumentov, če bo
               takšna volja - ali bom rekel - če bomo imeli seveda pravno osnovo, bomo pa še dali
               kompletno vlogo, kjer boste videli, kako smo to vlogo obravnavali in kako smo
               preračunali finančno sposobnost javnega podjetja Energetike in seveda preverili tudi,
               če javno podjetje Energetika lahko samo odloča in zato potrebuje za to odločitev
               organov, o katerih je bilo danes govora - mestnega sveta, itd.</p>
               <p>Naše mnenje je bilo, da v tistem času, v tistem sistemu upravljanja javnih podjetij,
               ki so bile v bistvu hčerinske družbe Holdinga, so se ta javna podjetja lahko sama
               odločila za kapitalske naložbe in je to tudi v skladu z 73. členom zakona o javnih
               financah, če se dobro spomnim, kar so kasneje potrdila, bom rekel, tudi resorno
               ministrstvo in pa seveda ustrezni drugi pravni strokovnjaki.</p>
               <p>To, da je bila odločitev oziroma strinjanje Banke Slovenije za podelitev soglasja za
               kvalificiran delež javnemu podjetju Energetike v SIB banki, da bi bilo to ne v skladu
               s politiku vlade, me v bistvu čudi, da to izpostavljate, gospod Bajuk, ker seveda
               centralna banka ni organ v vladi, ni dolžna spoštovati nobene politike vlade
               Republike Slovenije, ker se seveda odloča, na podlagi svojih kriterijev in pa svojih
               mnenj in pa svojih ocen, kdo je primeren lastnik za vstop v SIB banko. Po našem
               mnenju glede na sorazmerno majhen tržen del ali pa majhno kapaciteto SIB banke je
               seveda dodatna finančna injekcija, če se plastično izrazim. Pa program je sicer res
               kratek in jedrnat, ki je bil hkrati predložen, ni bil slab, se pravi, dodatni
               finančni vir, dodaten kapital s strani javnega podjetja Energetika, ampak program, ki
               ni bil slab: ustanoviti mestno banko, ki bo seveda s tudi kadrovsko prenovo,
               informacijsko prenovo in pa, bom rekel, pridobitvijo v posel še ostala javna podjetja
               ali pa klientele na področju mesta Ljubljane in stimuliranje razvoja drobne obrti
               oziroma podjetništvo v Ljubljani, kreditiranje občanov <gap n=".."/><stage>/Nerazumljivo./</stage><gap n="..."/> in
               podobno.</p>
               <p>Ideja ni bila slaba, moram pa povedati, da seveda nova uprava, ki je tudi dobila našo
               licenco, te ideje seveda ni realizirala in smo zaradi tega potem ukrepali tako, kot
               je bilo že povedano. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp63">

               <speaker>PREDSEDNIK BORUT PAHOR:</speaker>

               <p>Dobro. Generalni sekretar vlade ima sedaj besedo, za njim kolega Kangler.</p>
            </sp>
            <sp xml:id="SDZ3-Izredna-41-2004-03-02.sp64">

               <speaker>MIRKO BANDELJ:</speaker>

               <p>Hvala lepa, gospod predsednik. Gospe poslanke, gospodje poslanci. Mislim, da je prav,
               da nekako na polovici tudi vlada malo odgovori na diskusijo. Jaz bi seveda predvsem
               želel odgovoriti gospodu Janši, ki ga sicer, žal, ni tukaj, vendar mislim, da si je
               on, bi rekel, v tej razpravi največ privoščil. Gospod Janša preprosto, ko mu zmanjka
               argumentov, začne lagati in to je seveda tudi danes obilno počel.</p>
               <p>Najprej bi seveda povedal, da, kot se najbrž spomnite, jaz nisem bil razrešen zato,
               ker bi zlorabljal položaj, nikoli nisem zlorabljal položaja. Nasprotno, v zvezi z
               mojo razrešitvijo mislim, da je predvsem gospod Janša pa Socialdemokratska stranka pa
               še kdo zlorabljal instrumente ustavnega sistema, kar je konec koncev ugotovilo tudi
               ustavno sodišče. Jaz sem bil interpeliran zato, ker sem branil ustavni red te države,
               nekaj podobnega, kot se danes dogaja ministru Bohincu. Ker brani ustavni red te
               države, je seveda deležen kritik, interpelacij, da ob tem ne govorim, da je seveda
               običaj, da se v tej zgodbi tudi pokazalo, kakšnih groženj je kdo sposoben - pač,
               groziti ljudem, ki izvršujejo predpise.</p>
               <p>Prav tako moram povedati, da seveda nisem v ničemer povezan s to zgodbo SIB banke, z
               njenim nakupom, res, da sem nekoč deloval v odvetniški pisarni, vendar sem odvetniški
               status zamrznil precej, preden je do te zgodbe prišlo. Iz neke dokumentacije sem pa
               videl, da je v bistvu, vsaj po mojem mnenju, ta odvetniška pisarna odigrala relativno
               pozitivno vlogo, saj je bilo izdano pravno mnenje, kjer je posebej opozarjalo na to,
               da je potrebno pred nakupom - skratka, na neki način odsvetovala nakup, kolikor se
               jaz spomnim.</p>
               <p>Tudi seveda moram omeniti, gospod Sibil Svilan, ki je tudi bil tu tudi diskreditiran
               kot možni predstavnik vlade, da je očitno spet gospod Janša naredil napako, ki je pri
               njemu najbrž že kar običajna - zamenjal je SIB in SID. Pri čemer moram povedati, da
               gospod Svilan tudi nikdar ni bil uradni kandidat za direktorja SID-a.</p>
               <p>In seveda tisto, kar je ključno. Mi tukaj nismo preiskovalci. Osebno nisem nikdar
               preiskoval nobeno kaznivo dejanje, nobene nepravilnosti. Opravljam svojo funkcijo
               generalnega sekretarja vlade. Tudi ljudje, ki smo danes tukaj, smo v tem svojstvu
               tukaj kot predstavniki vlade. Vlada nas je določila, da parlamentu predstavimo tiste
               aktivnosti, ki jih vlada v zvezi s tem dela. In mislim, da smo za to poklicani
               ljudje, da so naša pooblastila prava in da tudi relativno ustrezno, vsaj po
               najboljših močeh vlado, zastopamo danes v državnem zboru.</p>
               <p>Seveda lahko ob tem povem še kaj drugega. Namreč, zagotavljali smo vam, da bo vlada
               dala nekatere podatke v zvezi z očitki, ki so bili tudi danes povedani in so kazali
               na povezave Liberalne demokracije Slovenije in nekaterih njenih funkcionarjev s
               poslovanjem SIB oziroma Oriona in Pay Consultinga. Lahko rečem, da imam tu poročilo
               glavnega urada davčne uprave Republike Slovenije, ki poudarja tisto, česar nikdar
               nihče ni zanikal. LDS je skoraj deset let nazaj bila stranka Oriona, in sicer v enaki
               vlogi, kot so danes, recimo temu pogojno, kajti pogojno pravim zato, ker vendar
               mislim, da morajo pristojne institucije to ugotoviti. Verjamem pa in sem prepričan,
               da je velika verjetnost, da je veliko ljudi bilo ogoljufanih s strani poslovanja
               Oriona. In v enakem položaju se je pred leti znašla tudi Liberalna demokracija
               Slovenije, ko je v bistvu na lizing jemala dva oziroma tri avtomobile pri Orionu. In
               kot tukaj tudi pravi direktor Grilj, je bila ta transakcija davčno nevtralna in sicer
               v ničemer sporna.</p>
               <p>Kar zadeva poslovanje oseb Gregorja Golobiča in Mileta Šetinca, imam njuna
               zagotovila, da nikdar nista bila stranki, nikdar nista poslovala z Orionom. Prepričan
               sem, da boste tudi druge politične stranke z veseljem, tako kot je tudi naša to
               storila, dale soglasje za to, da se ti podatki tudi za druge objavijo.</p>
               <p>In mogoče samo še beseda o tem, na kakšen način se danes uporablja beseda. Gospod
               Janša je generalni državni tožilki očital, da ni ravnala oziroma da laže, če sem
               pravilno razumel, glede ovadbe, ki jo je pridobila iz mestnega sveta oziroma
               svetniškega kluba Socialdemokratske stranke. Če je pravilno pojasnjeval njene izjave
               in tudi, kolikor se sam spomnim njenih javnih izjav, je govorila resnico. Tu je
               namreč tako imenovana ovadba, ki jo je podpisal mestni svet MOL, svetniški klub SDS.
               V tej ovadbi ni ničesar drugega kot magnetogrami.</p>
               <p>Mogoče toliko za začetek, kasneje bi pa naši predstavniki še na nekatere stvari
               odgovorili. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp65">

               <speaker>PREDSEDNIK BORUT PAHOR:</speaker>

               <p>Hvala lepa, gospod generalni sekretar vlade. Kolega Kangler ima sedaj besedo.
               Prosim.</p>
            </sp>
            <sp xml:id="SDZ3-Izredna-41-2004-03-02.sp66">

               <speaker>FRANC KANGLER:</speaker>

               <p>Hvala za besedo. Čeprav se mi malo nerodno zdi pa nekorektno in nepošteno s strani
               generalnega sekretarja vlade, da je sedaj nastopal v imenu slovenske vlade, govoril
               pa v imenu LDS in v svojem imenu, ko je opravičeval svojo funkcijo, ko je bil takrat
               minister za notranje zadeve. Spoštovani predsednik, mislim, da je vlada dobila
               besedo, da je imela vlada možnost nastopa pred predstavniki poslanskih skupin, in ne
               vem, zakaj se je sedaj k besedi prijavil generalni sekretar vlade. Če pa me je že
               generalni sekretar vlade izzval na ta način, da je sam opravičeval svoje delo takrat,
               ko je bil interpeliran v tem državnem zboru, pa sem bil tudi sam član preiskovalne
               komisije v aferi Vič-Holmec, pa, spoštovani gospod Mirko Bandelj, mi je zelo znano
               inše danes imam arhiv in dosje, ki sem ga prevzel kot strogo zaupno dokumentacijo v
               svoji blagajni, dobro varovano in zaklenjeno in marsikaj v tem piše. In tudi to ste
               pozabil povedati, da vas je razrešil državni zbor, politično vas je razrešil in
               takrat jeZdružena lista socialnih <gap n="..."/></p>
            </sp>
            <sp xml:id="SDZ3-Izredna-41-2004-03-02.sp67">

               <speaker>PREDSEDNIK BORUT PAHOR:</speaker>

               <p>Dajmo se držati predmeta razprave <gap n="..."/></p>
            </sp>
            <sp xml:id="SDZ3-Izredna-41-2004-03-02.sp68">

               <speaker>FERANC KANGLER:</speaker>

               <p><gap n="..."/> demokratov glasovala za vašo razrešitev. So glasovali za vašo razrešitev in če
               želite v tem državnem zboru, da spregovorimo o nekaterih aferah za nazaj mislim, da
               lahko tudi danes o tem spregovorimo, če me bo ponovno <gap n="...."/></p>
            </sp>
            <sp xml:id="SDZ3-Izredna-41-2004-03-02.sp69">

               <speaker>PREDSEDNIK BORUT PAHOR:</speaker>

               <p>Vrnimo se k predmetu razprave.</p>
            </sp>
            <sp xml:id="SDZ3-Izredna-41-2004-03-02.sp70">

               <speaker>FRANC KANGLER:</speaker>

               <p><gap n="..."/> generalni sekretar vlade izzval. Vsekakor pa bom začel takole, spoštovani
               predsednik parlamenta in spoštovane poslanke in poslanci!</p>
               <p>Presenečen sem o sestavi predstavnikov vlade danes pri tem vprašanju. Ne bi se hotel
               pred tem državnem zboru postaviti ne eno ali drugo stran. Želel bi se postaviti na
               stran parlamentarne demokracije, ker pa večkrat v tem državnem zboru ob takšni ali
               drugačni aferi posamezni člani političnih strank pozabljajo, kaj pomeni parlamentarna
               demokracija in kaj pomeni politična odgovornost. In prav gotovo je, da je bil na to
               sejo povabljen tako predsednik vlade, mag. Anton Rop finančni minister, gospod Dušan
               Mramor, guverner banke Mitja Gaspari in seveda Vojko Antončič in tudi državna tožilka
               Zdenka Cerar. Čudi me, da predsednik vlade na tako pomembno sejo ne pride, gre pa
               Forum 21. Želim poudariti to, politika se dela v državnem zboru, ne na Forumu 21. In
               zelo obžalujem, da predsednika vlade ni tu, ker tu se dela politika. Seveda, veliko
               je bilo tu povedanega in veliko je bilo izrečenega. Ampak spoštovani poslanci in
               poslanke, ali je zgolj slučaj, da se je zgodilo to, da so včeraj ovadili gospoda
               Rigelnika in gospo Klemenčičevo? Kdo je tisti v tej državi, ki kroji in daje naloge
               politiki na eni strani in policiji, da je podala kazensko ovadbo zoper ta dva? Če je
               to vprašanje, vsaj tako sem jaz razumel prek sredstev javnega obveščanja, da so bile
               podane kazenske ovadbe zoper gospoda Rigelnika in gospo Klemenčičevo en dan pred to
               sejo, se sprašujem, zakaj teh ovadb ni bilo v prejšnjem tednu ali v prejšnjem mesecu
               ali v prejšnjem letu. Zakaj ravno en dan pred sejo državnega zbora? Kdo ima tako moč,
               da komandira in diktira policiji, kdaj in kateri dan, ob kateri uri naj vloži
               kazensko ovadbo?</p>
               <p>Seveda, sem bil tudi sam zelo vznemirjen, ko je eden izmed predstavnikov poslanske
               skupine želel vreči tudi krivdo na Bajukovo vlado glede sprejemanja zakona. Kar se
               tiče obrestne mere, bi tudi vprašal tistega predstavnika, vendar je govoril v imenu
               poslanske skupine - ali je tudi Bajukova vlada postala tja direktorja in nadzornike,
               tako na lokalnem nivoju, kar se tiče v vseh organih Mestne občine Ljubljana, mislim
               predvsem podjetja v lasti občine, ali tako samo SIB banke? In če bi želel nekatere
               izzvati, kot so tudi nekateri pred mano sogovorniki dejali, katera imena so bila pa
               neposredno ali posredno s svojim načinom dela in funkcijo, ki so jo opravljali,
               vpleteni v tako imenovano, če se smem sedaj, afero SIB banka. Od Vlada Klemenčiča,
               bivšega finančnega ministra, bivše ministrice, sedanje veleposlanice Jožice Puhar,
               omenja se Mitja Gaspari. Nekateri govorijo, da je bilo potrebno v to igro vplesti
               ljubljansko županjo Viko Potočnik. In po nekaterih občutkih bi človek lahko dobil
               občutek, da je tudi ona lahko žrtev te afere, tako bodisi iz njene ali katere druge
               strani. Kot je Ivan Bitežnik, Edvard Oven, Niko Kavčič, Igor Pogačar, Mile Šetinc,
               kotodvetnik Senica, kot predstavniki Triglava, Milan Tomažič, Nada Klemenčič, Nina
               Plavšak, in še bi lahko našteval od Andreja Toša do Metke Tekavčič, do Nevenke Horvat
               in tudi do državnega sekretarja, ki danes je tu prisoten.</p>
               <p>Kaj je res, in kaj ni res, je drugo vprašanje. Vendar se mi tu postavi tretje
               vprašaje, ki bi si želel, da bi bil predsednik vlade prisoten v tej dvorani. Nekateri
               izmed teh gospodov, ki so bili danes navedeni, pa ne morem trditi da so krivi, ne
               morem trditi. Vendar so vpleteni v afero. Glede na svojo funkcijo, glede na svojo
               pripadnost, bodisi politični stranki. So pa istočasno tudi predstavniki vlade v
               nekaterih drugih nadzornih organih in prav gotovo nekdo je v enem od nadzornih
               organov, ki obstaja možnost, kot se sliši po hodnikih parlamenta, in tudi z
               ljubljanskih ulic, da bi naj šlo za državnega sekretarja za finance, zato da bo stvar
               kontrolirana in pokrita. Pri čemer se pa dela tudi na drugi strani drugi steber, kjer
               se dogajajo čudne stvari z nekaterimi bankami in pripojitvami ali odpojitvami
               nekaterih zavarovalnic in podobno. Ali bo tudi tam počila kakšna afera, da so si
               posamezniki iz posameznih politično najmočnejših strank privoščili privatizacijo? Ali
               kaj podobnega na takšen način, kot je v tej aferi.</p>
               <p>Seveda, ne bi želel, in sam se prepričan, da se bo po moji razpravi, pa ne zaradi
               moje razprave, ker so tudi nekateri drugi prijavljeni k razpravi, usul plaz, tako na
               eni strani obtožb, tako na drugi strani zagovornikov. V parlamentarni demokraciji se
               to ne dela, da nekoga, za katerega veš, da je opravljal politično funkcijo na ta
               način, da z vsemi topovi ga braniš, kot smo bili dosedaj deležni. Leta 1991, če se
               vrnem malo na zgodovino, je bil v proceduro vložen zakon o obrestni meri, takrat ste
               ga družbenopolitični zbor in zborobčin sprejela, samo zbor združenega dela ga ni
               sprejel. Takrat je bila storjena velika napaka. Napaka je bila storjena zato, ker so
               nekatere določbe bile takšne, ki bi preprečile takšen način oderuštva, ki je posredno
               povezan preko SIB banke, tudi Orion,pa Pay Consulting. Nemogoče je, spoštovani
               poslanci in poslanke, da Pay Consulting od SIB banke ima 1,347 milijarde potrošniških
               kreditov. To je polovica celotnih potrošniških kreditov, ki jih premore SIB banka.
               Seveda, da so nekomu zaupali in dajali kredite, glede na to, tudi sam poznam, kako
               človek fizično in pravno lahko pridobi kredite pri bankah, čez kakšna rešeta rešeta
               preverjanja greš, so morale tako imenovane <q>"veze in poznanstva"</q> pri tej zadevi
               pošteno in dobro delovati.</p>
               <p>Jaz sem prepričan, da bi se že lahko v tem mandatu tudi poklicni diplomat, tako ga
               vsaj imenuje njegov poslanski kolega večkrat na odbor za zunanjo politiko, gospod
               Kacin, Zlobec naučti manir v tem državnem zboru in tudi omogočiti, da poslanci
               razpravljamo v svojem imenu. Tudi sam bom omogočil njemu, glede na to, da je
               prijavljen k razpravi in ne bom ga motil pri razpravi. Če pa želi, da vzpostaviva
               dialog, pa moram reči, da sem tudi na to pripravljen, tudi z gospodom Zlobcem
               verjetno, da bo pa moral tudi kdo drug kaj napisati, dase bo lahko spustil s katerim
               drugim poslancem, ne samo v dialog, ker to je njegova praksa. Je pa res, da te lahko
               takšne motnje, ki jih povzroča poklicni diplomat, vržejo iz tira in pri svoji<gap n="..."/></p>
            </sp>
            <sp xml:id="SDZ3-Izredna-41-2004-03-02.sp71">

               <speaker>PREDSEDNIK BORUT PAHOR:</speaker>

               <p>Vrnimo se k predmetu razprave, prosim.</p>
            </sp>
            <sp xml:id="SDZ3-Izredna-41-2004-03-02.sp72">

               <speaker>FRANC KANGLER:</speaker>

               <p><gap n="..."/>in pri svojem nastopu pozabiš povedati bistvo, ki si želel povedati. Prav gotovo
               me tudi zanima, predvsem pa vlado sprašujem, ali je vlada res, kar se tiče te afere
               SIB banke in Oriona, storila vse ukrepe, ki so v njeni pristojnost. Ali so službe, ki
               so za to zadolžene, opravile vse tiste delo, ki bi ga morale opraviti? Zelo pozorno
               sem spremljal nastope vseh predstavnikov vlade v tem državnem zboru. Najmanj besed in
               najmanj časa je bilo odobrenemu tistemu, za katerega sem pričakoval, da bo največ
               spregovoril, gospodu Penku. Najmanj besed, najmanj časa. Dobil sem občutek, da ne sme
               odkritosrčno in vsega povedati v tem državnem zboru. Ali je tožilstvo odigralo svojo
               vlogo? Ali je policija odigrala svojovlogo ali je policija vključila Interpol in
               poskušala pridobiti podatke tudi iz tujine, glede na finančne transakcije, ki sta jih
               Pay Consulting in Orion vsled poročila, tudi bank in ministrstva za notranje zadeve,
               ki smo ga dobili, pravzaprav vlade, lahko ugotovili, da so nekatere finančne
               transakcije šle prek meje Republike Slovenije in prek oceana? Ali smo zaprosili tuje
               varnostne organe, glede na to, da je podan utemeljen sum, da je bilo storjeno najmanj
               kaznivo dejanje oderuštvo? Kakšna je vloga notarja? Ali bodo sami notarji poskrbeli
               prek notarske zbornice, da bo ta luč, ki je padla, slaba luč na njih, našla svetlejšo
               prihodnost? Ali bodo res notarji tisti, ki bodo zaradi enega ali dveh notarjev v
               zadnjem času nosili vse črno breme in krivdo? Ko beremo poročilo, ki ga je dala vlada
               Republike Slovenije v pregled poslancem v državni zbor, lahko ugotovimo, da so
               nekateri predstavniki bili že kaznovani za oderuštvo, mislim predstavnike Oriona. Ker
               piše, naj bi za svojo družbo pridobili nesorazmerno premoženjsko korist, se pravi, za
               svojo družbo. Bila so podana poročila izsiljevanj in poslovnih goljufij; to pomeni
               poročila na tožilstvu, se pravi kazenskih ovadb, ni bilo s strani policije podanih,
               kajti iz tega je razvidno, da naj ne bi bilo vseh elementov kaznivega dejanja. Pa me
               za ta štiri poročila zanima, kaj se je s temi poročili zgodilo na državnem tožilstvu.
               Ali res nimajo vseh elementov kaznivih dejanj? Če se pa spomnimo nazaj, ko je eden od
               obrambnih ministrov kupil stanovanje za potrebe ministrstva iz nepravih proračunskih
               sredstev - šla so proračunska sredstva iz ministrstva za obrambo, ne pa iz vlade - pa
               to generalni sekretar vlade Mirko Bandelj dobro ve, kako je takratni tožilec
               reagiral, ker je na podlagi članka iz sredstev javnega obveščanja zahteval preiskavo
               zoper nekatere. Pa ne bi želel se spuščati nazaj v zgodovino. Sem pa prepričan, da
               generalni sekretar dobro ve, kako so takrat komunikacije med nekaterimi akterji
               potekale. In pravo gotovo je, da bi tudi v tem primeru, ko se pojavijo članki, ki
               kažejo na to, da obstajajo elementi kaznivih dejanj oziroma da je utemeljen sum, da
               je bilo storjeno kaznivo dejanje, potrebno s strani tožilstva in nekaterih drugih
               organov pregona reagirati.</p>
               <p>Za konec, glede na to, da je še kar veliko mojih kolegov prijavljenih, bi rad
               poudaril to. Država, ki dovoli, da se nekateri oderuško obnašajo do državljanov in
               drugih občanov ali ljudi, je slaba država. Država to mora preprečiti in ne sme
               dopuščati niti eno takšno oderuško dejanje. In iz poročila vlade je jasno razvidno,
               na kakšen način so te transakcije s strani podjetja Orion in Pay Consulting potekale,
               s strani nekaterih fizičnih oseb, in s temi družbami, ko govori o oderuštvu in o
               oderuških obrestnih merah. 36% imeti obrestno mero za izposojo denarja, zato da
               zastaviš ali prodaš po eni strani podjetju, ki ti kreditira, hišo, po drugi strani pa
               kupuješ nazaj hišo, pri čemer se že podjetje zemljiško vknjiži na to hišo, in ti še
               to podjetje niti ne izplača tiste glavnice v celoti, kot bi ti jo moralo. Pri čemerpa
               ugotoviš, da gre za 36% obrestno mero, ki je dosti višja od običajne, ki ponavadi
               znaša med 10 in 15%. Pa me nihče ne bo prepričal, da z gotovostjo lahko govorimo, da
               gre za krepko in močno oderuštvo, ki tepe naše državljane in naše občane in vse tiste
               ki so kakorkoli koristili to podjetje, da bi si pridobili kredit, finančni injekcijo,
               bodisi osebno za svoje podjetje. In kdor izkoristi slabo vero, slabše pogodbene
               stranke, in kdor tudi izkoristi tudi slabši položaj take stranke, bi prav gotovo za
               to dejanje moral odgovarjati. In upam, da bo tožilstvo storilo vse in sprožilo še vse
               tisto, kar še do danes ni, da bodo ti deležni kazenskega pregona na sodišču. Žal pa
               je resnica drugje - da do danes, ko bi lahko dejali, da je kdo bil na prvi stopnji
               pravnomočno obsojen za tovrstna kazniva dejanja, ki so predvsem prihajala iz afer, ne
               poznam primera, kot da nismo vsi enaki med enakimi v tej državi. Hvala.</p>
            </sp>
            <sp xml:id="SDZ3-Izredna-41-2004-03-02.sp73">

               <speaker>PODPREDSEDNIK VALENTIN POHOREC:</speaker>

               <p>Hvala. Pred naslednjo razpravo poslank in poslancev bom dal besedo generalnemu
               sekretarju vlade, ker ima pravico, da vstopi v razpravo, ko želi, nato pa državnemu
               sekretarju Mihi Molanu. Prosim.</p>
            </sp>
            <sp xml:id="SDZ3-Izredna-41-2004-03-02.sp74">

               <speaker>MIRKO BANDELJ:</speaker>

               <p>Hvala lepa. Najprej bi rekel gospodu Kanglerju, da ne vem, zakaj z mano polemizira.
               Jaz nisem v ničemer spodbijal odločitve državnega zbora. Trdil sem le, da nisem bil
               razrešen zaradi zlorabe položaja, kot je trdil poslanec Janša, kajti te zlorabe me
               nihče nikoli ni obtožil, niti nihče ugotovil. Bil sem namreč razrešen oziroma
               interpelacija je bila vložena zato, ker sem branil ustavni red. To je dejstvo, in to
               je ugotovilo tudi ustavno sodišče. Samo to sem trdil.</p>
               <p>Ne vem, sicer ne poznam, kakšne tajne dokumente gospod Kangler ima. Veliko je bilo
               insinuacij, namigovanj, sam na ta način ne znam funkcionirati. Prepričan sem, da tudi
               naša država tako ne more več funkcionirati in da so obdobja tajnih listin in uradnih
               listov že mimo. Če obstajajo kakšni tajni dokumenti, bi bilo lepo, da jih tudi
               predoči, da se lahko z njimi soočimo in jih tudi komentiramo oziroma zavrnemo.</p>
               <p>Tudi ne vem, na kaj je namigoval, ko je govoril o nekdanjem obrambnem ministru. Sam
               lahko zagotovim, da vlada niti takrat niti danes ni dajala niti tožilstvu niti
               policiji nikakršnih navodil v zvezi s konkretnimi kaznivimi dejanji, ker to preprosto
               ni v pristojnosti vlade in vlada teh stvari ne počne. Pričakuje pa vlada seveda od
               državnih institucij, da bodo reagirale in opravljale tisti posel, ki jim ga nalagajo
               predpisi, in temu primerno jim tudi postavlja sistemske okvire. To je na nek način
               tudi odgovor na še eno insinuacijo. Lepo bi bilo, če bi gospod Kangler povedal,
               kateri so predstavniki tistih strank in katere so stranke, ki so se prek Oriona
               privatizirale; mislim, da bi veliko pomagal k raziskanju te zadeve. Drugače pa to ni
               drugega, kot zamegljevanje situacije in tudi oteževanje nadaljnjega dela organom
               pregona.</p>
               <p>Še odgovor na vprašanje, zakaj ni danes tu predsednika vlade. Lahko bi tudi bil.
               Vendar, konec koncev, vlada je tu danes zastopana bolje kot kadarkoli pri katerikoli
               točki dnevnega reda, ki je bila doslej obravnavana na seji državnega zbora, če
               odmislim ratifikacije ključnih meddržavnih pogodb. Predsednik vlade se je izrazito
               angažiral v teh zgodbah. Še posebej mislim, da je njegov osebni prispevek zelo velik
               pri reševanju problematike Zbiljskega gaja. In tudi tu je iniciral vse ključne
               predpise in aktivnosti, ki izpolnjujejo in izpopolnjujejo sistem nadzora in
               povečujejo učinkovitost na način, da bo do takšnih ekscesov, kot je ta, v bodočnosti
               prihajalo v manjšem številu. In to je naloga predsednika vlade, ne pa, da bi ravno za
               vsako stvar, ki je na nek način tudi mogoče neplodna, moral tu sedeti kot na nekakšni
               zatožni klopi. In najbrž tudi ne pričakujete od predsednika vlade, kar se je dalo
               razumeti iz izjav gospoda Kanglerja, da bo prišel sem in bo rekel, kdo je v tej
               zadevi kriv in kdo ni kriv.</p>
               <p>To ni funkcija vlade, ni funkcija predsednika vlade, zato imamo najprej organe
               pregona, seveda, o krivdi pa odločajo sodni organi. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp75">

               <speaker>PODPREDSEDNIK VALENTIN POHOREC:</speaker>

               <p>Hvala. Ne, kolega Kangler.</p>
            </sp>
            <sp xml:id="SDZ3-Izredna-41-2004-03-02.sp76">

               <speaker>FRANC KANGLER:</speaker>

               <p>Pojasnilo.</p>
            </sp>
            <sp xml:id="SDZ3-Izredna-41-2004-03-02.sp77">

               <speaker>PODPREDSEDNIK VALENTIN POHOREC:</speaker>

               <p>Jaz sodim, da vas je generalni sekretar vlade <gap n="..."/></p>
            </sp>
            <sp xml:id="SDZ3-Izredna-41-2004-03-02.sp78">

               <speaker>FRANC KANGLER:</speaker>

               <p><gap n="..."/> pojasnilo, spoštovani, v skladu s poslovnikom moram dati gospodu generalnemu
               sekretarju pojasnilo glede tajnih dokumentov tako, kot se je on izrazil.</p>
            </sp>
            <sp xml:id="SDZ3-Izredna-41-2004-03-02.sp79">

               <speaker>PODPREDSEDNIK VALENTIN POHOREC:</speaker>

               <p>Ne, ni res <gap n="..."/></p>
            </sp>
            <sp xml:id="SDZ3-Izredna-41-2004-03-02.sp80">

               <speaker>FRANC KANGLER:</speaker>

               <p>Ne glejte gospoda Pelevelja, ker on ni podpredsednik državnega zbora <gap n="..."/>
               <stage>/Izključitev mikrofona./</stage></p>
            </sp>
            <sp xml:id="SDZ3-Izredna-41-2004-03-02.sp81">

               <speaker>PODPREDSEDNIK VALENTIN POHOREC:</speaker>

               <p>Lepo prosim!</p>
            </sp>
            <sp xml:id="SDZ3-Izredna-41-2004-03-02.sp82">

               <speaker>FRANC KANGLER:</speaker>

               <p><gap n="..."/><stage>/Izključitev mikrofona./</stage></p>
            </sp>
            <sp xml:id="SDZ3-Izredna-41-2004-03-02.sp83">

               <speaker>PODPREDSEDNIK VALENTIN POHOREC:</speaker>

               <p>Ko bom presodil, da je potrebna replika na repliko, bom dal <gap n="...."/></p>
            </sp>
            <sp xml:id="SDZ3-Izredna-41-2004-03-02.sp84">

               <speaker>FRANC KANGLER:</speaker>

               <p><gap n="..."/><stage>/Izključitev mikrofona./</stage></p>
            </sp>
            <sp xml:id="SDZ3-Izredna-41-2004-03-02.sp85">

               <speaker>PODPREDSEDNIK VALENTIN POHOREC:</speaker>

               <p>Kolega Kangler, prosim! Prosim! To sedaj ne sodi sem!</p>
            </sp>
            <sp xml:id="SDZ3-Izredna-41-2004-03-02.sp86">

               <speaker>FRANC KANGLER:</speaker>

               <p><gap n="...."/><stage>/Izključitev mikrofona./</stage></p>
            </sp>
            <sp xml:id="SDZ3-Izredna-41-2004-03-02.sp87">

               <speaker>PODPREDSEDNIK VALENTIN POHOREC:</speaker>

               <p>Bom poskušal biti korekten do vseh in upoštevati upravičenost do replike in tudi
               replike na repliko, kadar je to res upravičeno po poslovniku. Državni sekretar Miha
               Molan, imate besedo.</p>
            </sp>
            <sp xml:id="SDZ3-Izredna-41-2004-03-02.sp88">

               <speaker>MIHA MOLAN:</speaker>

               <p>Hvala lepa, gospod predsedujoči. Podal bi nekaj pojasnil glede iznesenih trditev
               predhodnikov o predstavitvi mnenj poslanskih skupin, in sicer gre za vprašanje
               fluktuacije oziroma pomanjkanja ustreznega kadra na področju gospodarske
               kriminalitete. Strinjamo se s to trditvijo in je ni potrebno iskati v dnevnem
               časopisju ali v Magu, saj je vlada Republike Slovenije v preteklem letu, in sicer
               19.6.2003, sprejela strategijo obvladovanja gospodarske kriminalitete v Republiki
               Sloveniji, iz katere jasno izhajajo dejstva, da gre za izreden kadrovski problem na
               tem področju. Moram pa poudariti, da gre za ta problem na območju policijske uprave
               Ljubljana in da ostala območja Republike Slovenije fluktuacije kadrov na področju
               gospodarske kriminalitete niso podvržena, kar omogoča še ustrezno premeščanje kadra
               znotraj policije in kvalitetno obravnavotudi najzahtevnejših primerov gospodarske
               kriminalitete. Tak je tudi primer iz zadnjega časa, Orion, kjer je ustanovljena
               posebna delovna skupina na nivoju generalne policijske uprave.</p>
               <p>Iz te strategije vlade Republike Slovenije izhaja, da so sprejeti ustrezni ukrepi,
               tako za izboljšanje kadrovske strukture, kot za pridobivanje ustreznejše strukture
               strokovnega znanja, usposobljenost kadrov na področju, ki jih zahtevajo nove pojavne
               oblike gospodarske kriminalitete. Trenutno je v fazi drugi krog zaposlovanja, deset
               kriminalistov je že bilo zaposlenih na področju gospodarske kriminalitete, trenutno
               pa je razpis za naslednjih deset, torej se povečuje tudi število kriminalistov, ki
               bodo na tem področju delali.</p>
               <p>Ker je bilo izpostavljeno vprašanje plač, da to je eden od osnovnih razlogov za
               zapuščanje oziroma prehajanje iz organov v organ in pa v gospodarstvo, moram
               povedati, da je bila pred leti narejena temeljita analiza razlogov za odhajanje
               kriminalistov s področja gospodarske kriminalitete. Plače niso bile visoko uvrščene v
               teh razlogih in pred njimi so se kriminalisti, ki so zapustili vrste policije,
               opredelili za nezadovoljstvo s položajem v družbi. V obrazložitvi tega jasno izhaja,
               da karkoli kriminalisti s področja gospodarske kriminalitete naredijo, so običajno
               deležni velike graje; od tega, da so v politične igre vpleteni in da so nestrokovni.
               Torej, kakorkoli in karkoli naredijo, je običajno javno mnenje zoper njih oziroma se
               na njih zlije precej veliko gnojnice in moram reči, da v takem okolju je težko potem
               delati oziroma je težko zasledovati in opravljati izredno zahtevne naloge.</p>
               <p>Naslednja zadeva, ki bi jo želel pojasniti, je, da sem govori o 35 prijavah
               oškodovancev trenutno, ki so podane slovenski policiji v zvezi s sumom oškodovanja
               pri pridobivanju kreditov v Orionu. Ne govorim o tem, ali je to zadostno ali
               nezadostno število oziroma kaj je razlog za to, in tudi ne govorimo o tem, da je to
               končno število. Kakšno bo končno število ugotovljenih primerov oškodovan
               posameznikov, bo odvisno od tega, za koliko teh primerov bodo zbrani ustrezni dokazi
               za utemeljitev suma obstoja uradno pregonljivega kaznivega dejanja.</p>
               <p>Kar se še tiče morda gospodarske kriminalitete in pa kadrovske strukture, česar
               nisem prej omeni, bi rekel tako, da sedanje vodstvo slovenske policije prednostno
               rešuje problem kadrovske popolnjenosti policijske uprave Ljubljana in ima veliko
               razumevanja za to. Prepričani smo, da bo z ojačitvijo oziroma z ustreznim
               premeščanjem kadra v Ljubljano v bodoče tudi zagotovljena boljša kadrovska
               popolnjenost in pa tudi kvalitetnejša obravnava tudi kaznivih dejanj s področja
               gospodarske kriminalitete.</p>
               <p>Opomba glede štirih poroči državnemu tožilstvu. Torej, policija v tem primeru ni
               ugotovila elementov kaznivih dejanj v skladu z določili kazenskega zakonika. Dana
               poročila nikakor ne pomenijo, da je v tem primeru zadeva zaključena. Noben dokument,
               nobeno gradivo, ki je bilo v tem postopku pridobljeno in uporabljeno, ni zadržano v
               policiji oziroma ni izločeno in je skupaj s poročilom odstopljeno državnemu
               tožilstvu, ki je gospodar postopka in lahko v vsakem primeru iz poročila dodatno
               najde elemente kaznivega dejanja in sproži nadaljnje postopke preiskave oziroma
               zahteva dopolnitev poročila od policije. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp89">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem za razpravo Bojanu Kontiču. Prosim.</p>
            </sp>
            <sp xml:id="SDZ3-Izredna-41-2004-03-02.sp90">

               <speaker>BOJAN KONTIČ:</speaker>

               <p>Hvala lepa. Spoštovan! Danes smo slišali nekajkrat zahtevo po prisotnosti predsednika
               vlade, pa do pred kratkim niti predlagateljev te seje, podpisnikov ni bilo v večjem
               številu, kot je prstov na eni roki.</p>
               <p>Danes je zame, v vlogi nekoga, ki zgolj spremlja in ocenjuje početje drugih
               preprodaj oziroma nakupov SIB, zelo enostavno oceniti takratne dogodke. Storjene so
               bile napake, in sum storitve kaznivih dejanj je več kot utemeljen.Zahteva po
               odgovornosti je vsekakor na mestu, prizadevanja vseh, ki jim je cilj prispevati svoj
               delež v iskanju resnice, odločno pozdravljam. A, ne na način diskvalifikacije
               posameznika, ki ga pripišeš posamezni politični stranki in jo kot takšno v popačeni
               slikiprikažeš kot stranko, ki ji ne gre zaupati. To je podobno, kot da bi na podlagi
               dogodka pred časom v garaži in morda še kje eno izmed slovenskih strank označili kar
               s slovensko pretepaško stranko.</p>
               <p>Značilno je tudi, da zelo radi uporabljate imena ljudi, ki jih ni v dvorani in se ne
               morejo braniti. Le redki so potem tudi deležni vašega javnega opravičila. Nekajkrat
               je bilo v tej razpravi, v tej dvorani omenjeno ime doktorice Metke Tekavčič. Želel
               sem pojasniti, predvsem tisti del glede nakazila Nove Ljubljanske banke na SIB, pa me
               je prehitel in veliko bolj kvalitetno to storil namestnik guvernerja. Jaz pričakujem
               seveda, da se boste gospe doktorici Metki Tekavčič za izrečene besede tudi javno
               opravičili.</p>
               <p>Ne morem v tej razpravi pristati na dejstvo, da se od takrat, ko se je prodaja
               zgodila in ko se je ugotovila napaka, da se od takrat ni nič zgodilo. Pristojni
               organi opravljajo svoje delo in naj bi ga opravljali neodvisno in ne predvsem na
               podlagi naših želja tu v parlamentu, še manj pa na podlagi naših navodil.</p>
               <p>Res je, da državljanke in državljani, vključno z nami, zahtevajo hitro in odločno
               ukrepanje pristojnih organov. Toda ne na način hitrih sodišč in brez dokazov. Če bi
               to veljalo v praksi, namreč obsodba zgolj na podlagi govoric, bi na podlagi
               ustvarjenega mnenja moral že kdo izmed parlamentarcev današnjo sejo spremljati s
               kakšnega manj ustreznega prostora. A, to pač tako enostavno ne gre. Postopki so znani
               in veljati morajo za vse enako. Hkrati pa je nujno priznati, da vsi ti postopki
               trajajo predolgo in hote ali nehote se v javnosti ustvarja občutek, da se stvari ne
               premaknejo z mrtve točke. A, že iz samega mnenja vlade, ki smo ga dobili, je mogoče
               razbrati, da temu ni tako. Urad za prepričevanje pranja denarja je ugotovil
               gotovinski transakciji, kjer obstajajo razlogi za sum, da so povezane s kaznivim
               dejanjem neupravičenega sprejemanja daril. Prav tako so potekale aktivnosti na
               področju delovanja, ki ga pokriva ministrstvo za notranje zadeve, in sicer zbiranje
               podatkov, na podlagi katerih so se vlagale kazenske ovadbe, kar kaže tudi na
               aktivnosti področja ministrstva za pravosodje, konkretno tožilstva, ki pa seveda
               podatkov, ki jih ima v fazi predkazenskega postopka, ne more posredovati. Iz mnenja
               vlade je razvidno, da je delo opravil tudi urad za preprečevanje korupcije. Nič ni
               narobe, če poslanke in poslanci zahtevate sklic izredne seje ter želite od vlade in s
               tem posredno od koalicijskih strank pridobiti informacije s posameznega področja, če
               to ne postane zgolj nadaljevanka, pri gledanju katere se gledalci bojijo predvsem
               tega, da se bo prehitro končala.</p>
               <p>Naša osnovna naloge je vsekakor sprejemati odločitve, pretopljene v zakone, ki
               onemogočajo nesprejemljiva ravnanja in seveda ustrezno sankcionirajo tiste, ki to
               kljub temu počnejo - brez izjeme. Tudi naloge in pristojnosti vlade so zakonsko jasno
               opredeljene. Iz sklepov, ki jih je vlada sprejela, je razvidno, od koga lahko vlada
               zahteva oziroma naroča posamezne aktivnosti in koga lahko zgolj prosi.</p>
               <p>Interes nas vseh je, da se zgodba čimprej konča, najverjetneje s sodnim epilogom, a
               za to so, kot sem že dejal, pristojni organi, ki niso neposredno podrejeni
               parlamentu. Za dosego tega cilja bom podprl sklepe, ki jih predlaga matično delovno
               telo.</p>
               <p>Naj za konec povem, da sem vedno znova v tem parlamentu presenečen nad opozicijskimi
               nastopi predstavnikov Slovenske ljudske stranke, kot da od lega 1996 niso v vladi.
           </p>
            </sp>
            <sp xml:id="SDZ3-Izredna-41-2004-03-02.sp91">

               <speaker>PREDSEDNIK BORUT PAHOR:</speaker>

               <p>Kolegica Majda Zupan ima sedaj besedo.</p>
            </sp>
            <sp xml:id="SDZ3-Izredna-41-2004-03-02.sp92">

               <speaker>MAJDA ZUPAN:</speaker>

               <p>Hvala lepa za besedo, gospod predsednik. Spoštovani. Veliko je bilo že povedanega in
               še bo o banki SIB in njenih povezavah, sama pa bi v zvezi s tem izpostavila samo eno
               področje, ker za več tudi nimam časa.</p>
               <p>Ob izkoriščanju fizičnih oseb z elementi oderuštva, kar je nemoralno in zavrženo
               dejanje, s strani Oriona in z njim povezanih družb se mi postavlja vprašanje, zakaj
               so naši državljani razumni in odgovorni šli v podpisovanje očitno škodljivih pogodb z
               Orionom, zakaj prišteven državljan podpiše pogodbo o prodaji svoje hiše za tretjino
               ali četrtino cene ali drugo pogodbo, s katero to isto hišo odkupi na obroke in
               pristane celo na to, da hišo dokončno izgubi, če zamudi več kot dva obroka? Odgovor
               je preprost. Zato, ker v naši državi človek, ki nima službe za nedoločenčas ali
               drugih rednih zagotovljenih prihodkov, ne dobi kredita pri nobeni banki. Država
               plačuje ogromno birokracijo, vzdržuje različne institute in ustanove ustanovljene in
               delujoče izključno za blagor državljanov. Z vidika posameznika, ki se je znašel v
               finančni stiski, pa vsa ta birokracija pomeni samo oviro, ki mu preprečuje dobiti
               kredit po normalni poti.</p>
               <p>Da so se ljudje posluževali Oriona in podobnih možnosti za kreditiranje kaže na to,
               da v našem finančnem sistemu razen bank, ki so zaprte same vase in pojem birokracije,
               ni drugih oblik, kjer bi navaden človek lahko najel kredit, kjer bi se lahko
               dogovoril za ustrezno obliko kreditiranja in kjer bi na dokaj enostaven način, brez
               nepotrebne birokracije uredil kreditno razmerje.</p>
               <p>Na podeželju to nalogo za kmete in za druge občane dobro opravljajo hranilno-kreditne
               službe, do pred kratkim jih je bilo še 62 v sistemu zadružništva, ki imajo že
               dolgoletno tradicijo, saj so jih ustanavljali kmetje že pred 100 leti, da bi lahko z
               varčevanjem in kmečko solidarnostjo opremljali svoja posestva. Pri tem pa je potrebno
               posebej poudariti, da Kranjska slovenska hranilnica in posojilnica, ter
               hranilno-kreditna služba Sicura in Soča, ki so se proslavile za aferami in pustile za
               seboj celo vrsto opeharjenih varčevalcev, niso bile iz vrst zadružnih HKS-ov.
               Prepričana sem, da institucije nadzora pri njih niso v celoti opravile svoje naloge.</p>
               <p>Tudi v Prekmurju so imeli hranilno-kreditno službo, ki je bila ena največjih in
               vodilnih v zadružnem sistemu, pa so jo zaradi različnih interesov, mogoče tudi v
               želji uničiti prekmurskega kmeta, kar pred nekaj leti priključili k banki. Kmetje so
               ostali brez svoje finančne službe, ki bi jo še kako potrebovali, posebno v času pred
               vstopom v Evropsko unijo. Iskali so različne načine in ni jih malo, ki so pristali
               prav pri Orionu. Hranilno-kreditne službe, ki so dolga desetletja zbirala denar na
               podeželju in ga potem v obliki kreditov vračale nazaj, so morale do letošnjega
               februarja izpolniti vse zahteve Banke Slovenije, prav tako kot ostale banke, med
               drugimi zagotoviti tudi sorazmerno velik kapital. Ker v večini primerov, razen v dveh
               primerih - mislim, da v primeru Vipave in Tolmina - tega niso zmogle, so se
               združevale, združile v zvezo hranilno-kreditnih služb, nekatere pa tudi z območnimi
               bankami. Zveza hranilno-kreditnih služb pa je pred kratkim pristala pod krovom
               slovenske zadružne kmetijske banke, ki je bila 1990. leta ustanovljena z namenom, da
               postane krovna banka za vse HKS.</p>
               <p>Dejstvo pa je, da so v Evropi takšne hranilnice preživele, ker so države, kot so
               Španija, Velika Britanija in nekatere druge uspele znotraj Evropske unije ohraniti
               značilnosti hranilništva in se izpogajati v njihov prid. Pri nas pa ni bilo tega
               posluha in v pogajanjih to področje sploh ni bilo izpostavljeno. Vendar menim, pa ne
               samo jaz, da so takšne oblike hranilništva in posojilništva še kako potrebne, še
               posebej za razvoj podeželja, še zlasti pred vstopom v Evropsko unijo, saj bi na
               takšen način različna sredstva iz Evropske unije po najkrajši poti in najcenejeprišla
               do uporabnika. Takšne finančne službe, ki zbirajo sredstva in kreditirajo, poznajo
               kmeta, poznajo občana, njihovo delo, njihove prihodke in mu veliko lažje odobrijo
               posojilo kot banka, ki zahteva predvsem drugačna jamstva. Res je, da obresti niso
               bistveno nižje kot v banki, niso pa niti višje. Bistvene ugodnosti pa ponujajo pri
               zavarovanju posojil. Pri finančnem sistemu, ki pri nas ni urejen, bi bilo vredno
               premisliti tudi to plat, sicer bomo odpravljali tisto, kar je bilo dobro in potrebno
               že stoletje, ne bomo pa znali postavljati novih možnosti za državljanke in
               državljane, ki se bodo znašli v čedalje težavnejših razmerah, pri čemer pa bi morali
               biti nadzorni mehanizmi in finančna regulativa ustreznejši in bolj učinkoviti. Hvala
               lepa.</p>
            </sp>
            <sp xml:id="SDZ3-Izredna-41-2004-03-02.sp93">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Zupan. Kolega Leviča ne vidim v dvorani. Tako ima besedo kolega
               dr. Brejc.</p>
            </sp>
            <sp xml:id="SDZ3-Izredna-41-2004-03-02.sp94">

               <speaker>DR. MIHA BREJC:</speaker>

               <p>Hvala lepa, gospod predsednik. Če danes poslušam razpravo vladnih ljudi, če smem
               tako reči, in vladnih strank, z izjemo ene, bi človek rekel nekako takole: ljudje so
               krivi, kaj si pa sposojajo denar pri takih in takih osebah. Nihče od varčevalcev ne
               bo nič izgubil, smo slišali. O delničarjih seveda ni bilo govora. Vsega je kriva
               politika, slaba zakonodaja, je rekel eden od vladnih poslancev, je kriva vsega tega
               in seveda Bajukova vlada, normalno, in prav gotovo zlonamerna opozicija z Janšo na
               čelu. Na eni strani so bankirji in nelegalni posojilodajalci, ki so izpeljali
               nezakonite oderuške posle. Tu je vlada, ki je prevzela garancije v višini 10
               milijonov nemških mark, recimo, v omenjenih zadevah in je imela in ima svoje ljudi v
               nadzornih svetih. In danes tu govori, da vlada ni odgovorna za vse to, kar se dogaja.
               Tu je ministrstvo za finance, ki pravi, da je šlo za bančne posle, da gre tu za
               poslovne zadeve in se v njih ne more vtikati. Tu je ministrstvo za notranje zadeve,
               ki se zgane šele takrat, ko že vrabci na strehi čivkajo, da je nekaj narobe. In dati
               dve ovadbi - poglejmo, ena ovadba zoper dve osebi pri 240. členu, kjer gre za
               ponareditev ali uničenje poslovnih listin, in ena ovadba zoper eno osebo po 244.
               členu, kjer gre za zlorabo položaja in pravic v tem smislu, kdor pri opravljanju
               gospodarske dejavnosti z namenom, da bi sebi ali komu drugemu pridobil premoženjsko
               korist ali povzročil premoženjsko škodo, izrabi položaj in tako naprej. To se pravi,
               tako kaže, kot da gre za neke izvajalce v poslu, ne pa za tiste, ki odločajo o
               stvareh. Tu je tožilstvo, ki očitno ni želelo začeti s postopkom v primeruSIB banke.
               Ja, kdo pa še verjame temu, da dve inštituciji tožilstva, to se pravi ljubljansko in
               državno, dobita gradivo in ga obe ali izgubita ali zavržeta. Torej, obe sta nekako to
               prezrli. Zanima me, kako bi tožilci ravnali v primeru, ko bi neka osumljena oseba
               prinesla na dan take argumente. Gotovo je ne bi vzeli resno. Temu noben tožilec ne bi
               verjel.</p>
               <p>Ko gledam to našo tožilsko zgodbo, ne samo v tem primeru, tudi v drugih, mi pride na
               misel italijanski sodnik in tožilec Di Pietro, ki je bil znan po akciji <q>"Čiste roke"</q>,
               in mislim, da bi bilo kaj takšnega pri nas tudi zelo koristno. Ne morem si kaj, da ne
               bi rekel, da je nekaj gnilega v tožilstvih v Sloveniji.</p>
               <p>Tu je tudi urad za preprečevanje korupcije, ki se trudi nekaj storiti, ampak potem
               svoje ugotovitve nekako potegne nazaj, da ne bi bile preveč obremenjujoče za oblast.
               Tu je Banka Slovenije, ki pravi, da je vse v redu, da je ravnala tako, kot je treba.
               Tu so nekateri revizorji, ki so delovali očitno v funkciji tistih, ki so jim ta
               posel, torej revizijo naročili, ne pa v skladu s stroko.</p>
               <p>Tu sta vodilni stranki v tej koaliciji Liberalna demokracija in Združena lista, ki
               sta bili vpleteni v številne, da ne rečem, vse pomembnejše finančne afere zadnjih
               desetih, dvanajstih let. In seveda tu je množica oškodovanih ljudi, ki so ostali brez
               svojega denarja ali pa bodo celo izgubili vse svoje premoženje.</p>
               <p>Pa še nekaj je tu zelo očitno: neenakopravno obravnavanje. V primeru Popoviča in v
               takih primerih je policija zelo, zelo hitro ravnala. Spominjam se primera nekega
               našega člana v Vipavski dolini, ki je bil kaznovan zato, ker je mene v volilni
               kampanji podprl, tako da je ob dveh ponoči v njegovo diskoteko prišla policija z
               lučmi, blokirala cesto, ne vem, izvedla racijo z vsemi možnimi inšpekcijami, češ,
               utaja davkov in take stvari. In so ga praktično uničili. Seveda mi ne bo nihče
               govoril, da je bilo to zgolj slučajno. V primeru SIB, Oriona in da ne naštevam vseh
               teh zgodb - nič. Policija ne pride in ne aretira glavnih ljudi, tako kot se to dela v
               drugih državah, tako kot to dela policija takrat, ko gre za male ljudi, za izvajalce;
               velikih glav policija ne prijemlje.</p>
               <p>In vlada sedaj napoveduje spremembo predpisov. Tudi predstavnik vladne stranke je
               prej govoril o tem, kako so zakoni slabi in da je zato do vsega tega prišlo. Lepo vas
               prosim! Problem je izvajanja predpisov. Problem je neenakopravnost državljanov,
               neenakost državljanov pred zakonom! Oblast deli državljane na naše in druge. Do
               tistih, ki jih ima za svoje, je prizanesljiva, do vseh ostalih zna biti zelo kruta.</p>
               <p>Oblast se izgovarja, da ni pristojna. Policija deluje počasi. No, za tožilstvo sem že
               tako in tako rekel, da očitno zavestno dela ali pa upočasnjuje vse skupaj. In zakaj,
               zakaj se to dogaja? Kako to, da oblast ni bolj aktivna? Kako to, da potrebuje nekaj
               let za očitne finančne mahinacije? In kako to, da je, recimo, v primeru tako
               imenovanih izbrisanih zastavila vso svojo avtoriteto in svoj vpliv, da bi se zadeva
               hitro odvila? Iz tega jasno izhaja, da vlada deluje za ali proti tistim, za katere se
               odločijo politični vrhovi Liberalne demokracije in Združene liste, in to takrat, ko
               se jim zdi primerno. Tudi ta finančna afera je podobna prejšnjim. Vzorec se ponavlja
               ves ta čas osamosvojitve.</p>
               <p>In ko je danes, mimogrede, predstavnik DeSUS-a govoril o socialnih razlikah kot
               posledici divjega ali, ne vem, kakšnega lastninjenja, seveda ni povedal naglas, da
               prav DeSUS sodeluje v vladni koaliciji s tistimi, ki so divjo privatizacijo izvedli
               in imajo tudi sami od nje največ. To seveda so simpatizerji LDS inZdružene liste in
               člani.</p>
               <p>In kaj se bo zgodilo sedaj? Predsednik vlade Rop je sicer rekel, da bo prišlo do
               razveljavitve oziroma da bo zahteval ničnost pogodbe v primeru SIB, če se izkaže, in
               tako naprej, da ne ponavljam vseh teh zgodb.</p>
               <p>Ampak hkrati nam predstavnik ministrstva za finance, torej te iste vlade, govori, da
               pravzaprav gre za poslovne stvari. Očitno je, da bo konec zgodbe takšen, kot je bil
               pri vseh dosedanjih tranzicijskih zgodbah. Oblastniki in njihovi prijatelji se bodo
               valjali v denarju, ljudje pa bodo spet ostali praznih rok. Postopek se bo vlekel
               toliko časa, da bo zastaral, in vse bo šlo naprej tako kot vedno doslej. Ampak
               mislim, da je takemu početju treba narediti konec.</p>
               <p>Od vlade zahtevam, da nemudoma močno pospeši vse postopke, s katerimi bo zadevi SIB,
               Orion in podobnim prišla do dna. V primeru, da obstaja nevarnost zastaranja zadeve,
               pa pričakujem, da bo vlada do svojih državljanov vsaj tako velikodušna, kot do tako
               imenovanih izbrisanih, in bo naredila vse, da se krivice, prizadetetudi slovenskim
               državljanom, poravnajo za nazaj. Hvala.</p>
            </sp>
            <sp xml:id="SDZ3-Izredna-41-2004-03-02.sp95">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj ima besedo kolega Kavčič. Prosim.</p>
            </sp>
            <sp xml:id="SDZ3-Izredna-41-2004-03-02.sp96">

               <speaker>MAG. BLAŽ KAVČIČ:</speaker>

               <p>Spoštovane kolegice in kolegi poslanci, samooklicani tožilci iz SDS in NSI. Današnja
               tema zasluži resno vsebinsko obravnavo. Njena razjasnitev pa je v interesu nas vseh,
               nas vseh tu, in tudi prizadetih kreditojemalcev Oriona. Vsaj morala bi biti v
               interesu nas vseh. Kar zadeva LDS, ponovno zagotavljam, da je temu tako. Afere, tudi
               zelo velike, so žal neizbežen senčni spremljevalec gospodarskega in političnega
               dogajanja povsod po svetu. Nedavno je v Italiji izbruhnila afera Parmalat, ki ima
               strahotne dimenzije, in kjer je skupina ljudi desetletje dolgovlekla za nos vse
               nadzorne institucije v tej državi. Pred leti pa je svet najbolj pretresla afera z
               bankrotom ameriškega energetskega giganta Enrona, ki ravno te dni začenja svojo sodno
               pot. Več kot dve leti je tekla preiskava, ki jo vodi zvezni preiskovalni biro FBI, in
               preiskovalci so prejšnji teden, ko so vložili ovadbe proti vodilnim zaposlenim v
               podjetju, napovedali naporno sodno pot, ker da gre za zelo zapletene in zelo težko
               dokazljive goljufije. Po drugi strani je znano, da je bil Enron največji posamezni
               finančni donator v volilni kampanji sedanjega ameriškega predsednika.</p>
               <p>Po nekem naključju ameriške predsedniške volitve časovno sovpadajo s slovenskimi
               državno-zborskimi in bodo letošnjo jesen. Zakaj bi ta primerjava lahko bila zanimiva,
               ali lahko na kakršenkoli način primerjamo Združene države Amerike in Slovenijo. Ali
               je možno ameriške demokrate primerjati s slovenskimi? Ali je možno primerjati
               slovenske in ameriške medije? Ja, obe državi imata politične stranke in demokratične
               volitve. Obe državise soočata z aferami. V obeh državah o tem pišejo mediji. Tu pa se
               podobnost, žal, neha. Žal zato, ker je raven obravnave afer in medsebojnega, nič kaj
               nežnega obdelovanja političnih nasprotnikov, v Sloveniji bistveno drugačna, bistveno
               nižja.</p>
               <p>Ameriški demokrati, ki jim sicer pravijo liberalci, skušnjave, ki se jim slovenski
               demokrati ne morejo upreti, obvladujejo. V volilno kampanjo ne vstopajo s tezo, da
               sta ameriška policija in pravosodje skorumpirana ali najmanj popolnoma nesposobna ter
               pod vplivom politike, ker Bush in Cheney zaradi Enrona še nista v priporu. Morda
               ameriškim demokratom to uspeva tudi zato, ker vedo, da mediji ne bi kupili vsake
               pavšalne obtožbe, ampak bi jim takšen cenen poizkus zavajanja javnosti očitali. Še
               posebej, če bi šlo za očitke ameriškemu predsedniku. Kako nizkotno in brez
               kakršnegakoli argumenta slovenski demokrati v naših medijih obravnavajo slovenskega
               predsednika, pa ste si na primer lahko prebrali v intervjuju s poslancem Zamernikom,
               v sobotnem Večeru. Mimogrede, včasih se slovenskim medijem očita, da so preveč
               amerikanizirani. Morda so včasih tudi rahlo premalo.</p>
               <p>SDS in NSi sta v zadnjem času do absurda prignali navado, da svoje politične
               nasprotnike poskušata na vso silo diskreditirati ali celo kriminalizirati z umetnim
               konstruiranjem političnih ozadij raznih afer. Pravi storilci jih pravzaprav ne
               zanimajo toliko. Gre samo za politično kri. Če oni insinuirajo, pa bi mi morda lahko
               spomnili na bistveno bolj utemeljen sum vpletenosti v finančne afere velikih
               razsežnosti. Pol leta skušnjav oblasti je bilo dovolj, da so demonstrirali tisto
               najslabše, kar tako radi, očitno sklepajoč po sebi, očitajo drugim.</p>
               <p>Samo en primer, konkreten, da ne bi vzel preveč časa, za kakšno resnico in za kakšno,
               predvsem pa za čigavo, pravico gre tem tožnikom, ki tako radi kličejo <q>"držite tatu"</q>.
               Primer je zelo zanimiv, čeprav se Amerika in Enron zdita daleč, je vendarle Enronova
               londonska poslovalnica sklepala za naše razmere velike posle tudi v Sloveniji. Te
               posle je sklenil mag. Vitoslav Türk, ki ga je po predčasni odstavitvi prejšnjega
               direktorja nastavila Janševa kadrovska komisija Bajukove vlade, jeseni leta 2000, za
               direktorja Elesa. Da je šlo za strankarsko povezavo, dokazuje kampanja z zahtevami za
               sklic izredne seje matičnega delovnega teles s strani poslancev SDS po Türkovi
               razrešitvi, kar se v drugih primerih ni dogajalo. Türk je v kratkem obdobju svojega
               direktorovanja s sklenitvijo pogodb o nakupu in prodaji električne energije s
               podjetjem Enron oziroma njegovim hčerinskim podjetjem, kot kažejo analize, predvidoma
               oškodoval podjetje Eles za dobri 2,3 milijardi tolarjev, zato je proti njemu vložena
               tudi odškodninska tožba. Na kratko, predstavništvu Enrona v Italiji je v nadaljnjo
               prodajo prodal slovensko elektriko za 1500 milijonov tolarjev ceneje, kot bi jo lahko
               prodal neposredno na trgu, istočasno pa je od avstrijskega predstavništva Enrona
               kupil elektriko za 800 milijonov tolarjev dražje, kot je bila tržna cena. Gospod Türk
               je izkušen trgovec z elektriko, zato velja izključiti možnost napake<gap n="..."/></p>
            </sp>
            <sp xml:id="SDZ3-Izredna-41-2004-03-02.sp97">

               <speaker>PREDSEDNIK BORUT PAHOR:</speaker>

               <p>Dajmo se držati <gap n="..."/> razprave, kolega Kavčič.</p>
            </sp>
            <sp xml:id="SDZ3-Izredna-41-2004-03-02.sp98">

               <speaker>MAG. BLAŽ KAVČIČ:</speaker>

               <p>Za organe pregona pa ostaja odprto vprašanje v čigave roke, poleg ameriških, je šla
               za navadne ljudi ogromna razlika, ki se približuje luknji v SIB-u, pri tem ni mogoče
               iti mimo dejstva, da je bil Enron dokazano koruptivno podjetje in prav to, da je
               direktor Türk imel in še ima politične botre in zaščitnike v SDS <gap n="..."/></p>
            </sp>
            <sp xml:id="SDZ3-Izredna-41-2004-03-02.sp99">

               <speaker>PREDSEDNIK BORUT PAHOR:</speaker>

               <p>Kolega Kavčič dajmo se držati predmeta razprave.</p>
            </sp>
            <sp xml:id="SDZ3-Izredna-41-2004-03-02.sp100">

               <speaker>MAG. BLAŽ KAVČIČ:</speaker>

               <p>Tudi v tej zadevi bo potrebno priti resnici do dna.</p>
               <p>Pri obravnavi problematike SIB in Oriona pa se težko znebim občutka, da gre za
               sistematično in skrbno zgrajene sisteme, za goljufanje naivnih kreditojemalcev. Ne
               gre, kot kažejo dokumenti, za posamično prevaro, ampak gre kar za sistem. Bistveni
               gradnik sistematičnega prikrajšanja je nadaljnje poslovanje z navidezno kupljenim
               delom premoženja naivnega kreditojemalca, gre za traktor, gre za nepremičnine. Po nam
               dostopnih podatkih se ne moremo izogniti oceni, da gre za vsega obsojanja vredno
               prevarantstvo, v katerem so svojo vlogo imeli tudi z dejanji ali opustitvami notarji.
               Vendar ne smemo prezreti dejstva, da so pri Orionovih poslih zelo aktivno vlogo
               odigrali tudi oškodovanci sami. Prepričan sem, da bo pravna stroka tukaj dokazala
               svoje sposobnosti, saj so elementi čezmernega prikrajšanja, elementi oderuških
               obresti tako jasni, da mislim, da bi bilo možno računati na to, da se v večini
               primerov dosežejo sklepi o ničnosti pogodb.</p>
               <p>Tisto, kar država lahko naredi, in kar ne more narediti, je seveda treba tudi tukaj
               jasno ločiti. Nobena sodobna država ni v stanju resnično zaščititi svojih državljanov
               v vsakem posamičnem primeru zavestnega zapostavljanja osebnih interesov. Torej, če na
               škatlici cigaret piše Kajenje ubija in ljudje kadijo, to presega možnosti države, da
               bi problem dokončno rešila. Če so vsem jasne škodljive posledice čezmernega uživanja
               alkohola, je kljub temu nemogoče do konca preprečiti, da ljudje ne bi imeli težav s
               to drogo. Ampak država lahko seveda in mora veliko narediti, mora morda narediti več
               ko do sedaj, pomembno je kaj se dogaja s povratnimi informacijami, kako deluje
               sistem, ali je država v stanju uvajati potrebne korekture v sistemu.</p>
               <p>Med najpomembnejše izpopolnitve zakonodaje, da bi se zmanjšala možnost takih
               negativnih pojavov, sodi sprememba zakonov o potrošniških kreditih. Veljavni zakon je
               namreč po nujnem postopku, kot smo slišali, sprejela Bajukova vlada 22. junija 2000
               in s tem je bil hipotekarni del na nek način izvzet. Zakon seveda ni omogočil nadzora
               nad dajalci hipotekarnih kreditov. Seveda pa je naša naloga in možnost v tem državnem
               zboru, ne da poskušamo zavzeti pozicijo nekega hitrega sodišča ali preiskovalne
               komisije, ampak da jasno in glasno zahtevamo od izvršne in sodne oblasti, da opravijo
               svoje naloge, da se krivci odkrijejo, da se jim dokaže krivda, in da se dokazana
               krivda sankcionira. Pri tem je temeljno vprašanje, ali lahko ocenjujemo, da sistem
               deluje. Težko bi že v tej fazi pritrdili, da sistem deluje odlično. Morda marsikdo
               tudi ne bi ocenil delovanja sistema s prav dobro, ampak po tem, kar smo slišali in
               videli v dokumentih, bi lahko zaključili, da sistem deluje zadovoljivo.</p>
               <p>In seveda se moramo vprašati, ali je ta oblast, ki je sedaj v Sloveniji, kriva za
               pojave barabij in goljufij. Možno je postaviti tako vprašanje. Če bi bilo tako, potem
               bi seveda bili določena posebnost v mednarodnih primerjavah. In ko smo pogledali
               širše, ta trenutek so poleg Enrona, Parmalata tukaj še Barcles in podobni primeri,
               vidimo, da se s sistematičnimi goljufijami in prevarami bojujejo povsod po svetu. To
               ni normalno, je pa žal neizogibno. Človeška ustvarjalnost, žal, ne obira samo
               pozitivnih smeri.</p>
               <p>In sedaj k SIB-u. Seveda, po bitki je lahko biti general, vendar dostopni podatki
               kažejo na to, da je šlo za premalo pretehtano odločitev in sporno proceduro
               odločanja. Tudi če formalno ni šlo za javna sredstva, velja v vsebinskem smislu
               osvetliti vse okoliščine, vezane na nakup in prodajo banke SIB. Po do sedaj dostopnih
               podatkih pa povezovanje poslovanja SIB in Pay Consultinga in Oriona je lahko predvsem
               odraz nizke ravni poslovne in nizke ravni prodajne usposobljenosti banke SIB. In
               naprej očitki o povezovanju Oriona in Pay Consultinga z LDS, konkretno, na primer, z
               gospodoma Golobičem in Šetincem pa so se že izkazali za povsem neutemeljene. Šlo je
               bolj za konstrukt v smislu Radia Erevan. Mobitel je Golobiču pri Orinu plačal lizing
               za luksuzni osebni avto. Le da ni šlo za luksuzen avto, ampak Peugeot mini kombi, in
               da ga ni plačal Mobitel, ampak LDS, in ga ni plačal za Golubiča, ampak kar za sebe,
               za strankarske potrebe torej. Taki konstrukti so seveda lahki in simpatični za
               lansiranje v javnost, imajo pa kratke noge. Šlo je torej v navedenih primerih za
               povsem običajne in korektne posle, kakršnih je bilo v Sloveniji sklenjenih na tisoče.
               Če je torej mestna ljubljanska oblast, govorim o SIB-u, imela kakšen vpliv na odnose
               med SIB banko in Orionom in Pay Consultingom na drugi strani, potem, kot kažejo
               dokumenti, je bil ta vpliv viden predvsem skozi odpoved pogodbe z Orionom in Pay
               Consultingom, ko je prišlo v SIB banki do zamenjave lastništva.</p>
               <p>Ampak vseeno se ni možno izogniti oceni, da je bil nakup SIB banke s strani
               ljubljanske Energetike zgrešen.</p>
               <p>Tudi navedeni argumenti se morda slišijo simpatično, ob strani so pa puščeni rangi
               velikosti. Če govorimo o regionalnih bankah, recimo, na Bavarskem, ne smemo izgubiti
               izpred oči, da je ekonomska moč neke Bavarske za nekaj faktorjev večja od Slovenije,
               čeprav je eno zvezna dežela, Slovenija pa je država.</p>
               <p>Da zaključim. Prav je, da ugotavljanje in sankcioniranje odgovornosti poteka še
               naprej. Vladno poročilo kaže na to, da slovenske institucije delujejo primerljivo z
               ameriškimi institucijami v primeru Enrona in z italijanskimi institucijami v primeru
               Parmalata.</p>
            </sp>
            <sp xml:id="SDZ3-Izredna-41-2004-03-02.sp101">

               <speaker>PREDSEDNIK BORUT PAHOR:</speaker>

               <p>Kolega Janša je dvignil roko, ampak kljub temu, da sem zelo pozorno poslušal kolega
               Kavčiča, mislim, da ni omenjal vašega imena. Ste, kolega Kavčič? Ste omenjali kolega
               Janšo? Če ste, samo pomagajte mi, ker tega nisem zasledil. Ste. Prosim, kolega Janša,
               imate besedo za pojasnilo. To ni polemika s stališči, temu je namenjena razprava.
               Samo za pojasnitev napačno navedenega stališča, prosim.</p>
            </sp>
            <sp xml:id="SDZ3-Izredna-41-2004-03-02.sp102">

               <speaker>IVAN (JANEZ) JANŠA:</speaker>

               <p>Upam, da se boste tudi pri drugih držali tega pravila.</p>
            </sp>
            <sp xml:id="SDZ3-Izredna-41-2004-03-02.sp103">

               <speaker>PREDSEDNIK BORUT PAHOR:</speaker>

               <p>Tega se držim pri vseh.</p>
            </sp>
            <sp xml:id="SDZ3-Izredna-41-2004-03-02.sp104">

               <speaker>IVAN (JANEZ) JANŠA:</speaker>

               <p>Ja, sigurno, ja. Kar se tiče tega, da je Janševa kadrovska komisija koga imenovala,
               naj povem, da ne takrat ne danes ta kadrovska komisija ne more imenovati nikogar, še
               posebej ne direktorja Elesa. Prejšnji direktor Elesa - mislim, da je bil gospod
               Korošec - pa je bil zamenjan zato, ker je elektriko, za katero so prej Hrvati
               plačevali 6 pfeningov za kilovatno uro, prodajal po 2 pfeninga. In, gospod Kavčič,
               morda vi veste, kam je šla ta razlika. Türk je potem prodajal to elektriko bistveno
               dražje. Če jo je prepoceni in če je tam nastajala ta razlika, ne vem. Zagotovo je
               bila pa ta razlika manjša, kot pa se je ustvarjala prej, ko je vaš kader vodil
               Elektro, in ga menda še danes. Edino, kar je bilo sodno dokazano in je pravnomočno,
               je to, da ste gospoda Türka nezakonito razrešili in ste ga morali vzeti nazaj v
               službo. Če je bila ta vaša ovadba tako upravičena, verjetno tega ne bi bilo
               treba.</p>
               <p>Kar se pa tiče tega, da smo mi naredili zakon o potrošniških kreditih, ki naj bi bil
               vsega kriv, pa vam povem, da je Bajukova vlada nastopila nekaj dni prej, preden je
               šel ta zakon naprej. Pripravila ga je Drnovškova vlada, isti minister je bil, gospod
               Senjur, prej in potem in on ga je tudi predlagal. Dvomim pa, da je imel ta minister,
               ki je sicer iz Ljudske stranke in je bil prej in kasneje v tej vladi, kaj z Orionom,
               ker če bi imel, potem bi na listah lizing avtomobilov pisalo SLS, piše pa LDS.</p>
            </sp>
            <sp xml:id="SDZ3-Izredna-41-2004-03-02.sp105">

               <speaker>PREDSEDNIK BORUT PAHOR:</speaker>

               <p>Nadaljujemo z razpravo. Kolega Baroviča ni, pa tudi časa ni več za to poslansko
               skupino. Kolega Podobnik ima tako besedo. Prosim.</p>
            </sp>
            <sp xml:id="SDZ3-Izredna-41-2004-03-02.sp106">

               <speaker>JANEZ PODOBNIK:</speaker>

               <p>Hvala, predsednik. Najprej bi rad dopolnil svojo izjavo, ko sem v imenu poslanske
               skupine ugotovil, na podlagi gradiva, ki sem ga danes prejel, da tržni inšpektorat
               neopravičeno ni podal naprej sum storitve kaznivih dejanj, ki jih je sam ugotovil. Po
               opozorilu predstavnika vlade sem v tem obsežnem gradivu nisem opazil dodatnega lista,
               kjer je pa zapisano, da v zvezi s sumom storitve kaznivega dejanja oderuštva je tržni
               inšpektorat Republike Slovenije poslal Banki Slovenije v presojo dva primera
               sklenjenih posojilnih pogodb. Od njihovega strokovnega mnenja bo odvisen nadaljnji
               postopek tržnega inšpektorata Republike Slovenije. Opravičilo, tržnemu inšpektoratu.</p>
               <p>Rad bi tudi povedal, da smo v poslanski skupini oblikovali pet amandmajev oziroma
               pet dodatnih sklepov, tri sem že prej v svojem nastopu navedel, pa tudi dva dodatna,
               vsi so vsebinske narave in upam, da bodo vsaj nekateri dobili podporo kolegic in
               kolegov v državnem zboru.</p>
               <p>Jaz sem prej slišal, mislim, da je dr. Brejc omenjal eno od tem, ki se mi zdi zelo
               pomembna in bi se je rad na kratko tudi sam dotaknil. Ali ni današnja izredna seja in
               problematika tudi priložnost, da bi, kot državni zbor, kot zakonodajalci razmišljali
               v smeri ustrezne korekcije zastaralnih rokov? Kljub temu da smatramo, da so
               zastaralni roki ključna procesna garancija strank v postopku, vendarle menimo, da bi
               bilo smotrno po vzoru nekaterih javnofinančnih zakonodaj iz drugih držav, na primer
               nemški zakonik o javnih dajatvah, razmišljati v smeri ukinitve absolutnih zastaralnih
               rokov. Iz predloženih poročil vlade izhaja, da so določeni prekrški že zastarali. Ali
               pa je morda tudi priložnost in smotrno razmišljati o relativnem zastaranju?</p>
               <p>Ocenjujemo namreč, da relativni zastaralni roki predstavljajo tisto potrebno
               procesno garancijo, ki jo pravni sistem mora zagotavljati strankam v postopkih,
               hkrati pa morajo biti relativni zastaralni roki takšni, da je v času njihovega teka
               mogoče in možno pričakovati sprožitev, izpeljavo in zaključek postopka, upoštevaje
               zakonitost takega postopka. Če organi pregona ne uspejo v času trajanja relativnih
               zastaralnih rokov sprožiti, voditi in zaključiti samih postopkov, potem je prav, da
               taka dejanja relativno zastarajo. To bi bil naš konkreten predlog tudi strokovne
               narave.</p>
               <p>Jaz bi vprašal viceguvernerja, ki je prej nastopal in, jaz bi rekel, prepričljivo
               nekatere stvari pojasnil, gospod viceguverner, ali lahko navedete primere, da je
               javno podjetje večinski lastnik banke? Dejstvo, da so lokalne skupnosti lastniki
               hranilnic in deželnih bank v Nemčiji, po našem mnenju ne gre enačiti z lastništvom
               bank s strani javnih podjetij. Po podatkih, ki jih imamo mi in naša ekspertna
               skupina, ki je pripravljala tudi v zadnjih tednih in se ukvarjala s tem vprašanjem,
               je to slovenska posebnost in v Evropi ni primerjave. Seveda lastništvo občin, da, ne
               pa javnih podjetij. In drugo vprašanje oziroma ugotovitev. V državnem zboru smo
               videli poročilo inštituta za revizijo. In ta priporoča državnemu zboru Republike
               Slovenije, naj dopolni zakon o gospodarskih javnih službah in omeji njihovo možnost
               izvajanja kapitalskih naložb, ki naj ostanejo izključno v pristojnosti odločanja
               lokalne skupnosti same, na primer občinskih svetov. To stališče je v poročilu
               inštituta za revizijo.</p>
               <p>Zaključil pa bi z ugotovitvijo, da zgolj sprejemanje, dopolnjevanje ali pa
               obnavljanje zakonodaje je premalo. Pomemben je temelj, na čem zakonodaja stoji.
               Vrednote so pomembne. Jaz sem bil priča neki, po mojem mnenju, sprevrženi logiki.
               Recimo, da zakonodajalec sprejme nek zakon s pravno praznino. Jaz tukaj ne vidim
               nobene legitimne možnosti, da bi kakorkoli s tem opravičevali ali iskali alibi, da je
               nek prevarant, z neko pravno zvijačo izkoristil in stopil v to pravno praznino. To je
               zame napačna logika. Ključna logika je ta, da so to etično zavržena dejanja. In tudi
               če je neka pravna praznina, ne pomeni, da jo bom sedaj pa izkoristil. In današnje
               sporočilo, ki bi moralo iti v slovensko javnost, je to, da je pred zakonom vrednota.
               Na neko vrednoto pa stopi zakon. In če bi bilo tega več v slovenski politiki in
               družbi, danes ne bi bilo te afere. To je moje osebno mnenje. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp107">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Črnugelj. Izvolite.</p>
            </sp>
            <sp xml:id="SDZ3-Izredna-41-2004-03-02.sp108">

               <speaker>SILVA ČRNUGELJ:</speaker>

               <p>Hvala lepa za besedo. Danes sem se oglasila tudi zaradi tega, da ponovim in
               razjasnim nekaj dejstev, ki so že bila zapisana ali izrečena.</p>
               <p>Tako kot druge mestne svetnice in mestni svetniki sem o nakupu SIB banke izvedela iz
               časopisov. To se pravi, da v procesu odločanja in o nakupu nismo sodelovali oziroma
               nisem sodelovala. Pa tudi informacij nisem dobila od mestne uprave. Kot rečeno,
               prebrala sem v časopisu. Tokrat sem si zastavila kar nekaj dobronamernih, laičnih
               verjetno tudi naivnih vprašanj, zlasti če gledam z današnjega zornega kota.</p>
               <p>Naj jih hitro preletim, če mi seveda dovolite. Zakaj je nakup izvedlo javno podjetje,
               ki je imelo za minulo leto še povrh izkazano izgubo? Ali niso sredstva javnega
               podjetja namenjena predvsem lastnemu razvoju oziroma razvoju drugih podjetij v sklopu
               Holdinga? Še toliko bolj sem bila začudena, ker sem vedela za namero Ljubljanskega
               potniškega prometa po nakupu številnih avtobusov, ki jih ni mogla izvesti brez pomoči
               Holdinga. Kako se je zgodilo, da je imela Energetika v tem letu nenadoma izkazana
               presežena likvidnostna sredstva? Ali je to mogoče? Ne pomeni, da so cene njenih
               storitev bile nerealno ocenjene, ali je morda kaj drugega? Na kakšen način bi lahko
               sorazmerno majhna ustanova, kot je SIB, koristila mestnim interesom? Zakaj je bila
               takoj po nakupu potrebna dokapitalizacija v znesku 600 milijonov SIT? Žal danes in
               tudi tedaj nisem videla trdne točke niti v pravu in ne v ekonomiji po upravičenosti
               nakupa. Kaj me je navedlo, da sem na tolikokrat, citirani seji tako glasovala in kaj
               je navedla verjetno tudi moje kolegice in kolege, mestne svetnike Mestne občine
               Ljubljana. Po trditvah tedanjih strokovnjakov, sodelavcev mestne uprave in plačanih
               odvetnikov ter strokovnjakov upravnega prava se je mestoin Mestna občina Ljubljana z
               nakupom banke uvrstila in pridružila večini evropskih prestolnic oziroma regij, ki
               imajo pomembne, največkrat večinske deleže v različnih denarnih ustanovah tako
               imenovanih krajevnih ali regionalnih bankah. Nam je najbolj znana in blizu Hipo ali
               pa Adria banka iz Celovca, znane so pa seveda številne banke v Švici in ostale banke.
               Bilo je rečeno, da bo Mestna občina Ljubljana skrbela, da bo ta banka postala močna,
               da bo uspešna in spoštovanja vredna regijska banka, ki bo s pravilnim usmerjanjem
               denarnih tokov mesta in podjetij v lasti mesta nudila možnosti bolj kakovostnega
               servisa za prebivalstvo in podjetja ljubljanske regije, organizirala in servisirala
               različne ustanove in sklade Mestne občine Ljubljana, ki bodo spodbujali celovit
               razvoj regije in predvsem izvajali stanovanjsko shemo, ki je za Ljubljančane tako
               pomembna. Tedaj so strokovnjaki pospešeno zagovarjali in utemeljevali, da se z
               nakupom banke Ljubljana pripravlja tudi na vstop Slovenije v Evropsko unijo, ki
               podpira regionalne denarne ustanove. Vem, da danes take izjave in zastavljena
               vprašanja zvenijo kot farsa, toda tako je bilo. Zato podpiram razčiščevanje
               odgovornosti za nastalo situacijo v banki SIB in seveda tudi v Orionu.</p>
               <p>Resnici pa je treba gledati v oči. Tu imamo zelo nazoren primer, ko dobra zamisel,
               dober projekt preide v afero, o kateri se piše in govori. To dejstvo pa ne daje
               posameznikom pravice, da vse povprek uporabljajo imena oseb, ki se žal en morejo
               braniti, bodisi zaradi tega, ker niso prisotni, alizaradi tega, ker z zadevo SIB
               banke niso imeli nič. Zato še enkrat izjavljam tukaj pred vsemi vami, da mestni
               svetniki in mestne svetnice Mestne občine Ljubljana z odločanjem o nakupu banke niso
               imeli nič tudi niso sodelovali v tem. Hvala.</p>
            </sp>
            <sp xml:id="SDZ3-Izredna-41-2004-03-02.sp109">
               <speaker>PODPREDSEDNICA IRMA PAVLINIČ KREBS:</speaker> 
               <p>Hvala lepa. K besedi vabim dr. Bernika. Izvolite.</p> 
            </sp>
            <sp xml:id="SDZ3-Izredna-41-2004-03-02.sp110">

               <speaker>DR. JOŽEF BERNIK:</speaker>

               <p>Hvala lepa, gospa predsednica. Gostje iz vlade, dame in gospodje!</p>
               <p>Zdelo se mi je danes, da so nekateri govori bili iz nekdanje skupščine in izgleda,
               da so nekateri polit komisarji bili zelo delovni v zadnjih dneh, da so nekatere zelo
               ostre obsodbe proti nam in ostalim, ki se ne strinjajo z vami.</p>
               <p>Dobro, dajmo začeti s to banko. Ta banka se je začela v škandalu in se je nehala v
               škandalu. Kot razumem, nam je to zadevo podaril zadnji nedemokratični predsednik
               slovenske vlade, gospod Šinigoj. In to so tudi nekateri opazili v nastajajočem
               Demosu, vendar so hoteli to preprečiti, ker so vedeli, kam bo denar šel, da se
               zagotovijo bivšim funkcionarjem finance. Vendar to, kot razumem, ni šlo, kajti, bi
               rekel, krti v Demosu so to stvar minirali. Kakorkoli že, ta zadeva se ni dobro začela
               in se ni dobro končala.</p>
               <p>Že na izredni seji državnega zbora, ki je bila 8. aprila lansko leto, smo govorili o
               bistvu afere v zvezi s prodajo in nakupom SIB banke. Zdaj je pa postalo še bolj
               jasno, da je šlo pri tej aferi za sodelovanje sorodstveno in politično povezanih
               ljudi iz vodstev bank, zavarovalnic, javnih skladov in javnih podjetij. Ti so
               poskušali vsi prikriti težave te banke. Sevedana račun države, ki je bila lastnica
               navedenih subjektov. Pri tem so se ušteli, saj je ta navezava počila pri javnem
               podjetju Energetika, ki ni v državni lasti, namreč je v lasti mesta Ljubljane. Ker je
               opozicija uspela razkrinkati finančne zlorabe, se jeklobčič teh povezav moral
               razplesti in državni zbor je po navedeni seji zahteval od vlade in Banke Slovenije
               ter pristojnih nadzornih organov, naj v okvirih svoje pristojnosti pripravijo svoja
               poročila o tej zadevi. Nekatera smo dobili, drugih nismo dobili, vendar so nekatera
               povsem nezadostna. Seveda, v vmesnem času se je odkrila tudi afera Orion in Pay
               Consulting, ki pa sta, izgleda, sodelovala tudi s SIB in tako pomagala pri goljufanju
               posojilojemalcev, ki jim banke niso hotele dati posojil zaradi njihove kreditne
               nesposobnosti, s tem da je Orion posodil osnovni kapital, iz katerega je le-ta potem
               posredoval sredstva z velikimi obrestmi oziroma stroški. Človek se vpraša, kaj se bo
               zgodilo z raziskavo notarjev. Nikjer se ne omenja, da je karkoli bilo narobe na
               strani odvetnikov, ki so prav gotovo, dobro plačani, morali pomagati pri ustanovitvi
               teh goljufivih sistemov. Vendar je pri nas, izgleda, je ta branža povsem zaščitena.</p>
               <p>Morda je iz vsega do sedaj povedanega postalo dovolj jasno, da je ta velika finančna
               afera pravzaprav veliko kačje gnezdo in iz te jame se vlada in vladni organi iz vseh
               treh vej oblasti skušajo izvleči z dokazovanjem, da so v vseh pogledih delovali po
               naših zakonih. Človek se sprašuje, kje je bila vlada in vse druge oblasti, da
               nisoničesar videle in so šele zdaj spoznali, da je treba nekaj narediti. Kdaj bo to
               storjeno, bomo pa šele videli.</p>
               <p>Človek bi se lahko vprašal, zakaj so naši ljudje nasedli taki veliki manipulaciji
               oziroma goljufiji, pa je bilo to že povedano. Moja kolegica Majda je dobro označila,
               da so pri nas izginile vse posojilnice, ki so bile pred vojno, pa tudi v drugih
               državah izredno uspešne. Zakaj je bilo to potrebno, lahko ugibamo. Potrebno je pa
               bilo zaradi tega, da se obdrži kontrola nad velikimi bankami in da se lažje vlada.</p>
               <p>Za konec naj omenim, da je bilo omenjeno kačje gnezdo dobro ograjeno s celo vrsto
               zakonov in državnimi organi, kot sem že prej omenil nekatere. Kljub temu pa je v to
               jamo padlo nešteto slovenskih državljanov - in kako to? Skoraj vsi predstavniki
               oblasti so do sedaj poudarjali, da so v svojem početju ali ne početju sledili
               zakonom. Seveda, to je tipična iluzija, kajti zakon je sicer formalna stvar, ima pa
               tudi vsebino, ki se jo da tolmačiti na različne načine, ampak tukaj ni bilo videti
               nobenega poskusa to storiti. Tako postopanje, sprejemanje zakonov samo formalno, brez
               vsebine, je zelo tipično za nedemokratične režime. In to je verjetno tudi tipično za
               našo vlado in za zgodbo o uspehu. Morda bi vlada morala vprašati o vsem tem tiste
               naše ljudi, ki so bili oguljufani v teh aferah, vlada pa jih sploh ni opazila. To,
               kar zastopniki vlade in drugih državnih organov, seveda, vsi po vrsti iz dveh glavnih
               strank in še iz kakšne sopotniške stranke, skušajo v paniki delati, je delati <q>"damage
               control"</q>, to se pravi ustavitev škode in pa tudi poskušajo z akcijo, ki se imenuje po
               svetu <q>"white wash"</q>, ali prebeljenje neke fasade, kot je to znano po svetu. No, ja, te
               fasade pa so kazale velike pravne, finančne, socialne razpoke in tako je bilo treba
               neko hitroakcijo. Obljubljajo se spremembe v zakonih sedaj, ko je velika škoda že
               bila narejena, vendar v vseh letih do sedaj pa nič. In končno, ali ste koga kot
               hrabre branilce naše ekskluzivne vladajoče elite slišali danes povedati, kaj
               nameravajo storiti za ljudi, ki so bili oguljufani v času, ko so se vladne organi
               skrivali za zakoni, namenjenimi ljudstvu in njihovim zaščitam, ne pa njim samim.
               Upam, da bomo doživeli še v tem sklicu mandata finale te žalostne zgodbe in da bo
               resnično to, kar vlada obljublja, tudi storjeno s popravo zakonov in pa tudi z
               boljšim sodelovanjem med raznimi agencijami. Hvala.</p>
            </sp>
            <sp xml:id="SDZ3-Izredna-41-2004-03-02.sp111">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim mag. Vizjaka. Izvolite.</p>
            </sp>
            <sp xml:id="SDZ3-Izredna-41-2004-03-02.sp112">

               <speaker>MAG. ANDREJ VIZJAK:</speaker>

               <p>Hvala lepa za besedo. Primeri SIB banke, Oriona, Pay Consultinga so posmeh vsem, ki
               želimo in želijo normalno živeti v naši državi, delati in v tej državi seveda
               spoštovati pravni red, so primer, kako je mogoče politične pozicije in neučinkovitost
               nadzora in sodstva ter s kontroliranjem in spravljanjem javnega denarja to stlačiti v
               zasebne žepe. Ti primeri so groza za vse, ki vzgajamo svoje otroke, da je prav, da
               živimo od znanja, sposobnosti, od dela, da je goljufija greh. Ali se čudite, da je
               potem tega vse več? Ali se čudite, da je danes vrednota med podjetniki ogoljufati
               nekoga, ga prevarati, ne pa pošteno ali pravično zaslužiti svoj denar? Jaz se ne
               čudim. Zakaj se ne čudim? Zato, ker, žal, vse pozno vložene ovadbe, zastarani
               primeri, izjemno malo epilogov kaznivih dejanj, prav spodbujajo k goljufanjem naprej.
               To se pravi, gre za sistemsko napako. Gre za napako, da je sistem neučinkovit. Kdo je
               za to odgovoren?</p>
               <p>Epilog vseh teh zgodb, in tudi te sistemske napake, je po moji oceni groza za našo
               prihodnost. Žal nisem toliko naiven, kot predgovornica, gospa Črnugljeva, ki je
               govorila, da mestni svetniki niso imeli z nakupom nič, da niso nič vedeli, da so
               zaupali svetovalcem, odvetnikom. Prav to je njihov izgovor, in jih sprašujemo, kaj so
               naredili, saj imajo še vedno iste svetovalce. Iste ljudi. Vsi so isti. Vsi tisti, ki
               so jih zavajali, ki so zapeljali na to pot, so še vedno tam. Zgodilo se ni nič.
               Karavana gre dalje, goljufije se nadaljujejo. Nakup SIB banke je po moji oceni
               poskus, kako zagotoviti finančni servis javnim podjetjem v Ljubljani, ki na leto
               obrnejo približno 100 milijard tolarjev. Preko SIB banke so vplivni posamezniki iz
               vrst vladajoče LDS in Združene liste želeli zagotoviti kar se da dolgo oblast, ne
               glede na volitve, ne glede na to, kdo ima večino v mestnem svetu, in ne glede na to,
               kdo je župan. Seveda so izbrali banko, ki je bila že v samem štartu ustanovljena, ki
               jo je partija ustanovila, da bi zagotovila nekakšen <q>"by-pass"</q> za negotove prihajajoče
               čase novega režima in nove oblasti, in je bila seveda primerna tudi v tem obdobju.</p>
               <p>Razumem tudi nervozo gospoda Kavčiča, ki je na nek način branil in govoril in
               odobraval vse to početje, saj je njegov stric, po mojih podatkih, tudi prvi bankir
               prejšnjega režima, in boter Ljubljanske banke, kar pomagal pri pridobivanju županje
               Vike Potočnik zanakup tega deleža. To niso moje izjave, to je citirano iz medijev.</p>
               <p>Prav nemogoče, prav nemogoče se mi zdi, kako je mogoče, kako je mogoče v nekih
               normalnih razmerah kupiti zavoženo zgodbo. Sedaj se spuščam v obdobje, ko je že bil
               izveden nakup SIB banke, da je seveda Nova Ljubljanska banka za minimalno ceno, 400
               milijonov tolarjev, kupila SIB banko. In potem nekaj časa za tem nekdo kupi oziroma
               tam ista Nova Ljubljanska banka proda SIB banko za 2,3 milijarde Factor leasingu
               oziroma hčerinskemu podjetju Factor banke. Nemogoče! To je nemogoče v normalnih
               razmerah oziroma ni nemogoče, če ne gre za pravzaprav neko propadlo režirano zgodbo,
               ki se je v nekem trenutku sesula, ki je v nekem trenutku postala preveč javna in
               nadzorovana in seveda jo je bilo konec.</p>
               <p>Predstavniki vlade in celo vladni poslanci trdijo, da organi delajo vse, da je
               normalno, da so ljudje ogoljufani, da je žal to pač, da sistem ne deluje in da je pač
               to nekaj normalnega tudi v drugih državah. Večkrat danes!</p>
               <p>Žal, moram ugotoviti, da se sam v opoziciji s tem ne strinjam. Mislim, da so prav
               taka stališča, tudi poslancev, žal, prav potuha, da se seveda zgodba nadaljuje. Da je
               temu tako, me je tudi prepričal gospod Penko, ki je povedal, da je predsednik
               nadzornega sveta SIB banke poklical predsednika vlade, ko je ta predsednik nadzornega
               sveta izvedel, da se urad ukvarja. To se pravi, tipičen dokaz, da je kompletna stvar
               zrežirana politično, da je za politične namene in da je namen pravzaprav vzpostaviti
               nad politično tudi finančno oblast in vodenje ključnih gospodarskih služb znotraj
               države. Tipičen dokaz torej, da gre za politično kadrovan in ustvarjen finančni
               subjekt, namenjen servisiranju vladajoče politike in seveda njihovih elit.</p>
               <p>Ne znam si razložiti to drugače, kajti celotna zgodba SIB banke kaže na to, da je
               pravzaprav prepletenost odločitev in politike in ne nazadnje tudi pomembnih oseb iz
               vrhov obeh vladajočih, največjih vladajočih strank vseskozi prisotna in očitna, o
               čemer govorijo tudi vsa poročila in ne nazadnje tudi dosedanje razprave. Mislim, da
               kompletna današnja seja poteka v tonu, da je problem neučinkovitosti nadzora in
               pravosodja pravzaprav skoraj programiran.</p>
            </sp>
            <sp xml:id="SDZ3-Izredna-41-2004-03-02.sp113">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki je izzvala vaša razprava. Najprej gospod Kavčič, potem gospa
               Črnugelj. Gospod Kavčič, izvolite.</p>
            </sp>
            <sp xml:id="SDZ3-Izredna-41-2004-03-02.sp114">

               <speaker>MAG. BLAŽ KAVČIČ:</speaker>

               <p>Bi repliciral na tisti del, ko je spoštovani kolega mag. Vizjak izrazil skrb v zvezi
               z mojo domnevno nervozo. A ni nobene nervoze, se pa zahvaljujem za vašo skrb. V zvezi
               z vpletanjem mojega spoštovanega strica Nika Kavčiča v to tematiko, bi pa zelo na
               kratko rad povedal naslednje. Ponosen sem na njegovo vlogo. Postavljal je temelje
               slovenskega finančnega sistema še v partizanih. To je v obdobju, ko so nekateri
               podpisali pogodbo s Hitlerjem proti slovenskemu narodu in se kot njegovi plačanci
               borili na drugi strani. In nadaljeval je po osvoboditvi izgradnjo slovenskega
               finančnega sistema. Zato sem ponosen na njegovo vlogo tako v osvobajanju Slovenije
               med drugo svetovno vojno kot v izgradnji slovenskega finančnega sistema. Kar pa
               zadeva njegovo očitano vlogo v SIB banki, mi je poznano njegovo stališče, ko je bil
               konzultiran v zvezi s tem vprašanjem, je izrazil svoje osebno prepričanje, da bi
               Slovenija nujno potrebovala razvojno banko na državnem nivoju, ki bi bila finančni
               servis tudi vseh državnih institucij in paradržavnih skladov. Je pa odsvetoval
               ustanavljanje banke mestnih dimenzij. To je njegovo stališče. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp115">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še gospa Črnugelj, izvolite. Replika.</p>
            </sp>
            <sp xml:id="SDZ3-Izredna-41-2004-03-02.sp116">

               <speaker>SILVA ČRNUGELJ:</speaker>

               <p>Hvala lepa. Repliciram gospodu Vizjaku, in sicer v tistem delu trditve, ko je rekel,
               na kakšen način in kako, kljub temu, da sem dvakrat navedla, da mestni svetniki nismo
               odločali o nakupu, in da smo o tem izvedeli iz časopisja. Da pa je res, da so nam
               post festum pa mestni svetovalci, plačani odvetniki in upravni strokovnjaki, trdili o
               tem, kako je to dober nakup in čemu vse lahko služi ta banka. Prosim, toliko.
               <gap n="..."/><stage>/Glas iz dvorane./</stage><gap n="..."/> Ne, so zamenjani. Hvala.</p>
            </sp>
            <sp xml:id="SDZ3-Izredna-41-2004-03-02.sp117">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Širca. Izvolite.</p>
            </sp>
            <sp xml:id="SDZ3-Izredna-41-2004-03-02.sp118">

               <speaker>MAJDA ŠIRCA:</speaker>

               <p>Hvala lepa. Spoštovani! Pred več urami je prvopodpisani predlagatelj današnje seanse
               dejal, da gre za politične korenine pri vsej zadevi. In s tem se strinjam. Zato bi se
               rada obrnila v leto 1994, ko je izvršni svet v Ljubljani ustanovil Holging. Takrat mu
               je predsedoval Marjan Vidmar. Ustanovljen je bil brez potrditve mestne skupščine,
               čeprav bi le-ta morala o tem odločati. Botri projekta so bili predstavniki današnje
               politične opcije, ki je zahtevala ta sklic. Takrat so imeli v mestnem svetu večino.
               Kapitalska vrednost Holdinga je bila velika, ogromna, čez 30 milijard. Takrat so bile
               mestu odvzete ustanoviteljske pravice do upravljanja z javnimi podjetji. Neomejeni
               mandat nad podjetjem, ki je, kot rečeno, obračal ogromne denarce, je imel gospod
               Vidmar. Pustimo ob strani, da je skupščino takrat prevzel brat direktorja Voke, to se
               pravi javnega gospodarskega podjetja vodovod in kanalizacija, članica pa je bila tudi
               Vidmarjeva žena. Direktorje javnih podjetij so imenovali po lastni presoji. Visoke
               cene uslug javnih podjetij niso zniževali in dobičkov niso preusmerjali v manj
               donosna podjetja, zaradi česar sploh Holding ima smisel, da obstoja. Manj donosnim so
               namenjalisubvencije, dobičke pa so ohranjali zase. Skratka, šlo je za bogato,
               nenadzorovano utrdbo, ki je sama določala visoke cene uslug.</p>
               <p>Ko je postal v Ljubljani župan gospod Rupel, je zahteval drugačno poslovanje.
               Predvsem pa vračanje denarja v mestni proračun, kar je logično. Presežki naj bi
               služili tistim postavkam, ki so bile podhranjene in ki so služile interesom mesta.
               Toda dobesedno so mu zaprli vrata, če se spomnite, še niti na ogled čistilne naprave
               ga niso pustili in Holding je takrat, če se spomnite,razglasil za največjo by-pass
               operacijo in vložil tožbo za njegov izbris iz registra.</p>
               <p>SDS-u ni bilo takrat v interesu, da bi prišlo do transparentnega poslovanja. Mirno so
               se sklepale pogodbe s težkimi finančnimi posledicami. Indonezijski premog je bil za
               ljubljansko toplarno preplačan, bogato preplačan. Po mojih okvirnih izračunih za 9
               milijard, v daljšem časovnem obdobju. Takrat so se nabavili za več kot 200 tisoč mark
               preplačani vodni števci in s pomočjo podjetja Snaga naj bi se financiral časopis
               Slovenec. Indonezijski premog se je kupoval brez javnega razpisa. Vrednost tone je
               bil takrat 50 dolarjev, kasneje, ko je bil javni razpis urejen, je bila cena, ne
               čisto pol, ampak kar bistveno nižja, čez 30 ali 35 dolarjev. Vemo, da se je tudi
               namakal in da se ga je obogatilo z dodano vrednostjo vode. Bil pa je nekvaliteten. Od
               tukaj so nastale velike vsote, in od tukaj lahko tudi začnemo iskati tiste korenine,
               ki so bile omenjene. Po oceni torej je nastalo 9 milijard tolarjev dobička. To je
               skoraj trikrat trivsote, ki so bile predvidene za vložitev oziroma so bile vložene v
               SIB banko. Kasneje, v času županovanja Vike Potočnik, je postalo uradno jasno, da se
               je takratno vodstvo Holdinga, ki so ga vodile desne stranke, bogato okoriščalo.
               Županji je leta 2001 uspelo razdeliti Holding med ljubljanske občine. Veste, da je
               takrat nastala družbena pogodba. Takrat so se na žalost tudi umaknile vse tožbe zoper
               tako imenovani stari Holding. Vprašanja ustanoviteljstva so bila kljub številnim
               pravnim stališčem in mnenjem in ta so tudi na vpogled - zelo različna. Vprašanja o
               nadzoru mesta nad Holdingom oziroma njegovi avtonomnosti oziroma soglasju pri
               ustanoviteljstvu oziroma pri razdelitvi so še takrat bila odprta in ostala tudi
               kasneje. Bile so različne pravne interpretacije tudi glede načina odločanja in bili
               so tudi odločno pomanjkljivi podatki, kar je bilo danes že večkrat rečeno, ko je
               prišlo do preusmeritve viškov oziroma vlaganj Energetike v SIB.</p>
               <p>Toda ne bom odgovarjala na vse ostale teze, ki so bile podane v <q>"prime timeu"</q>, ker bi
               porabila preveč časa. Lahko rečem zgolj naslednje. Izredna seja je po moji presoji
               del določenega scenarija. Lahko bi jo postavila tudi kakšna druga politična opcija,
               ko bi se spraševala o tem in ko bi se ozirala v preteklost, kje je teh 9 milijard
               tolarjev. Mislim, da je ogrodje tega scenarija zagotovo oziranje na preteklost na eni
               strani in na drugi strani tudi uprizarjanje hitrih sodišč in pavšalnih sodb. Namesto
               da bi se, poudarjam, državni zbor ukvarjal z zakonodajnimi nalogami, še posebej s
               tistimi, ki nas zavezujejo v tem trenutku na Evropo, se nam vsiljujejo vloge
               kriminalistov, policistov in sodnikov. Državni zbor enostavno to ni in ne sme biti.
               Mi smo zato, da lahko razpravljamo o tem, ali imamo luknjičavo zakonodajo, tudi na
               osnovi tovrstnih ugotovitev, kot jih nudi ta primer, in ali ta zakonodaja daje
               možnosti izrabljanja in goljufanja ljudi. In če jo imamo, kako jo lahko popravimo.</p>
               <p>Seveda, gospod Podobnik je rekel, da ne gre samo za zakonodajo. Spisek zakonodajnih
               sprememb je dolg in tudi ta mi lahko vzame čas, če bi ga naštevala. Gre tudi za
               vprašanje vrednot, se strinjam, absolutno se strinjam. Toda dejstvo je, da so tudi te
               vrednote lahko pod vprašajem prav na tistih mestih, kjer bi morale biti najbolj
               vzdrževane in spoštovane. Če apliciram na trenutne obsodbe, ki se dogajajo v
               Združenih državah Amerike v zvezi s kršitvami hudih nadlegovanj mladoletnih oseb,
               prav v tistih sferah, kjer so vrednote najbolj spoštovane.</p>
               <p>Razkritje špekulativnih poslov Sloveniji ni v ponos, ker priča, da je pravni red
               nepopoln. Sicer pa, res je, ali sploh obstaja tako absolutno popolna pravna
               regulativa in tako popoln red, ki ga pohlep ne bi znal preglasiti. Važno pa je in
               danes je bilo že večkrat rečeno, da se možnosti, ki so v tem trenutku za oškodovane
               ljudi, ki so v tem trenutku prepoznane, čim prej sanirajo, toda ne samo na moralni
               način in po moralni poti, ampak da se pospešijo vsi tisti dogodki, ki lahko, in
               postopki, ki lahko v zelo hitrem času rešijo še tista vprašanja, ki lahko nudijo
               možnost, da ljudje, ki so bili v teh goljufijah zavedeni ali nezavedeni, pravno
               nepoučeni ali poučeni, oškodovani. Hvala.</p>
            </sp>
            <sp xml:id="SDZ3-Izredna-41-2004-03-02.sp119">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo za repliko kot predlagatelju dajem gospodu Janši. Izvolite.</p>
            </sp>
            <sp xml:id="SDZ3-Izredna-41-2004-03-02.sp120">

               <speaker>IVAN (JANEZ) JANŠA:</speaker>

               <p>V tem, ko nam je gospa Širca zadnjič postregla s tezo, da so vsi Slovenci žrtve
               <q>"Blut und Boden"</q> ideologije, smo danes potem, ko smo najprej slišali, da je za SIB
               banko in predvsem Orion malo da ne kriva Bajukova vlada, zdaj slišali, da je za SIB
               banko kriv Marjan Vidmar, ker je nekoč ustanovil Holding. Morda je bila ustanovitev
               pravno sporna, ampak ta Holding še vedno obstaja. Zanima me zakaj ga niste ukinili,
               če je bil pravno sporno ustanovljen? Slovenska demokratska stranka v Ljubljani nikoli
               ni imela župana, se pravi izvršilne oblasti, in nikoli večine v mestnem svetu.
               Nikoli, tudi takrat, ko je bil Kovačič predsednik mestnega sveta, to ni bila večinska
               opcija. In tudi ko je bil Marjan Vidmar šef Holdinga, mimo grede, on že dolgo ni v
               SDS, 10 let skoraj, je bila večina direktorjev javnih podjetij v Ljubljani iz
               Združene liste. Lahko jih naštejem, če hočete. So bili isti kot prej, od leta 1982
               naprej nekateri, isti, tudi potem, ko je bil Holding, so bili direktorji javnih
               podjetij praktično isti kot prej večina iz Združene liste. Če je bilo tam kaj narobe,
               lepo prosim, raziščite, skličite izredno sejo in tako naprej, ne pa reči, da je
               Vidmar kriv za SIB banko.</p>
            </sp>
            <sp xml:id="SDZ3-Izredna-41-2004-03-02.sp121">

               <speaker>PODPREDSEDICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp xml:id="SDZ3-Izredna-41-2004-03-02.sp122">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Kolegice, kolegi, predstavniki vlade. Menim, da
               kdorkoli danes govori o tem, da je pomen te izredne seje oziranje na preteklost ali
               pa uprizarjanje vloge hitrih sodišč, da je takšno razmišljanje napačno. Ne glede na
               kateri poziciji se nahaja poslanec ali poslanka v tem državnem zboru, je potrebno
               vsako izkoriščanje položaja čim hitreje in na najbolj primeren način sankcionirati in
               onemogočiti. Zato nekaterih vas, kolegic in kolegov, danes ne razumem.</p>
               <p>Ko je bila prva seja o primeru SIB banke, sem začel svoje razmišljanje, ki ga bom
               danes ponovil. Izvirni greh v Sloveniji je in bo do takrat, dokler oblast, pa jo bo
               imela ali Liberalna demokracija ali SDS ali Slovenska ljudska stranka, ne bo
               omogočila, da bov nadzornih svetih javnih podjetjih, javnih zavodov lahko sedel tudi
               predstavnik opozicije in tudi na lokalni, svet. Menim, da je od vsega tega naprej
               tisti izvirni greh in tudi skušnjava, kjer se omogoča izkoriščanje svojega vplivnega
               položaja. Dokler nebo oblast na državni ali lokalni ravni v tej državi pripravljena
               spremeniti to usmeritev, se bomo velikokrat ubadali s problemi SIB-a, Oriona in tako
               naprej. Oblast mora omogočiti kontroliranje tudi v upravljavskih sferah, naj si bo to
               na državni ali lokalni ravni. Dobesedno menim, da je problem SIB-a in tudi Oriona v
               tem trenutku najbolj problem naše policije in tudi državnega tožilstva. Najprej. Če
               smo imeli v tej državi primere že v lanskem letu, ko se je za, mogoče, bananine
               olupke zapiralo mestnega župana, pa imamo v tem primeru primer milijardnih gljufij,
               ko še nihče od odgovornih ni za zapahi. Najprej tukaj na policiji in na državnem
               tožilstvu, potem je stvar šele na pravosodju, da ne ukrepa naprej.</p>
               <p>Da nadaljujem, notarji. Menim, da je v primeru, ki je najbolj izpostavljen v vladnem
               poročilu, verjetno notarska zbornica naredila levjo uslugo svoji ustanovi in tudi
               svojim sokolegom. V zapisu, ki ga navaja vlada, se vrsti cela vrsta ugotovitev, v
               katerem so v, tako piše, notarski pisarni Lepša se potrjevali podpisi na pogodbah A,
               na notarskih listih pogodb B, izdelovali notarske listine, ki so služili Orionu za
               pridobitev kreditov pri tujih bankah, kakor tudi izdelovanje notarske listine, ki so
               služile Orionu za pridobitev bančnih garancij za zavarovanjev primeru vnovične izdaje
               bančnih garancij. Se pravi, notar je v tem primeru vedel oziroma poznal vsebino
               poslovanja družbe Orion. Zato bi lahko oziroma bi moral opozoriti stranko na
               vprašljivost teh pogodb.</p>
               <p>In sedaj tista navedba, ki jo je podal vice guverner gospod Nučič, da pač stranka bi
               se pa le morala predhodno pozanimati, kakšno pogodbo podpiše. Ja, poglejte,
               spoštovani gospod Nučič. V primeru SIB banke in odkupa terjatev SIB banke s strani
               Oriona si te stranke nismo moral pomagati ničesar. Bile sopač porinjene v klobčič, ki
               se je odvijal, in porinjene v ta krog podpisovanja medsebojnih zavajajočih pogodb s
               strani ene od strank. Dejstvo je, da dokler se pač tudi tukaj ne bodo odgovorne
               institucije tudi posule s pepelom in priznale, da je bilo nekajnarobe, menim, da ne
               bomo prišli daleč. Potrebno je, da vsak prizna svojo krivdo, ki je bila v tem
               postopku storjena. Tudi s strani posamezne institucije. V primeru SIB banke,
               oprostite, tudi kolegi iz Banke Slovenije, poglejte, ve se, da je bila SIB banka
               kupljena s strani Energetike na račun ljubljanskih davkoplačevalcev, samo na način,
               da so plačali seveda višjo ceno energije, in to v dveh letih, in se je nabralo tistih
               3 milijarde kupnine. Tukaj ni šlo za nikakršno dobro investicijo že na začetku.
               Problem slovenske družbe je v tem, da je problem prevelikih povezanih poslov,
               medsebojnih poslov. Dokler ne bo pripravljenosti odgovornih, da bodo to eno, drugo,
               tretjo verigo, ki se v posameznih primerih pojavi, preprečili in začeli razreševati,
               potem bomo pač lahko imeli leta 2003 eno izredno sejo o SIB-u, leta 2004 eno, pa
               mogoče 2005 še naslednjo, tretjo sejo, ampak tudi po teh sejah se ne bo zgodilo
               ničesar oziroma nihče od odgovornih še vedno ne bo odgovarjal za oškodovanje, ki
               seveda je v teh vseh primerih tudi nastopilo.</p>
               <p>In sedaj mogoče še na kratko za konec, ker želim še tudi gospodu Božiču prepustiti
               vsaj kakšno minuto. Menim samo nekaj, kolega Kacin, ki je zelo lepo nastopil v imenu
               Liberalne demokracije, v tem primeru, kot da LDS ni kriva ničesar. Gospodarska
               ministrica, gospa Petrinova, je že v tem mandatu več kot tri leta na tem resorju.
               Lahko bi že prišlo do 22. februarja, že tudi prej, do predloga sprememb zakona o
               potrošniških kreditih. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp123">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vebra. Izvolite.</p>
            </sp>
            <sp xml:id="SDZ3-Izredna-41-2004-03-02.sp124">

               <speaker>JANKO VEBER:</speaker>

               <p>Hvala za besedo in lep pozdrav vsem. Moje mnenje je, da gre pri današnji seji za
               sejo z zamudo. Zakaj sem takšnega mnenja? Iz sklepov, ki so jih predlagatelji
               predložili, je razvidno, da zahtevajo določene podatke in s teh podatkov je seveda
               lahko razbrati, da bi bilo možno tudi iz strani predlagateljev reševati vse te
               probleme že leta 2000. Takrat je bil predlagan zakon o potrošniških kreditih in
               seveda bi Bajukova vlada lahko že takrat prisluhnila vsem tem težavam in pripravila
               ustrezne rešitve, tako da ne bi prišlo do težav, v katerih so danes očitno
               prenekatere družine v Sloveniji.</p>
               <p>Drugi razlog, zakaj se mi zdi, da gre za sejo z zamudo, gre za dejstvo, da so v
               veliki meri delo, ki naj bi bilo danes pravzaprav zasluga predlagateljev izredne
               seje, opravili novinarji. Novinarji so opravili resnično izredno veliko dela,
               opozorili na težave ljudi v tem prostoru in ne nazadnje tudi na potencialne
               nepravilnosti, ki bodo mogoče dokazane v postopkih.</p>
               <p>In seveda tretji razlog, zakaj se mi zdi, da gre za sejo z zamudo, je ta, da ravno
               ti postopki, o katerih govorimo, lahko ugotavljamo iz predloženih gradiv, potekajo v
               ustrezni obliki in seveda širini tako s strani vlade, tako s strani Banke Slovenije,
               tako s strani generalnega državnega tožilstva, tako s strani policije, urada za
               preprečevanje pranja denarja in seveda tudi urada za preprečevanje korupcije. Torej
               iz vseh teh gradiv lahko razberemo,da postopki resnično tečejo, tako pri problemu
               slovenske investicijske banke in tudi pri problemu podjetja Oriona oziroma Pay
               Consultinga. To, kar je seveda mogoče treba dodati pri teh razpravah, je pa vendarle
               dejstvo, da lahko ugotavljamo, da obstajajo pri nekaterih očitno ideje, ki imajo
               neizmerne širine. In te ideje so se zagotovo odrazile tudi pri izkoriščanju
               preohlapne zakonodaje. To je tudi eden od poglavitnih razlogov, zakaj je lahko
               podjetje Orion očitno prišlo tudi do ideje, da zaračunava oderuške obresti.</p>
               <p>Če pa pogledamo sam namen slovenske investicijske banke v svoji zgodovini delovanja,
               pa vendarle menim, da bi bilo potrebno povedati tudi to, da v obdobju, ko smo
               izgubili ali je gospodarstvo pravzaprav izgubilo velik del trga, ki ga je nekoč
               obvladovalo, je bilo potrebno razmišljati tudi o tem, da prihajajo podjetja, ki so se
               preoblikovala v skladu z novo družbeno ureditvijo in ki so izgubljala ne nazadnje
               tudi trge, torej omogočiti tem podjetjem, da prihajajo do čim kvalitetnejših in
               seveda čim hitreje do pomoči pri razvoju svoje dejavnosti.</p>
               <p>In če se danes vprašamo, kaj poskušamo danes početi, je želja vseh pri vseh
               razpravah, ko se pogovarjamo o gospodarstvu, še vedno usmerjena v to, da bi bili
               postopki čim hitrejši, da je vmes čim manj administracije in da se seveda čim hitreje
               odzivamo predvsem na potrebe trga oziroma razvoja gospodarstva. Temu je zagotovo
               sledila tudi Slovenska investicijska banka in prenekatera podjetja bi zagotovo lahko
               potrdila, da če ne bi bilo te banke, bi najbrž bilev Sloveniji veliko, veliko večje
               težave, tako na področju brezposelnosti kot tudi uspešnega razvoja gospodarstva.
               Nekaj podobnega se je dogajalo ne nazadnje tudi pri delovanju hranilnic in
               posojilnic. Tudi te so poslovale na, lahko rečemo, enostavnejši način, dostopnejši do
               komitentov, kot je to pač možno zagotavljati v velikih bančnih sistemih. In, seveda,
               ugotovili smo, da pri hranilnicah in posojilnicah vendarle obstaja nekako prevelik
               riziko in da bi lahko prišlo do resnih težav. Zakonodaja je nekako kljub vsem tem
               ugodnim postopkom na področju bančništva najbrž da pravočasno odpravila težave, do
               katerih bi mogoče lahko prišlo zaradi teh ugodnih postopkov tudi na področju
               hranilnic in posojilnic.</p>
               <p>Pa vendar, kaj lahko danes kot parlament postorimo za to, da to sejo, ki se je po
               mojem mnenju, ponavljam, dejansko zgodila z zamudo in se dogaja z zamudo. Zagotovo je
               treba slediti sklepom vlade, zagotovo je treba slediti ukrepom, da sprejmemo v čim
               krajšem času ustrezno zakonodajo, zakonske norme, ki bodo preprečevale predvsem to,
               da ne bo možno zaračunavati oderuških obresti za tiste posojilojemalce, ki so očitno
               prišli v težave in ne morejo vseh zadev rešiti z lastnimi rokami, če temu tako rečem,
               oziroma z lastnimi možnostmi. Mislim, da je to lahko tudi eno od pomembnejših
               sporočil današnje izredne seje. Vsi ostali postopki pa, mislim, da tečejo na ustrezen
               način in da bodo pripeljali tudi do rešitev, ki pa jih, upam, da bomo znali potem
               tudi v parlamentu preliti v nove zakonske rešitve, ki bodo onemogočale tiste
               nepravilnosti, ki bodo v postopkih, ki tečejo, morebiti tudi dokazane.</p>
               <p>Sicer pa menim, da je resnično z vseh strani, od vseh teh služb, ki so danes tukaj
               tudi prisotne, bilo tudi kvalitetno pojasnjeno, da vsi jemljejo zelo resno svoje
               delo. Prepričan sem, da bo tako zdajšnja vlada kot tudi parlament to delo, kolikor ga
               bo še lahko opravil v tem mandatu, na tem področju ravno tako opravil zelo resno in
               odpravil tiste težave, ki jih takratni vladajoči garnituri očitno ni uspelo. Mislim,
               da bi v sklepih,ki so jih podpisniki za sklic izredne seje predložili, morali dodati
               še osmi sklep, v katerem bi zapisali, da se opravičujejo vsem komitentom, ki so danes
               zaradi oderuških obresti prišli v težave. Hvala.</p>
            </sp>
            <sp xml:id="SDZ3-Izredna-41-2004-03-02.sp125">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Soka. Izvolite.</p>
            </sp>
            <sp xml:id="SDZ3-Izredna-41-2004-03-02.sp126">

               <speaker>ALOJZ SOK:</speaker>

               <p>Hvala za besedo, spoštovana predsedujoča. Spoštovane kolegice in kolegi! Mislim, da
               ste danes že vse po dvakrat, trikrat povedali, pa vseeno bi ta čas rad izkoristil.
               Najprej bi rad rekel, da tisti, ki problematizirate neka sredstva, ki so bila v
               preteklosti namenjena za časopis Slovenec, bi bilo prav, da bi se tega lotevali z
               neke etične in pa moralne norme in si pri tem tudi preklicali v spomin, da je temu
               časopisu po letu 1945 bilo vse premoženje zaplenjeno, pa potem nikdar nič vrnjeno. To
               sem slišal v prejšnjem tednu in tudi danes problem okoli tega časopisa.</p>
               <p>Drugo, kar je, če bi ob vseh teh zapisih, ki se pojavljajo v časopisu, časopisi,
               mediji in iz katerih zapisov izhaja, da v tej državi prihaja do vse večjega števila
               oškodovanj državljank in državljanov, opozicija ne zahtevala razprav in pa izrednih
               sej, tako kot je danes, potem sigurno ta opozicija svoje funkcije ne bi opravila.
               Opravili pa je seveda ne boste tudi vi v poziciji, če boste takšna kriminalna dejanja
               oškodovanja, korupcijo zagovarjali in jo hoteli na nek način prekrivati. Torej naše
               državljanke in državljani nas za to niso izvolili v ta parlament in razprava gospoda
               Kacina danes uvodoma, čeprav ne smem polemizirati s stališči poslanskih skupin, je
               bila v tej smeri povsem deplasirana. Nekaj je pravno dopustno, drugo je pravno možno.
               O tem seveda lahko mi na široko filozofiramo, ampak od tega se seveda ne da živeti in
               od tega ni neke velike koristi.</p>
               <p>Poglejte, pojavljajo se afere SIB, Orion, Zbiljski Gaj, Trzin. Danes ste lahko v
               časopisu Finance brali: Stanovalci BS3 vlagajo tožbe. Preko tisoč ljudi je ugotovilo,
               da sedaj, ko hočejo knjižiti zemljiškoknjižno pravico na stanovanjih, ki so jih
               kupili pred 25-imi leti, ugotavljajo, da je podjetje, ki je gradilo in ki so nekoč že
               sklenili z njim pogodbe - gre za podjetje Gipos - pred dvema letoma ta zemljišča
               prodala nekemu gospodu, ki se piše Bojan Gjura. In kaj se je zgodilo? Davčna uprava
               je takšne pogodbe potrdila. Izpeljala je pravni posel. In to 17 tisoč kvadratnih
               metrov je kupil za 35 milijonov slovenskih tolarjev. Davčna uprava pa je pri tem
               poslu tudi usmerila 700 tisoč tolarjev davka na promet z nepremičninami. Torej gre za
               državno institucijo, ki je pomagala pri nekem povsem nelegalnem pravnem poslu. In
               spet je na vidiku nova afera. Tisoč ali pa še več ljudi, ne vem za koliko stanovanj
               gre - časopisi se bodo o tem razpisali - in prav gotovo je to eno od novih
               oškodovanj. Že res, da se bo potem na sodišču to razčistilo, reševalo, ampak zakaj je
               to potrebno. In če je naša izredna seja danes vsaj malo pripomogla k temu, da bodo
               ministrstva, da bo vlada pritisnila na institucije, ki morajo take zadeve in podobne
               preprečevati, potem smo seveda danes neko delo opravili in ta čas ni vržen stran. In
               tudi ne gre za seanso, kot se je izrekla gospa Širca. Torej, to ni to. Mi v opoziciji
               moramo na to in jaz bom gospodu Bandlju, državnemu sekretarju, ko bo prišel nazaj,
               tudi izročil eno od pogodb, ki so mi jo danes prinesli oškodovani in so zaskrbljeni,
               kaj bo z njihovim stanovanjem. Imajo pogodbe, ki so jih sklenili, danes pa ugotovijo,
               da je lastnik zemljišča nek gospod, ki živi nekje na Floridi, če je to res po teh
               podatkih, ki tukaj pišejo.</p>
               <p>Tukaj smo danes lahko tudi slišali, ne vem, to, kar se pogosto v našem spremenjenem
               vrednostnem sistemu dogaja, da smo zamenjali besedo kraja z besedo <q>"znašel se je"</q>.
               Jaz drugače ne morem razumeti obrazložitev, češ, zato, ker je v zakonu o potrošniških
               kreditih neka pravna praznina, za katero naj bi bila, kotste povedali, kriva Bajukova
               vlada, čeprav je v tistem mesecu, ko je ta zakon bil sprejet, nastopila svojo
               funkcijo in čeprav vsi vemo, da v Sloveniji ne sprejema zakonov vlada, ampak
               parlament, dobro, to je lahko vaša pravica, da tako mislite, ampak nekapravna
               praznina ne more pomeniti, da je potem vlada kriva, da je nekdo oškodoval, ukradel in
               tako naprej. Te lopove je enostavno treba kaznovati, tudi če v zakonu notri ni bilo
               nekega zakonskega člena, ki bi zlorabo preprečeval. In opravičevati, češ, da je zakon
               slab, da je to nekdo naredil, to enostavno ne gre in to ni pošteno, še zlasti ne, če
               vemo, da so te pogodbe potrjevali notarji. Da so notarji dejansko odobravali in da so
               se pač ljudje, ki so sklepali te kreditne posle, nekako zanašali, da so v dobri veri
               notarji tisti, ki bodo to preprečili.</p>
               <p>Tisto, kar pa mene še bolj skrbi, kot vse to, pa je, da se je s temi krediti Orion
               predvsem orientiral na en del kmečkega prebivalstva. To kaže na trenutno izredno
               slabo stanje v slovenskem kmetijstvu, kaže na to, da ljudje nimajo denarja in da se
               zaradi tega tudi na takšen rizičen način zadolžujejo.</p>
               <p>In še nekaj. Mi tukaj danes v tem trenutku, v tem mesecu začenjamo temeljito
               razpravo o davčni reformi. Vsi pravimo, da je treba razbremeniti delo, da je treba
               ohraniti pa socialne pravice, ki smo jih v tej državi uvedli. Sprašujem vas,
               spoštovani kolegi, kako bomo to naredili, če ne bomo v kali preprečevali vseh teh
               zlorab in pa vseh teh velikih neopravičenih prilaščanj določenih posameznikov, ki
               bogatijo na račun drugih.</p>
               <p>Še na eno zadevo, zmanjkuje mi časa, bi rad opozoril. Kako bomo to dosegli, če ne
               bomo preprečevali takšnih zadev, kot je bila v časopisu Nedelo v nedeljo, pa tudi
               danes so v časopisu, objavljene plače v javnem sektorju, kjer lahko recimo direktor
               zdravstvenega zavoda, zdravstvenega varstva Koper zasluži preko 3 milijone bruto. In
               celi spisek, celi spisek zdravstvenih domov po celi Sloveniji je, kjer imajo
               direktorji krepko preko en milijon in pol bruto osebnih dohodkov. Minister Keber pa
               nam ponuja belo knjigo, s katero naj bi uvedli neko finančno reformo na ministrstvu
               za zdravstvo, s katerim bi naj pridobili nova sredstva, večja sredstva, za vlaganja
               in pa za več pravic naših državljank in državljanov.</p>
               <p>Jaz moram nehati, ker se mi je iztekel čas. Mi te zadeve seveda ne bomo enostavno
               razrešili. Jaz mislim, da bi najboljša rešitev tega problema bila, če bi v jesen
               ljudje na volitvah menjali to našo politično oblast, kajti očitno je, da ste
               stranke<gap n="..."/></p>
            </sp>
            <sp xml:id="SDZ3-Izredna-41-2004-03-02.sp127">

               <speaker>PODPREDSEDNICA IRMA PAVLINIČ KREBS:</speaker>

               <p><gap n="..."/> lepo prosim, ste končali že<gap n="..."/></p>
            </sp>
            <sp xml:id="SDZ3-Izredna-41-2004-03-02.sp128">

               <speaker>ALOJZ SOK:</speaker>

               <p><gap n="..."/>bom takoj nehal. Da ste stranke vladajoče koalicije tako daleč vpete v to
               dogajanje, tako daleč povezane z vsemi temi akterji, da enostavno tega problema ne
               morete razrešiti. Samo en način je<gap n="..."/></p>
            </sp>
            <sp xml:id="SDZ3-Izredna-41-2004-03-02.sp129">

               <speaker>PODPREDSEDNICA IRMA PAVLINIČ KREBS:</speaker>

               <p><gap n="..."/> hvala lepa.</p>
            </sp>
            <sp xml:id="SDZ3-Izredna-41-2004-03-02.sp130">

               <speaker>ALOJZ SOK:</speaker>

               <p><gap n="..."/> s katerim se to lahko dejansko tudi izvrši. Hvala lepa in se opravičujem, da sem
               presegel nekoliko čas.</p>
            </sp>
            <sp xml:id="SDZ3-Izredna-41-2004-03-02.sp131">

               <speaker>PODPREDSEDNICA IRMA PAVLINIČ KREBS:</speaker>

               <p>K besedi vabim gospoda Sušnika. Izvolite.</p>
            </sp>
            <sp xml:id="SDZ3-Izredna-41-2004-03-02.sp132">

               <speaker>FRANC SUŠNIK:</speaker>

               <p>Hvala za besedo. Spoštovani zbor. Zanimivo, ne zgolj slučajno je, da v poročilih o
               Orionu, Pay Consultingu v povezavi s SIB banko, številčno izstopajo posli s
               kmetijami, slovenskimi kmeti, še posebej številčno izstopajo posli s prekmurskimi
               kmeti. Kruto dejstvo je, da sta družbi Orion in Pay Consulting v povezavi s SIB banko
               grobo, naklepno in neizprosno, brezkompromisno, zavedujoč se popolne odsotnosti
               nadzora s strani pooblaščenih državnih institucij, izkoriščala tiste državljane
               Republike Slovenije, ki so potrebovali, ki so nujno potrebovali denar, kredit, niso
               pa bili kreditno sposobni.</p>
               <p>Razprava, ki poteka, pa bi morala odgovoriti in ugotoviti, zakaj je med strankami
               Oriona in Pay Consultinga največ kmetov. Predvsem prekmurskih kmetov, kar nedvomno
               kaže na to, da je kreditno nesposobnih največ prav kmetij. To ni nič čudno, to samo
               potrjuje težko stanje na področju kmetijstva in izkazuje ter v najbolj grobi obliki
               razgalja posledice slabe in nedorečene kmetijske politike, slabega stanja na področju
               kmetijstva in stiske kmetij. Nenehno upadanje in slabšanje ekonomskega položaja
               slovenskega kmetijstva in slovenskega kmeta, ki se odraža v dnevnem propadanju več
               kot desetih kmetij, v neperspektivnosti in brez izhodnosti na področju kmetijstva, so
               zanimivo in logično opazili tudi kvazi finančniki iz prestolnice, iz Oriona in Pay
               Consultinga, ki so v sodelovanju s SIB banko in ob asistenci notarjev nadaljevali in
               dokončali svoje mrhovinarski posel in zapečatili usodo marsikatere slovenske kmetije.
               Zanimivo pri tem pa je, da se je ta posel dogajal ob asistenci hranilno-kreditnih
               služb, ki so mirno dovoljevale zaseganje sredstev kmetov na svojih računih že v
               primeru dvomesečne zamude pri odplačevanju obrokov. Popolnoma neverjetno je, da so
               zapletene finančne transakcije in goljufije Oriona in Pay Consultinga sploh bile
               možne. Neverjetna je domišljija in inovativnost akterjev teh umazanih goljufij, ki so
               še kako uspešno izkoristili odsotnost državnih institucij, ki bi jim morale stopiti
               na prste, ki bi morale oziroma bi bile dolžne že tako obubožane kreditojemalce - tu
               mislim predvsem kmete- zavarovati pred goljufi takšnega kalibra. Kako je sicer
               mogoče, da je za prejetih 5 milijonov tolarjev kredita nastala s strani prejemnika
               tega denarja obveznost vračila kar 25 milijonov? Mislim, da so te številke vredne
               premisleka. Zaradi goljufije je pogodbena stranka dejansko izgubila še nepremičnino,
               ki jo je prodala Orionu in se je le-ta vknjižil kot lastnik te nepremičnine in je to
               nepremičnino zastavil Orion kot garancijo za najem kredita, na primer, največkrat pri
               SIB. Popolnoma nepravični in izrazito sankcionirano naravnani so bili tudi primeri,
               ko je stranka Oriona zamudila s plačilom dveh obrokov in ko je prišlo do odstopa od
               pogodbe, pri tem pa stranka Oriona ali Pay Consultinga - in še enkrat poudarjam, da
               so bili med temi strankami v veliki večini kmetje, kar je še posebej žalostno in kar
               bo imelo dolgoročne posledice za razvoj kmetijstva in podeželja - da je ta stranka,
               da je ta dolžnik v trenutku izgubil vse. Ni več lastnik nepremičnine, izgubi že vse
               do sedaj plačane obroke, Orionu mora plačati odškodnino v višini 28% kupnine, plačati
               mora še vso škodo, ki si jo izmisli Orion. Vse to je bilo izpeljano zvito,
               premišljeno, zavedajoč se težkega položaja, zavedajoč se brezizhodnega položaja
               slovenskega, prekmurskega kmeta, tako da le-ta ni vedel, kaj in zakaj podpisuje.
               Obstajajo tudi pomisleki in velika verjetnost prenarejanja, ponarejanja in
               poneverjanja listin, in to vse se je dogajalo tudi ob prisotnosti in z vednostjo
               notarjev, ki nosijo za te svinjarije velik del odgovornosti. Popolnoma neverjetno je,
               da je odsotnost državnih institucij, to je tistih, ki bi morale obvarovati naše
               državljane pred lumpi takšnega kova in pred podobnimi dejanji, odraz nesposobnosti in
               neznanja pristojnih uslužbencev. Zato je mogoče in edino logično iskati vzroke za
               tovrstna dejanja v političnem botrstvu za omenjena gnusna dejanja in postopke.
               Zastavlja se vprašanje, kaj so delali oziroma niso delali odgovorni z ministrstva za
               kmetijstvo z vsemi institucijami, da niso zavarovali kmetov in kmetij pred
               goljufijami in propadanjem. Zastavlja se tudi vprašanje, kakšna je vloga sodišča in
               izvršiteljev. Tu mislim predvsem na sodišče v Murski Soboti, ki so neizprosno in
               vestno izvrševali rubež prav na osnovi spornih in goljufivih pogodb in listin, ki so
               najverjetneje bile tudi ponarejene.</p>
               <p>Navsezadnje mislim, v to sem globoko prepričan, da bi morala vlada Republike
               Slovenije oziroma ministrstvo za kmetijstvo, gozdarstvo in prehrano pripraviti
               program ukrepov, seveda če jima je še kaj mar za usodo slovenskega kmeta, pripraviti
               ukrepe, morali bi pripraviti ukrepe za pomoč in sanacijo tistih kmetij, ki so se
               ujele v pasti Oriona in Pay Consultinga. Le tako bo možno rešiti kar nekaj 100
               kmetij, ki so po naših podatkih zaradi neizprosnega izvajanja spornih kreditnih
               poslov na robu propada. Nedopustno in žalostno. To je v kratkem vse, kar se da reči
               na te svinjarije. Hvala.</p>
            </sp>
            <sp xml:id="SDZ3-Izredna-41-2004-03-02.sp133">

               <speaker>PODPREDSEDNIK VALENTIN POHOREC:</speaker>

               <p>Besedo dobi Jože Avšič. Prosim.</p>
            </sp>
            <sp xml:id="SDZ3-Izredna-41-2004-03-02.sp134">

               <speaker>JOŽE AVŠIČ:</speaker>

               <p>Hvala in dober večer vsem skupaj. Najprej so me zaprosili, kolega Kavčič me je
               zaprosil, ker ni dobil priložnosti, da bi repliciral na repliko gospoda Janše, ki je
               izkoristil na nek način tudi mimo poslovnika, in obrnil<gap n="..."/></p>
            </sp>
            <sp xml:id="SDZ3-Izredna-41-2004-03-02.sp135">

               <speaker>PODPREDSEDNIK VALENTIN POHOREC:</speaker>

               <p>To ni<gap n="..."/></p>
            </sp>
            <sp xml:id="SDZ3-Izredna-41-2004-03-02.sp136">

               <speaker>JOŽE AVŠIČ:</speaker>

               <p><gap n="..."/> in obrnil razpravo o trgovanju z elektriko v čisto drugo smer. Tako pač on zna.
               Poanta, ki jo je gospod Kavčič hotel povedati, je ta, da je bilo govora v primeru
               trgovanja z elektriko med Enronom in drugimi podjetji pač posredništvo. Trgovina s
               Hrvaško ni imela nobenih posrednikov. Tu je šlo pa za posredništvo in za v milijarde
               velike razlike v cenah, ki so bile dosežene, in za katere se lahko sumi tudi, da so
               končale v katerih od botrskih žepov, o čemer se danes že veliko govori.</p>
               <p>Sicer pa je res, da so številne lumparije v Sloveniji, in da jih je veliko, ki niso
               raziskane, ki niso odkrite, da se postopki dolgo vlečejo, da se ne dokončajo. To v
               resnici vznemirja javnost in upravičeno nas vse skupaj tudi skrbi. Tako stanje ni
               dobro. Če bo današnja razprava v državnem zboru pripomogla k hitrejšemu razpletanju
               najbolj razvpitih primerov, ta čas ne bo zapravljen. Hitro razkrivanje in kaznovanje
               lumparij je najboljša preventiva. Upravičeno se lahkodomneva, da nerazkrivanje in
               nekaznovanje odkritih primerov opogumlja tudi bodoče lumpe in barabe.</p>
               <p>Predlagatelja današnje točke sta dejala, da vlada kaos in da ni politične volje, da
               bi nekatere primere razrešili. V marsikaterem primeru je to morda res. Po mojem
               osebnem mnenju ta kaos dejansko že dolgo traja in da je prava mati kaosa nerazkrita
               oziroma neraziskana afera trgovanja z orožjem, še katera druga morda tudi. Mati vseh
               afer in mati kaosa. In seveda bi lahko od tu štartali, kaj vse v Sloveniji
               niraziskano ali je zamolčano.</p>
               <p>Glede na to, da se mi kolegi v opozicijskih vrstah smejejo, pa bom povedal, da že
               tri leta ali več je, od kadar so mediji poročali, da so bile vložene ovadbe proti
               nekaterim predstavnikov ministrstva za gospodarstvo v času že nekajkrat omenjene
               Bajukove vlade, ko je šlo za nakupovanje računalnikov. Se kdo še tega spomni? Šlo je
               za računalnike, šlo je za veliko razliko v cenah, ponudbenih, šlo je za kupovanje
               brez razpisa, Bile so ovadbe, tako je pač v medijih pisalo, vendar mi o tem nič ne
               vemo, če se je kaj zgodilo ali ne. Če danes naštevamo, kaj vse ni raziskano, potem je
               potrebno kaj več primerov, kot ta, o katerem neprestano danes govorimo.</p>
               <p>Današnjo razpravo v državnem zboru bi tudi po mojem mnenju lahko imenovali skoraj da
               politični proces, v katerem se želi predvsem diskreditirati tako LDS, ZDLS, tudi
               DeSUS je bil že danes zraven, no, Ljudska stranka jo nekako srečno odnese v tej
               koalicijski zgodbi vedno in v vsakem primeru. Imajo pač srečo, mi je pa nimamo.</p>
               <p>Poskušalo se je, vsaj tako je bilo tudi v uvodu povedano, celo obsoditi in obdolžiti
               Mestni svet Ljubljane, da nima pregleda in da je odgovoren za finančno situacijo v
               Holdingu, ki je javno podjetje. A kdo? Poglejte, kolegi, župani ste tukaj, saj vi
               veste, da občinskisvet pa res ne more biti odgovoren za finančno stanje v podjetju,
               katerega sicer lastnik je. Ve se, kdo je odgovoren, vodstvo, tudi nadzorni, nikakor
               pa ne občinski svet ali pa mestni svet. Kako priti do take neumnosti, mi res ni
               jasno.</p>
               <p>Tudi mi smo imeli, recimo, v Brežicah neko afero pred nedavnim v javni šoli, kjer je
               bila osumljena in ovadena ravnateljica šola, pa niti na župana, niti na občinski svet
               ni padel niti kanček suma, da je kdo od teh struktur karkoli kriv, pa čeprav je ta
               ravnateljica celo kandidirala na eni od list. Da ne bom konkreten, lahko si pa
               mislite, na kateri.</p>
               <p>V primeru Orion nihče danes ni povedal še ene resnice. Na mene se je obrnil
               predstavnik kmečkega sindikata, želel je z mano govori v zvezi s kmetijsko-gozdarsko
               zbornico pa tudi o Orionu. Zagotovil mi je, da vse primere, ki jih pozna, da v vseh
               primerih gre za popolnoma kreditno nesposobne ljudi, ki niso mogli dobiti v nobeni
               banki niti tolarja kredita, ker so imeli že vse zadolženo pod hipotekami in podobnimi
               zadevami. To pomeni, da je nekdo v resnici grdo izkoristil položaj teh ljudi, vendar
               so se kljub opozorilom tudi iz vrst tega istega sindikata odločali za take zadeve. In
               kako se naj mi, recimo, čutimo tukaj krivi? Ne moremo se. In kaj naj državni zbor ob
               tem naredi? Okriviti ne more nikogar. Pričakujem, da bomo lahko sprejeli nekatere
               zakone in spremenili nekatere predpise, da bo težje storiti to, kar je. Pa vendar ni
               zakona, ki ga ni mogoče obiti. Mi lahko stokrat napišemo, da je omejitev 100
               kilometrov na uro, pa se vozimo 150 na uro. Če te ne ujamejo, te pač ne ujamejo. In
               še vrsta drugih stvari je, pa je vse predpisano, in to dobro predpisano. Ne moremo
               reči, da imamo slab zakon. V tem primeru seveda je treba zadevo razčistiti,
               ugotoviti, ali je možno tem revežem, ki so naivno nasedli obljubam in možnostim, ki
               so se jim ponujale, in jim na nek način povrniti škodo, če je seveda to kakorkoli
               možno.</p>
               <p>Zaključil bi seveda z mislijo, da bomo resnično danes veliko storili, če se bomo
               nehali obtoževati in če se bomo skupno dogovorili, kateri so tisti najnujnejši
               ukrepi, na kakšen način bomo vsi skupaj preprečevali, da bi do ponovitev takih in
               drugačnih stanj prišlo tudi v prihodnje. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp137">

               <speaker>PODPREDSEDNIK VALENTIN POHOREC:</speaker>

               <p>K besedi vabim Leopolda Grošlja, prosim.</p>
            </sp>
            <sp xml:id="SDZ3-Izredna-41-2004-03-02.sp138">

               <speaker>LEOPOLD GROŠELJ:</speaker>

               <p>Hvala lepa za besedo. Danes sem bil ponovno podučen, da se tudi za policijo kot
               specializirano in strokovno institucijo za odkrivanje družbenih nepravilnosti najprej
               zahteva, da ima o čem utemeljen sum, preden kakorkoli ukrepa. Današnji nastop
               nekaterih gospodov iz opozicije pa izraža željo, da bi politični funkcionarji
               izvajali tudi preiskovalna in represivna dejanja, kot so običajna tudi v diktaturah.
               Ne glede na mnenje zakonodajno-pravne službe, ki je bila zelo precizna in je
               opredelila ta svoj odnos do mestne občine Ljubljana, je bilo zelo jasno nakazano, da
               je kot organ lokalne samouprave samostojni nosilec pristojnosti v okviru ustavne
               avtonomije samoupravnih lojalnih skupnosti in v skladu z zakonom, ki ureja lokalno
               samoupravo. Zato državni zbor mestnemu svetu ne more predlagati neposredne razrešitve
               nosilcev javnih funkcij, ki jih le-ta sicer imenuje. Zato se mi seveda danes
               postavlja vprašanje: Koliko je bilo nekorektnosti ali pa koliko je bilo sploh
               korektno obtoževati tudi nekateresvetnike občinskih svetov, ki so želeli biti bodisi
               obveščeni o nečem, kar bi lahko pomenilo afero, ali pa tudi seveda o dejstvu, če bi
               se nanašal na propad banke.</p>
               <p>Postavlja se mi tudi vprašanje, da danes, ko sem izpostavil neka vprašanja, ali ne
               bom tudi sam neštetokrat obtožen za delo in ob današnjem glasovanju. Naj vprašam tudi
               nekoliko drugače: Ali stranke, ki so dale pobudo za sklic izredne seje, želijo
               storiti vse, ne glede na posledice, samo da bi prišlo do popolne blokade dela
               državnega zbora, kotda bi se nahajali v izrednih razmerah. Prikazovanje takšnega
               stanja je za vse nas še kako škodljivo. Trdno sem prepričan, da je sistem nadzora, ki
               ga zahtevajo in dopuščajo veljavni predpisi, v skladu s temi predpisi in da so se
               pristojne državne institucije z vprašanjem nepravilnosti, povezanim s poslovanjem
               Oriona, ukvarjale, še preden so ti pridobili širšo medijsko odmevnost. Tako kot
               doslej bodo v skladu s svojimi pristojnostmi pristojni državni organi v zvezi z
               ugotavljanjem nepravilnosti ter na sankcioniranju odgovornosti intenzivno delovali še
               naprej. To mi daje notranjo pomiritev. Zunanja pomiritev pa je verjetno še nekoliko
               lažja <stage>/opozorilni znak za konec/</stage> - zaključujem -, saj sem danes slišal in videl
               toliko burlesk od posameznih nastopajočih, da moram nekatere ponovno oživiti. O tem
               pa več drugič. Hvala.</p>
            </sp>
            <sp xml:id="SDZ3-Izredna-41-2004-03-02.sp139">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Pukšiča. Izvolite.</p>
            </sp>
            <sp xml:id="SDZ3-Izredna-41-2004-03-02.sp140">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Kolegice in kolegi! V gradivu, ki smo ga danes
               dobili, med drugim piše <q>"navodilo za izvajanje sporazuma z dne 5. novembra 1992"</q>. V
               tem vladnem gradivu piše, da se obrestna mera za najete kredite sestoji iz
               revalorizacijske obrestne mere in letne stopnje inflacije, zmanjšane za 15%. To, kar
               je vlada napisala - in nekaj takšnih posojilnih pogodb imam pred sabo -, v nobenem
               členu ne piše, da se zmanjša letna stopnja inflacije za 15%. To pomeni, kar je vlada
               tu napisala, v pogodbi, ki jo jo je v imenu vlade podpisala Slovenska investicijska
               banka, ni res. Potem naprej v tem gradivu piše, financiranje spremljevalnih ukrepov.
               In sicer pravi takole: <q>"Z namenom, da podpre ustanavljanje privatnih podjetij v
               Republiki Sloveniji, gospodarski razvoj Slovenije je vlada Zvezne republike Nemčije v
               okviru dogovora med drugim dala tudi naslednje ..."</q> Pravi, da je poslala strokovnjaka
               za svetovanje v okviru slovensko-nemškega programa za povratnike za dobo 24 mesecev
               in prevzela njegove stroške. Financirala je tudi potrebno literaturo in osebno vozilo
               za tega poslanega strokovnjaka. No, in med drugim tudi piše, da je vlada dala na
               razpolago, torej nemška vlada, 750.000 nemških mark za financiranje študij
               ekonomičnosti in druge raziskave, za izobraževalne in svetovalne ukrepe ter za
               garancije za povratnike za olajšanje izvajanja sporazuma In do konca leta 1995 je za
               boljše koordiniranje med obema bankama stalno bil nameščen, torej tu v Sloveniji,
               predstavnik DTA gospod grof von Petenberg, ki je ves čas bil na terenu, preverjal in
               nadziral izvajanje sporazuma.</p>
               <p>Kako je to potekalo, je razvidno iz nekaterih pisem, ki so jih napisali oškodovani,
               tisti, ki so te kredite prejemali. Pismo, ki je bilo naslovljeno tudi na predsednika
               Boruta Pahorja, pravi, da je bila obrestna mera 6% plus TOM, doba odplačevanja 8 let,
               moratorij 2 meseca. Samo za ilustracijo vam lahko ponazorim, da je pod takšnimi
               pogoji znašal mesečni obrok okoli 5.000 nemških mark. In naslednje: glede na tako
               visoke obremenitve pri projektih, ki niso še niti zaživeli, v katere pa smo vložili
               tudi že vsa lastna sredstva, prihranjena finančna sredstva, ki pa so bila neprimerno
               večja od zdomskih kreditov, se je začel velik problem, kako vračati kredite. Pri
               mnogih zdomcih je iz tega razloga prišlo do popolnih finančnih zlomov in osebnih
               tragedij.</p>
               <p>Med drugim v teh pismih pišejo tudi takole: Tik pred odobritvijo nas pokliče gospod
               Palčič iz Slovenske investicijske banke, pravi, da ne bodo mogli odobriti kredita,
               ker ni investicijskega plana. Tega lahko pa on naredi, stane pa 75.000 tolarjev. To
               je bilo leta 1995 1.000 mark. Prišel je in pobral neke statistične podatke in potem
               čez dva tedna so dobili odobren kredit 180.000 mark. To je bilo avgusta. V novembru
               pa nas gospod Palčič ponovno pokliče po telefonu in pove, da pride nekaj naokoli, da
               si je še nekaj v sorodstvu z gospo. Tega najprej seveda gospa ni razumela in potem ji
               razloži, da sta si v sorodstvu, ker je uredil kredit oziroma omogočil, da so ga
               dobili. Gospa mu je rekla, da bo sicer plačala, če bo izstavil račun. On je pa
               zatrdil, da so do sedaj še vsi plačali in se nihče ni zoperstavljal, tako kot ta
               gospa. Postavlja se vprašanje kaj je tudi nemška vlada in kaj je gospod grof
               Pletenberg pravzaprav delal tu, če piše v poročilu vlade, da je nadziral, kako so te
               stvari potekale na terenu in da je bilo zato 750.000 nemških mark narazpolago za
               strokovno pomoč in tako dalje, če pa ti kreditojemalci tega niso občutili oziroma so
               plačevali za takšne usluge morali posebej plačevati.</p>
               <p>Da ne bomo govorili na pamet, iz konkretne pogodbe, ki sem jo že omenjal, iz leta
               1995, kredit 5 milijonov 731.000 ali takratnih 70.000 mark, pomeni po kreditnih
               karticah, ki so bile narejene na banki, izpis iz kreditne kartice na dan 10.12.2002,
               izhaja naslednje: 6. marca je gospa ali gospod dobil kredit v višini 70 tisoč nemških
               mark, ali 5 milijonov 737tisoč. Po pogodbi, takšna kot je, šest let, šest mesecev
               moratorija je 31. marca leta 2001 ta gospod že izplačal kumulativo v dobro 14
               milijonov 959 tisoč. Skratka, skoraj 15 milijonov. Saldo, pomeni še za izplačati, je
               bilo nekaj čez tri milijone, skupajtorej 18 milijonov tolarjev, za 5 milijonov pa
               nekaj, skoraj 6 milijonov, trikrat več.</p>
               <p>Če taiste številke primerjamo z izračunom pod istimi pogoji, z izračunom od ene
               slovenskih državnih bank, iz istega leta, iz leta 1995, pa do konca marca leta 2001,
               dobimo, kolegice in kolegi, naslednje podatke. Za 70 tisoč mark, z isto obrestno mero
               se odplačuje glavnica približno 972 in začetne obresti s 347 markami, in po 72.
               obroku, torej po šestih letih, bi ta ista stranka, če bi najela na eni od slovenskih
               državnih bank kredit, ne pa na SIB-u, v katerega je dala nemška vlada in slovenska
               vlada po 10 milijonov mark kapitala notri, bi taista stranka plačala za dobljenih 5
               milijonov 700 in nekaj, z obrestmi in glavnico skupaj 7 milijonov 789 tisoč SIT, ali
               namesto 70tisoč mark 82 tisoč mark.</p>
               <p>Na današnji dan preračunano bi to bilo 10 milijonov. Kar pravzaprav pomeni, da je
               preko ugodnega kredita, ki je bil speljan tako, da sta obe vladi naredili sporazum in
               je tudi bil ta sprejet v državnem zboru, da je preko te SIB ta kreditojemalec plačal
               dvakrat več, kot pa bi plačal preko normalnega bančnega kredita. Ugodnost je bila
               takšna, da je nekaj, žal, teh ljudi izgubilo, doživelo takšne tragedije, da so poleg
               vrednot, o katerih so nekateri govorili, izgubili lastna življenja, zapravili ves
               svoj vloženi 10, 20 ali pa še več letni delo in trud v tujini. Ves kapital, ki so ga
               imeli, so na ta način izgubili. In kje je osnova, da so se te zadeve pravzaprav
               dogajale? Tako kot je eden od kolegov prej rekel, da je izvirni greh v eni od drugih
               afer, je sigurno izvirni greh v gospodarskem kriminalu, in tako imenovani
               sodno-politični korupciji leta 1994, ko gospod Šubic ni napisal devet mesecev sodbe,
               ko je politika spremenila kazenski zakonik in zakon o kazenskem postopku in so tisti
               ki so kradli kot srake, bili obsojeni, vendar nikoli niti ene urice odsedeli. Tu je
               bila podlaga, tu je bilo odlično gnezdo za naprej in seveda na ta način se je to
               dogajalo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp141">

               <speaker>PODPREDSEDICA IRMA PAVLINIČ KREBS:</speaker>

               <p>Hvala lepa. K besedi vabim gospoda Lavrinca. Izvolite.</p>
            </sp>
            <sp xml:id="SDZ3-Izredna-41-2004-03-02.sp142">

               <speaker>MAKSIMILJAN LAVRINC:</speaker>

               <p>Gospa podpredsednica prosim, če Jašo Zlobca umirite. Gospod Pukšič je namreč
               nastopil, če dovolite, in to ne odštevati v imenu oziroma namesto gospoda Janše.</p>
            </sp>
            <sp xml:id="SDZ3-Izredna-41-2004-03-02.sp143">

               <speaker>PODPREDSEDICA IRMA PAVLINIČ KREBS:</speaker>

               <p>Odšteva se. Hitro k besedi gospod Lavrinc.</p>
            </sp>
            <sp xml:id="SDZ3-Izredna-41-2004-03-02.sp144">

               <speaker>MAKSIMILJAN LAVRINC:</speaker>

               <p>No, potem bom pa hitro šel k besedi. Najprej bom rekel, da je bilo že danes
               opozorjeno, vendar se nobeden pravzaprav tega ne drži in se tudi verjetno jaz ne bom,
               da je treba ugotoviti, kakšne so pravzaprav objektivne možnosti razprave v državnem
               zboru. Poslovniške možnosti po moje so majhne, še posebej so majhne, ker bi nekateri
               želeli opraviti delo policije, tožilstva in seveda tudi kar sodišča. Torej, to je
               prvo.</p>
               <p>Drugo, bom rekel, da sem v uvodnih besedah dr. Bajuka najprej začutil in naivno
               pomislil, danes pa bo, danes bo šlo pa zares, vendar takoj, ko je za govorniški oder
               stopil kolega Janša, sem obupal. Zakaj? Kako bo Janša razlagal o korupciji, če pa je
               pravzaprav obče znano, da vsa ta leta ni znal pojasniti, kam je dal milijone
               dolarjev, ki jih je osebno v roke dobil, da ne govorim to, da je celo preprečil, da
               bi državna tožilka izvedla postopke, vsaj te začetne postopke. Upanje je na nek način
               splahnelo. Še posebej seveda je splahnelo potem oziroma potem sem videl, kam pes taco
               moli, ko se je mojster sprenevedanja in namigovanja začel pogovarjati o tem, kaj smo
               včeraj sprejemali in kaj ne.</p>
               <p>Zdaj bom pa prebral to, kar je bilo zapisano, včeraj, poslušajte, celo POP TV je
               objavil to in bom rekel, da je sramota za novinarje in urednike, ki to spregledajo.
               Poglejte, kaj so nam predlagali: Posebna tožilska skupina za organiziran kriminal
               državnega tožilstva Republike Slovenije naj v sodelovanju z uradom za preprečevanja
               pranja denarja ter pristojnim okrožnih sodiščem takoj uvedejo predkazenski postopek
               zaradi suma organiziranega kriminala. Mi bi naj zdaj rekli, kaj je in kdo kaj mora
               narediti, obenem pa govorimo in vemo, da imamo samostojno vejo oblasti, to so sodišča
               in tako naprej. Seveda zato, ker so tako delali, ker so naročali tožilcem, kaj morajo
               delati in kaj ne, sodijo po sebi in nam to pritikajo.</p>
               <p>Drugo, kako so zanikrno oziroma namenoma uporabili to zanikrnost novinarjev, da tako
               rečem, ki niso razumeli, za kaj gre, ko nismo sprejeli 12. sklepa. Bom povedal, za
               kaj gre. Poglejte, v 12. sklepu so rekli tako in so ga potem celo dopolnili: Direktor
               davčne uprave naj do 31. marca državnemu zboru dostavi uradno poročilo o pregledu
               vseh finančnih transakcij in ostalega poslovanja med Orionom in Pay Consultingom ter
               politično stranko LDS, njenim nekdanjim generalnim sekretarjem Gregorjem Golubičem,
               nekdanjim predsednikom sveta LDS Miletom Šetincem. Na televiziji so rekli samo to, da
               celo tega nismo hoteli podpreti. Poglejte, zakaj nismo hoteli. Zaraditega, ker je
               včeraj že povedano s strani direktorja davčne uprave, da pristojnosti in pooblastila
               Davčne uprave Republike Slovenije določa zakon, vsako odstopanje od tega pravila, še
               zlasti v smislu preverjanja davčnih zavezancev, glede na njihovo politično
               pripadnost, bi pomenilo odstop od temeljnega načela enakopravnosti obravnavanja
               davčnih zavezancev. Zato smo bili proti. Ne zato, ker se omenja ime Grega Golobiča
               itn., ampak mojster sprenevedanja in podtikanja, seveda, naredi to tako, da celo, saj
               pravim, nepozorni novinarji potem prinesejo v svet novico, kot da LDS se pa sedaj
               nečesa boji.</p>
               <p>In če grem naprej. Nesporno smo ugotavljali, da zakonodaja na tem področju ni
               najboljša. Prav v veliko veselje mi je poslušati kolege iz SLS-a, ki že deset let
               <q>"furajo"</q> resor pravosodja, pa niso do sedaj uspeli prek svojega ministra uveljaviti
               teh svojih pogledov, da notariat, takšen, kakršnega imamo sedaj, ni dober. Bom
               povedal, zakaj ni dober. V času, ko se je notariat vzpostavlal na svetu, so bili
               ljudje nepismeni. Zato je bilo treba nekoga imeti, ki je znal prebrati, temu, ki je
               prodajal kravo, in temu, ki je kravo kupoval. Sedaj nepismenih, v bukvanem smislu,
               nimamo. Smo pa vsi pravno nepismeni, celo taki kot sem jaz, recimo, univerzitetni
               diplomirani pravnik, nisem specialist za posamezna področja. Zato seveda jih je treba
               privezati, da bodo ljudem pojasnili, v kakšne posle se spuščajo. Vendar ne bodite
               naivci oziroma ne bodimo naivci. Kaj mislim? Dokler bosta na svetu pohlep, na eni
               strani, in naivnost na drugi strani, se bodo rojevale takšne zgodbe kakršna je Orion,
               kot smo že imeli Catch the Cash, Piramido itn. In ob tem se seveda vprašam, zakaj
               takrat ni bilo izredne seje? Zakaj? Zato, ker takrat ni bil čas za političen šov, ni
               bil čas pred volitvami in sevedase to ni v političnem smislu splačalo. Sedaj pa se
               splača. In na ta način se mi zdijo reveži, ki jih je Orion tako potegnil, da jim
               pravzaprav grozi brankot in ne vem kaj vse, še enkrat potegnjeni tudi od politike, ki
               jih je uporabila za to, da nabira politične točke. Danes je bilo nekajkrat rečeno,
               volite socialdemokrate oziroma SDS, pa ste zmagali, pa ste vse naredili, vse se bo to
               uredilo itn. Zakaj se ne bo? Zato, ker je bilo danes rečeno - poslušajte to - danes
               je bilo rečeno, da je treba te, ki so topa to počeli, kaznovati. Nihče ni pomislil na
               to, da je osnovna civilizacijska pridobitev, da je nekaj kaznivo samo, če je naprej
               zapisano kot kaznivo dejanje. Torej, to vam<gap n="..."/> Lepo vas prosim, Sok, bodite tiho! To
               neumnost ste rekli vi. In ravno zato, vam bom rekel, ni mogoče slediti, tudi kar tako
               ne, predlogom, ki jih je dal kolega Podobnik. Zakaj ne? Zato ker mi imamo
               obligacijski zakonik in tam notri je zapisano, kdo in na kakšen način in kako se
               lahko izreče pogodba za nično in kako se lahko tudi spodbija. Sicer se bomo postavili
               nad vse institucije, ki v tej državi kaj pomenijo, in to ne gre. Danes mora biti
               razmislek narejen predvsem o tem, ali pa jutri, pa vlada itd. Jaz mislim, da je
               gradivo, ki ga je vlada poslala in tudi sklepi, ki v to smer gredo, da je treba
               popravke narediti popravke na področju zakonodaje, da je treba - in to rečem zdaj
               tudi tistim, ki ste kritizirali - permanentno zagotavljati usposabljanje tako
               policije, tožilstva kot tudi sodišč. In ob tem bi vas spomnil, iz katere strankeje
               bil tisti poslanec, ki je predlagal najprej šolanje sodnikov - iz katere? Poglejte za
               leta nazaj! Poglejte, iz katere stranke so bili poslanci, ki so predlagali, da se v
               zakonu o državnem tožilstvu zagotovi tudi poseben center, ki bo pomagal v takih
               primerih! Poglejte! Zato te insinuacije, da je LDS tista, ki se pajdaši z barabami in
               tako naprej, odločno zavračam in predlagam, tega ne soditi po sebi - predvsem govorim
               za tiste, ki imajo dokaj kosmato vest in nikoli razčiščene zadeve z različnimi
               denarji Zato tudi predlagam, da se, ko bomo debatirali zelo kmalu na odboru,
               razpravlja tudi o tem, kar je bilo sicer že opozorjeno, da naj se skuša zagotoviti,
               če je treba, dodatna sredstva in vse, kar je možno, zato da se sodni zaostanki
               spravijo na neko normalno mero. To, kar je bilo poudarjeno, da sodni zaostanki na nek
               način pripomorejo k temu, da ljudje ravnajo v nasprotju z zakonom, to definitivno
               drži. Mislim, da sem bil dovolj izčrpen in tudi ne dolgočasen. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp145">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. K besedi vabim gospoda Božiča. Izvolite.</p> 
            </sp>
            <sp xml:id="SDZ3-Izredna-41-2004-03-02.sp146">

               <speaker>IVAN BOŽIČ:</speaker>

               <p>Hvala lepa, gospa podpredsednica. Takole malo za moralo: policija, tožilstvo in
               sodstvo, vi ste na vrsti, ne mi. Mi danes tu govorimo o stvareh, kaj je narobe, ampak
               delo morate vi opraviti. Za vse nas je vaše delo prepočasno, tako za poslance, ki
               sedimo v tej sejni dvorani, glavni dvorani državnega zbora, kot tudi za vse tiste, ki
               so prizadeti pri raznih aferah. In rekel bom tudi tako, velika ali pa majhna
               goljufija je goljufija. In velika država ali majhna država, Republika Slovenija je na
               zemljevidu majhna država, ampak v zakonih in v poštenosti mora biti dobra. Poštenje
               je ali pa ga ni, in enako je s pravno varnostjo, ali jo imamo ali pa je nimamo.</p>
               <p>Lani 26. marca sem vprašal, kdo je dal navodilo, da je milijarda tolarjev prišla na
               SIB za novo leto. Do danes še nisem dobil odgovora ali epiloga, kaj je bilo res, kdo
               se je tu zmotil in kaj je bilo kot posledica. Če bi se meni računovodja, ko sem bil
               župan, tako neumno zmotil, bi najbrž ne bil dolgo računovodja.</p>
               <p>In drugo, kar bi še rad rekel. Včeraj smo dobili to revizijsko poročilo o
               popravljalnih ukrepih mestne občine Ljubljana. Upravljanje Holdinga Ljubljana in
               javno podjetje na 4. strani, na 5. strani pa piše: <q>"Mestni svet ni opravljal
               ustanoviteljskega nadzora nad javnim podjetjem Holding, saj je pravice ustanovitelja
               javnih podjetij izvajal Holding, poleg tega pa je mestna občina Ljubljana na sejah
               skupščine Holdinga zastopala samo županjo, brez usmeritev mestnega sveta o tem, kako
               naj na skupščini odloča."</q> To je vse končano in povedano <gap n="...."/></p>
            </sp>
            <sp xml:id="SDZ3-Izredna-41-2004-03-02.sp147">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Božič žal <gap n="..."/></p>
            </sp>
            <sp xml:id="SDZ3-Izredna-41-2004-03-02.sp148">

               <speaker>IVAN BOŽIČ:</speaker>

               <p><gap n="..."/> sodni zaostanki. Koliko Orionov pa bo prišlo na dan, ko bodo vsi sodni zaostanki
               rešeni?</p>
            </sp>
            <sp xml:id="SDZ3-Izredna-41-2004-03-02.sp149">
               <speaker>PODPREDSEDNICA IRMA PAVLINIČ KREBS:</speaker>
              <p>Hvala lepa. K besedi vabim gospod Lukič Zlobca. Izvolite.</p> 
            </sp>
            <sp xml:id="SDZ3-Izredna-41-2004-03-02.sp150">

               <speaker>JAŠA ZLOBEC LUKIČ:</speaker>

               <p>Hvala lepa za besedo. Čisto na začetku so se pojavili z besedo kolega Bajuk, kolega
               Podobnik in kolega Janša in sem rekel, sedaj bodo pa res te kapacitete, tako rekoč
               možganski trust, povedale, kaj pravzaprav pričakujemo od današnjega velikega dogodka.
               Ampak razočaranje je bilo zelo hitro. Namreč, tisti trenutek ko je nastopil vice
               guverner Banke Slovenije, gospod Samo Nučič, ki je dejansko hladnokrvno rezal rezino
               za rezino in pokazal, kako je propadla in zakaj je propadla SIB banka. Na eni strani
               lahkovernost ljudi v mestu, na drugi strani dva zakonca, za katerega ne veš, kateri
               je večji morski pes. To je zgodba SIB banke.</p>
               <p>Kar se tiče pa Oriona, se je pa, hvala bogu, kljub vsemu ta stvar pokazala dovolj
               hitro, da jo bodo lahko organi pregona lahko zaustavili, kajti drugače smo navajeni,
               da se te stvari toliko časa mečkajo, da na koncu nihče več ne ve, zakaj gre. Ampak
               mislim, da je tukaj stvar več kot jasna, da je togoljufija. Drugi so, ki morajo o tem
               odločati, ampak mislim, da tokrat kljub vsemu z Orionom se ne bo tako dobro končalo,
               kot se je končalo s slovenskim pesnikom, ki je napisal to pesmico. Hvala.</p>
            </sp>
            <sp xml:id="SDZ3-Izredna-41-2004-03-02.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Sok. Izvolite.</p>
            </sp>
            <sp xml:id="SDZ3-Izredna-41-2004-03-02.sp152">

               <speaker>ALOJZ SOK:</speaker>

               <p>Gospa predsedujoča, predlagam, da vodite sejo v skladu s poslovnikom, kajti gospod
               Zlobec je žalil družino Klemenčič, ko jih je primerjal z morskimi psi. Hvala lepa.
           </p>
            </sp>
            <sp xml:id="SDZ3-Izredna-41-2004-03-02.sp153">

               <speaker>PODPREDSEDNICA IRMA PAVLINIČ KREBS:</speaker>

               <p>Nobenega imena gospod Jaša ni uporabil pri svoji razpravi. K besedi vabim gospoda
               Jerovška. Izvolite.</p>
            </sp>
            <sp xml:id="SDZ3-Izredna-41-2004-03-02.sp154">

               <speaker>JOŽEF JEROVŠEK:</speaker>

               <p>Hvala lepa, spoštovana gospa predsedujoča. Kolegice in kolegi! Nastopil je na nek
               način ključen trenutek, politični trenutek, ko se ljudje zavedajo, da so bili dolgo
               zavedeni, marsikaj jim je bilo zamolčanega, ogromne korupcijske zadeve so se pometale
               pod preprogo. Zaradi tega je opaziti živčnost s te strani. Doslej vam je vedno
               uspelo, da ste ljudi prepričali s pomočjo, kot se je zadnjičizrazil gospod Potrč,
               večine komentatorjev, ki so na vaši strani, morajo biti, seveda.</p>
               <p>Grozljive razsežnosti te finančne afere so pa naredile dovolj in toliko, da so še ob
               dodatno razgaljeni aferi Orion stvari prišle od vrhunca. Glejte, še bolj grozljivo od
               vsega tega, kakšni denarji so se prelili v privatne žepe, pa je to, da je bil to
               organiziran rop davkoplačevalskega denarja, da so se izsesavali ljubljanski
               davkoplačevalci, da se je ogromno denarja, ki bi lahko sicer šel za štipendiranje
               otrok iz nižjih socialnih slojev, za boljše avtobusne prevoze in za ne vem kaj, da bi
               se dalo ta denar porabiti oziroma bi se lahko znižale položnice, in ta denar se je
               načrtno ropal iz njihovih denarnic. Ob lanski razpravi ste tukaj zamolčali zadevo
               Orion, čeprav iz teh dokumentov, kot smo danes videli, so vsi organi banka, vsi so
               vedeli, kaj se dogaja na Orionu in ste molčali, niste slovenske javnosti in tudi ne
               tožilcev pozvali, da naj takrat začnejo odkrivati zadevo Orion. Zakaj ste to storili?
               Zato, ker se, kot seje pokazala oddaja Tarča, tu pojavljajo imena iz dveh strank,
               Združene liste in LDS-a; gospod Klemenčič, Nada Klemenčič, dr. Nina Plavšak, Pogačar,
               Tekavčičeva, županja Potočnikova, sedanja županja Simšičeva, ki zavira odkrivanje,
               Toš, Senica, Mile Šetinc, Rigelnik so navedeni. To so kadri, ki so iz vaših dveh
               strank. Zaradi tega bi bilo nujno potrebno, da bi tukaj prišel in razlagal o
               korupciji v svoji stranki, v vladnih strankah, predsednik vlade, gospod Rop. Vendar
               on sem ni prišel. Šel je rajši, pa gospod Pahor tudi, na Forum 21. Tam vidim tudi, ko
               je bil takrat 2001 gospod Sandi Češko v nadzornem svetu SIB banke, ko so se ključne
               stvari odigravale. In škoda, da gospoda Pahorja zdaj ni, jaz bi ga vprašal, jaz sem
               izvedel, da so se pogovarjali ravno o tam, kako preprečiti politično škodo, ki jo bo
               razkrivanje te afere povzročalo tema dvema strankama. Naj gospod Pahor to pove.
               Predsednik vlade naj pride sem pred nas, da bi razlagal tako ključno politično afero.
               Glejte, v teh dneh smo imeli poslanci polne poslanske pisarne, ljudje so prihajali s
               kupi papirja, jaz vam lahko pokažem, ki domnevajo in dejansko so pri nekaterih
               razvpitih zadevah ljudje iz istega političnega gnezda, Kristal Rogaška, so mi
               poročali, kdo je predsednik nadzornega sveta, zet katerega pomembnega politika je iz
               istega političnega gnezda; Merinka Maribor, isti ljudje iz istega okolja, isti se
               pojavljajo pri tem, ko bodo izredno vredno zemljišče seveda drago prodali, delavce so
               pa odpustili in jih že pošiljajo na borzo. In teh primerov je ogromno. Glejte, celo
               županja, celo bivša županja je sedaj, ki verjetno res ni najbolj kriva pri vsej
               zadevi, največji grešnik, je v oddaji poudarila: <q>"SIB banka lahko pripelje še do
               nekaterih finančnih stebrov, ki obremenjujejo Ljubljano in Ljubljančane."</q> Zaveda se,
               da to ni edina afera, ki jo imajo na vesti. Da so še tu pomembni drugi finančni
               stebri, kjer se ta denar preliva na vse možne načine. In prav tako drugi so
               poudarjali, če bi objavili vse neplačnike kreditov v SIB banki, bi izvedeli marsikaj
               o financiranju strank, je poudaril eden od teh, ki so bili na tej javni tribuni.
               Seveda, gre za financiranje strank, ljudi, ki imajo vpliv v teh strankah. V ta namen,
               da bi malo dimne zavese, so bile včeraj neke preiskave, ampak tam se tudi vaši ljudje
               pojavljajo. Ali ni direktor Komunale v Novem mestu član ekipe, ki jo je imel gospod
               Bandelj takrat na ministrstvu, v zadevi Vič-Holmec se je pojavljal. Namesto da bi ga
               takrat resno prijeli, sedaj delate dimne zavese, vendar ljudje so spregledali, ljudje
               so spregledali te zadeve in jaz mislim, da je, kot sem rekel na začetku,
               ključenpolitični trenutek. Ne obsojajte levo desno, rajši se zavzemite za to, da
               začnemo te zadeve razreševati. Bilo je z vseh strani povedano, kje je jedro vzroka za
               takšno stanje. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp155">

               <speaker>PREDSEDNIK BORUT PAHOR:</speaker>

               <p>Kolega Lavrinc. Prosim, replika.</p>
            </sp>
            <sp xml:id="SDZ3-Izredna-41-2004-03-02.sp156">

               <speaker>MAKSIMILJAN LAVRINC:</speaker>

               <p>Hvala lepa. Jaz mislim, da je kolega Jerovšek je omenjal našo stranko in korupcijo v
               vrstah naše stranke in jaz bi predlagal, če je že neka katarza danes, naj pove, kdo
               so tisti.</p>
            </sp>
            <sp xml:id="SDZ3-Izredna-41-2004-03-02.sp157">

               <speaker>PREDSEDNIK BORUT PAHOR:</speaker>

               <p>Samo hipec, kolega Lavrinc, brez zamere, mirno. Če ste bili navedeni v razpravi
               izrecno.</p>
            </sp>
            <sp xml:id="SDZ3-Izredna-41-2004-03-02.sp158">

               <speaker>MAKSIMILJAN LAVRINC:</speaker>

               <p>Osebno ne, ampak<gap n="..."/></p>
            </sp>
            <sp xml:id="SDZ3-Izredna-41-2004-03-02.sp159">

               <speaker>PREDSEDNIK BORUT PAHOR:</speaker>

               <p>Potem vam, žal ne morem dati replike. Glejte<gap n="..."/></p>
            </sp>
            <sp xml:id="SDZ3-Izredna-41-2004-03-02.sp160">

               <speaker>MAKSIMILJAN LAVRINC:</speaker>

               <p>Osebno ne, gospod predsednik, ampak član stranke sem, ki je bila omenjena.</p>
            </sp>
            <sp xml:id="SDZ3-Izredna-41-2004-03-02.sp161">

               <speaker>PREDSEDNIK BORUT PAHOR:</speaker>

               <p>Mir v dvorani! Glejte, povsem jasno je, kaj določa 70. člen, tako tudi dajem besedo
               za repliko, če je razprava na prejšnjega razpravljavca in je potrebno pojasnilo,
               potem 70. člen daje možnost za repliko, izjemoma predsedujočemu tudi, da da možnost
               replike na repliko. Če tega ni bilo, ne dajemo besede za repliko in tudi v tem
               primeru ne morem dati. Prosim. Kolega Maršič ima besedo.</p>
            </sp>
            <sp xml:id="SDZ3-Izredna-41-2004-03-02.sp162">

               <speaker>DORIJAN MARŠIČ:</speaker>

               <p>Hvala za besedo, predsednik.</p>
            </sp>
            <sp xml:id="SDZ3-Izredna-41-2004-03-02.sp163">

               <speaker>PREDSEDNIK BORUT PAHOR:</speaker>

               <p>To sem rekel tudi prej pri kolegu Janši, enako pravila velja tukaj. Prosim.</p>
            </sp>
            <sp xml:id="SDZ3-Izredna-41-2004-03-02.sp164">

               <speaker>DORIJAN MARŠIČ:</speaker>

               <p>Čas teče, gospod predsednik tudi v tem trenutku.</p>
            </sp>
            <sp xml:id="SDZ3-Izredna-41-2004-03-02.sp165">

               <speaker>PREDSEDNIK BORUT PAHOR:</speaker>

               <p>Bom upošteval to.</p>
            </sp>
            <sp xml:id="SDZ3-Izredna-41-2004-03-02.sp166">

               <speaker>DORIJAN MARŠIČ:</speaker>

               <p>Kolegice in kolegi, verjetno je eno pomembnejših vprašanj danes ob tej točki, zakaj
               se ljudje sploh odločajo za take nezanesljive posle, kot so se izkazali v aferi
               Orion. Prav gotovo je eden od odgovorov in razlaga tudi finančna stiska ljudi, ki si
               želijo višjo kvaliteto življenja. Pri tem zlahka nasedejo tudi prevarantom, ki se
               bodo pojavili vselej in povsod, ne glede na še tako poostren nadzor. Osebno sodim, da
               nadzora javnosti, predstavnikov organov pregona, inšpekcijskih služb, skratka države,
               opozicije in medijev, na drugi strani, nikoli ni preveč. Kazniva dejanja je potrebno
               raziskati in v primeru utemeljenih sumov in dokazov odgovorne za nezakonita dejanja
               tudi obsoditi.</p>
               <p>V primeru SIB banke, jaz sem prepričan, da smo vsi tako tudi to razumeli, je bila
               sprejeta politična odgovornost bivše županje, kazenske ovadbe so bile vložene,
               reagirale so vse pristojne službe, vlada je že v podobnih primerih odreagirala s
               spremembo potrebne zakonodaje.</p>
               <p>In glede na to, da je bilo že veliko povedano, bi rad samo reagiral še ne eno stvar.
               Omenjena sta bila dva metra, ki jih imajo organi pregona pri posameznih političnih
               akterjih oziroma osumljenih. Omenjena je bila primerjava tudi s primerom koprskega
               župana Popoviča. Naj povem, da, kolikor poznam zadeve, imajo organi pregona, vsaj v
               upravi, vsaj na področju Mestne občine Koperdokaj enaka merila, ne glede na to, iz
               katere stranke katerikoli akter, ki je udeležen v teh zgodbah, je, ne glede na to,
               kako pomemben gospodarstvenik iz kateregakoli pomembnega podjetja prihaja. Poglejte,
               gospod Popovič je bil priprt in nato izpuščen. Pojavlja se njegov primer tudi v
               poročilu o kršitvi človekovih pravic State Departmenta. Pozabljamo pa, da je bil na
               isti način, z enakimi ukrepi, z enakim vatlom tudi koprski podžupan priprt, zaradi
               česar je bil pa priprt, je bilo pa kasneje dokazano, da so bile neutemeljene obtožbe.
               In definitivno je bil ovaden s strani svojega političnega nasprotnika. Razlika je le
               v tem, da so enega mediji naredili za žrtev, drugega pa avtomatično obsodili za
               lopova. V prvem primeru seveda to ni bilo težko, saj je bilo to opravljeno v
               sodelovanju z vplivnim snemalcem in pomembnim novinarjem pomembne slovenske
               televizije, ki je, glejte slučaj, nato postal za nagrado občinski funkcionar.</p>
               <p>Veste, gospod Popovič se je na začetku hvalil, da ima podporo LDS-a. Potem je pa to
               hitro spremenil, in iskal podporo in posredovanje pri predsedniku SDS-a, gospodu
               Janši. Prav pa mu je prišel tudi But in še kdo drug. Jaz seveda sodim v obeh
               primerih, da so vsi osumljeni nedolžni, dokler niso pravnomočno obtoženi.</p>
               <p>In ne nazadnje, in tu se bom ustavil. Jaz mislim, da ta državni zbor ne bi smel, in
               to je bilo velikokrat povedano, ne bi se smel ukvarjati s preiskovanjem tu v plenumu
               o posamičnih primerih, ampak bi tukaj bolj morali poslušati o tem, katero zakonodajo
               pravzaprav je potrebno spremeniti, da do takih primerov več ne bi prišlo. Hvala
               lepa.</p>
            </sp>
            <sp xml:id="SDZ3-Izredna-41-2004-03-02.sp167">

               <speaker>PREDSEDNIK BORUT PAHOR:</speaker>

               <p>Dobro. Počasi se bližamo izteku razprave, zato bom povabil kolegice in kolege, da
               pridejo v dvorano. Sklenili smo namreč, da bomo začeli z odločitvami takoj po končani
               razpravi. Imamo amandmaje na dopolnjen predlog sklepov in odločiti se bomo morali
               tudi, kako naprej. Moj predlog bo, upoštevaje dogovor na današnjem kolegiju, ker se
               je večina časa za poslanske skupine že iztekla, da za nek razumen čas, ne dlje kot
               eno uro,podaljšamo razpravo o amandmajih. Še prej bomo sklenili razpravo. Sedaj imajo
               besedo, če jim čas ostaja, kolega Moge, ne, kolega Špindler, ne, kolega Terčon - se
               odpoveduje, kolega Pucko, ne, kolega Anderlič, prosim.</p>
            </sp>
            <sp xml:id="SDZ3-Izredna-41-2004-03-02.sp168">

               <speaker>ANTON ANDERLIČ:</speaker>

               <p>Mislim, da je pravzaprav bistvo vse diskusije izraženo v stavku, kot se je
               prostodušno izrazil eden od razpravljavcev: <q>"Ta banka se je začela v škandalu in se
               je nehala v škandalu. Kot razumem, je nam to zadevo podaril zadnji nedemokratični
               predsednik slovenske vlade, gospodŠinigoj. In, seveda, to so tudi nekateri opazili v
               nastajajočem Demosu in so hoteli to preprečiti, ker so vedeli, kam bo denar šel, da
               se zagotovijo bivšim funkcionarjem finance."</q> In potem nadaljuje. Sami boste
               ugotovili, kdo je to rekel. Torej gre za to,da je deset let trajalo neko sovraštvo,
               neka mržnja in neka potreba, da se izniči tudi še tisto dobro, kar je bilo; sam pa
               verjamem, da je tudi kaj dobrega v vseh teh zadevah bilo. Spomnim se tudi, da se je
               nekaj podobnega poskušalo tudi pri Triglav bankidokazati, češ, ker je tedanja oblast
               imela prek raznih skladov, pa tudi ministrstev, javnih podjetij in tako naprej kar
               dovolj denarja v Triglav banki, pa je potem brez ustreznih utemeljitev bila
               spravljena v stečaj. Danes se je pokazalo in je jasno, da so terjatve poplačane
               stoodstotno ali pa blizu stotih odstotkov, pa še ni stečaj končan in se bo poplačalo
               še kaj iz tega.</p>
               <p>To govorim samo zaradi tega, da bi povedal, kako neprimerno je, če se politika na
               tak ali drugačen način vmeša in poskuša nekaj početi namesto institucij sistema, ki
               to morajo storiti. Pa najsi bo v fazi, ko nadzirajo, najsi bo v fazi, ko predpisujejo
               ustrezne regulative za ravnanje posameznih področij, pa najsi bo tudi v fazi, ko je
               treba odkrivati nepravilnosti, ko je treba tudi izpeljati kazenske postopke in
               podobno. Ni se mogoče v nobenem trenutku odločiti v politiki in ker nam nekaj ne
               odgovarja, ker nam nekaj ni všeč, tako kot gospodom zagotovo ni bilo všeč, kot je
               nekdo, ki ima zelo dolg spomin, upam, da in ve, ker mu ni bilo všeč in tega ne pozabi
               povedati pri nobeni točki, kaj vse da je bilo do leta 1990 in kaj vse da še ni ta
               struktura, ta oblast ali pa vse oblasti v tem času popravile, odpravile kot popravo
               krivic iz tako imenovanega nedemokratičnega časa ali socializma ali kakorkoli. Zato
               je temeljni poudarek danes prav gotovo na samo eni stvari: da ugotovimo, ali je
               vlada, vse druge inštitucije v okviru nje in seveda tudi drugi, Banka Slovenije in
               podobno, ki so podali temeljita poročila, ali so za potrebo politične diskusijepodali
               vsa poročila, vse tisto kar lahko dajo. Konec koncev gre tudi za stvari, ki ne smejo
               in jih tudi mi ne smemo terjati, ker je taka ustava, ker so taki zakoni, ker je v
               pravni državi vedno tako, da imajo na eni strani organi in inštitucije svoje
               pristojnosti, na drugi strani državljani in državljanke in tudi pravne osebe in tako
               naprej določene pravice in določene zaščite. In samo v okviru zelo jasnih razmejitev
               med temi funkcijami v državi je mogoče razpravljati tudi o odgovornosti posameznih
               inštitucij, posameznikov znotraj teh inštitucij za mogoče nepravilnosti, kazniva
               dejanja ali kakorkoli drugače. Zelo narobe bi bilo, če bi se državni zbor spremenil v
               tribunal in preprosto <gap n="..."/></p>
            </sp>
            <sp xml:id="SDZ3-Izredna-41-2004-03-02.sp169">

               <speaker>PREDSEDNIK BORUT PAHOR:</speaker>

               <p>Mir, prosim!</p>
            </sp>
            <sp xml:id="SDZ3-Izredna-41-2004-03-02.sp170">

               <speaker>ANTON ANDERLIČ:</speaker>

               <p><gap n="..."/> tukaj na način, kot je bilo že povedano, postavljanje tez, potrjevanje tega na
               način, da se reče, to sem prebral, to je nekdo citiral in jaz iz tega razvijem tezo,
               kako je neka skupina, kako je neka stranka, kako so neki posamezniki skorumpirani,
               kako so barabe, kako so vpleteni v nečedne posle in tako naprej. Tako, dragi gospodje
               in gospe, se v nekih resnih državah ne da resno in odgovorno delati. Želim na vsak
               način, da vse stvari, ki so kakorkoli odstopale od zakonov, ki so bile v nasprotju s
               pozitivno zakonodajo vsi primeri ko se je zlorabljalo zakonodajo, ko se je
               zlorabljalo razne stiske ljudi in tako naprej, da se razčistijo na način in po poteh,
               ki so v pravni državi za to predpisane. Vse drugo pelje v distrikcijo države, pelje v
               banalizacijo državnega zbora vlade, Banke Slovenije in vseh inštitucij, ki so v tem
               sistemu postavljene in tako tudi v drugih državah.</p>
               <p>Nemogoče je na način, kot je Slovenska ljudska stranka danes podala predloge za
               dopolnitev sklepov, sprejemati dodatne sklepe, kajti, bom ilustriral samo enega,
               recimo, tega dodatnega, ki je prišel sedaj na mizo zadnji. Vlada Republike Slovenije
               naj ob osrednji prireditvi relativnih zastaralnih rokov prouči možnost itn. Če je
               Slovenska ljudska stranka v to prepričana, bo prav gotovo to preko ministrain vlade
               ali pa sama predlagala predlog za spremembo zakona in to tudi uredila. Tukaj je na
               žalost tako, da nalaganja nekih stvari vladi, je preteklost. Imeli smo v preteklem
               času tako in imeli smo do sprejetja novega poslovnika. In edina učinkovita in prava
               stvar je, da se preprosto, če za to obstajajo utemeljeni sumi in tudi ustrezne
               analize in podatki, naj se pripravi ustrezna sprememba zakona. Vse drugo se mi zdi,
               da je odlaganje neke odgovornosti nekam drugam, in da to ne bo preneslo rezultata.</p>
               <p>Rad bi potem komentiral sklepe tudi kasneje, zato ne vem, kako boste ravnali z
               nadaljnjim časom. Predvidevam, da ima sedaj še vlada svojo možnost, da to pojasni,
               kar je namenila pojasniti in upam, da bo pojasnila na način, da bo tako dopolnjen
               predlog sklepov,ki nalaga in zahteva posamezna poročila, posamezne dopolnitve, ob
               tistem, kar je bilo v uvodu povedano, pa med razpravo, ko je, mislim da, predvsem
               predstavnik Banke Slovenije nastopal, in pa s pisnimi poročili, da je na te zahteve
               ali pa na te dopolnjenepredloge odgovorjeno. Če je temu tako, potem verjamem, da je
               bil namen današnje seje tudi dosežen. Sam seveda verjamem, da je bil tudi tisti prvi,
               s katerim sem začel to svojo razpravo, ko je gospod iz prostega srca in prostodušno
               priznal, da mu gre za to da najdejo krte v Demosu, Demosa ni več, ampak podobna
               struktura obstaja, in da ugotovijo kdo vendarle je sploh dopustil, da se je Slovenska
               investicijska banka v slovenskem prostoru pojavila, in da je imela možnost na trgu
               preko vseh uzanc, ki veljajo pod vso kontrolo Banke Slovenije itn., sploh obstajala.
               Samo zato, ker so v tistem času, ko je banka nastajala, bili tam neki ljudje, ki temu
               gospodu in tisti strukturi takrat ni bila všeč. In seveda pravim, namen upam, da je
               bil dosežen tudi s tem, ko smo nekatere tančice odstranjevali pri raznih nečednih
               poslih, in da bo to prispevalo tudi k hitrejšemu zaključevanju, pojasnjevanju in na
               koncu tudi razrešitvi določenih problemov.</p>
            </sp>
            <sp xml:id="SDZ3-Izredna-41-2004-03-02.sp171">

               <speaker>PREDSEDNIK BORUT PAHOR:</speaker>

               <p>Želi še kdo s strani vlade dati kakšno stališče, pojasnila? Generalni sekretar.
               Prosim. Prosim, gospa državna sekretarka.</p>
            </sp>
            <sp xml:id="SDZ3-Izredna-41-2004-03-02.sp172">

               <speaker>SAŠA BALOH PLAHUTNIK:</speaker>

               <p>Hvala. V razpravah je bilo omenjenih tudi nekaj vprašanj na temo kredita oziroma
               sporazuma med Slovenijo in Nemčijo, sklenjenega v letu 1992 in tudi ratificiranega.
               Kar dva sporazuma sta bila ratificirana prek tega parlamenta. V gradivu, ki smo ga
               danes posredovali, je vključeno tudi dodatno pojasnilo na vprašanje razprave na
               odboru za finance, in sicer na vprašanje, na kakšen so se določale obrestne mere in
               ali so bile te obrestne mere primerne glede na obdobje, v katerem so se določale.
               Posebej bi želela poudariti, da na podlagi vseh razpoložljivih poročil kot tudi
               dokumentov, ki so sledljivi tako s strani slovenske kot nemške strani, da je nekje
               skupna ugotovitev, da pri določitvi tako prve kot vseh nadaljnjih povišanj obrestne
               mere je bil vedno podpisan oziroma sprejet skupni dogovor z obema stranema, tako
               nemške in slovenske, in na podlagi tega vedno na podlagi javnih razpisov potem tudi
               objavljena obrestna mera, ki je bila veljavna. Želela bi poudariti, da je bila ves
               čas ta obrestna mera za 15% nižja od inflacijske, plus prišteti v prvem obdobju 4%
               oziroma v drugem 6%. Glede na to, da so bila v okviru tega sporazuma predvidena tudi
               sredstva za dodatne aktivnosti, so se te aktivnosti nanašale predvsem na področje
               svetovanja, nadzora, kot tudi vzpostavitve ustreznega garancijskega sklada. In
               verjetno je ravno to tudi razlog, zakaj so mogoče nekateri kreditojemalci nekje
               vstopali v to kreditno razmerje, kajti kar precejšnje število teh jemalcev kredita po
               vsej verjetnosti ni imelo ustreznih zavarovanj in so se posluževali tudi tega tako
               imenovanega garancijskega sklada. Kar je zelo pomembno v tem procesu, je, da je bil
               sam postopek dodeljevanja transparenten, v smislu, da so bile na voljo in tudi
               določene vse točke informiranja, tako na slovenski kot nemški strani; da je bila
               izdana ob vsakem razpisu poleg javne objave v Uradnem listu tudi brošura in da
               praktično je v tem smislu prav gotovo šlo za transparenten javni način obveščanja.
               Seveda v primeru, kot je bil pa naveden s strani gospoda Pukšiča, v primeru, da pa je
               prihajalo do kakršnihkoli anomalij, pa predlagam, da se takšni primeri presodijo
               individualno, glede na razlike obrestnih mer, o katerih ste tudi govorili.</p>
               <p>Glede na to, da so bila vsa ta gradiva podana tudi pismeno, ocenjujemo, da je s tem
               podan tudi razlog, da se ponovno poda poročilo v skladu z včerajšnjim sklepom in
               pripozna tudi današnje pismeno gradivo kot že izvršeno dejstvo, da je bil pač odgovor
               podan pismeno na današnji seji. Hvala.</p>
            </sp>
            <sp xml:id="SDZ3-Izredna-41-2004-03-02.sp173">

               <speaker>PREDSEDNIK BORUT PAHOR:</speaker>

               <p>Hvala lepa, gospa državna sekretarka. Državni sekretar Molan, izvolite.</p>
            </sp>
            <sp xml:id="SDZ3-Izredna-41-2004-03-02.sp174">

               <speaker>MIHA MOLAN:</speaker>

               <p>Hvala lepa, gospod predsednik. Glede na nekatere prejšnje razprave moram posebej
               poudariti, da državni organi, med njimi tudi policija, lahko ukrepajo le v okviru, ki
               je možen in zakonsko dopusten, torej lahko reagirajo le takrat, kadar za to obstaja
               zakonska podlaga. Nikakor ni sprejemljivo dejstvo oziroma ne pride v poštev, da bi
               minister, ali da širše rečem politika, kakorkoli odločala o tem, kdaj in zoper koga
               se uvede kazenski postopek oziroma predkazenski postopek oziroma se izvedejo drugi
               zakonsko predvideni preiskovalni ukrepi ali ukrepi za obdolženčevo prisotnost. Diktat
               na tem področju nikakor ni sprejemljiv in na srečo tudi ni možen, in se za uporabo
               teh pooblastil zahteva izpolnitev zahtevnih zakonskih pogojev. Pri odločitvi ni
               pomembno ime, položaj ali politična opcija posameznika, ki je v postopku, ampak
               izključno dejanje in zakonski pogoji, ki morajo biti izpolnjeni za uporabo posameznih
               pooblastil.</p>
               <p>V primerih preiskovanja gospodarske kriminalitete gre za posebej zahtevno delo, ki
               zahteva interdisciplinarni pristop. Gre za dolgotrajno, trdo, vztrajno in temeljito
               delo, da se zavarujejo vsi dokazi, ki v konkretnem postopku omogočijo izvedbo
               kazenskega postopka in privedejo do obsodilne sodbe.</p>
               <p>Zagotavljam vam, da policija izvaja intenzivno naloge iz svoje pristojnosti in bo
               izvedla vse zakonske ukrepe v okviru predkazenskega postopka z namenom, da izdela
               kvalitetna kazenske ovadbe in jih preda pristojnemu tožilstvu. Nikakor pa ne bo
               izvajano delo hitro na račun kvalitete. Vsekakor bomo zasledovali v prvi vrsti
               kvaliteto.</p>
               <p>Nujno moram poudariti, da je potrebno prepustiti sprejemanje odločitev, glede teh
               postopkov, pristojnim organom, in glede na prikazano delo teh organov v gradivu
               vlade, ne vidim razlogov za nezaupanje v njihovo dosedanje delo, in mislim, da tudi v
               bodoče teh razlogov ne bo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp175">

               <speaker>PREDSEDNIK BORUT PAHOR:</speaker>

               <p>Hvala lepa gospod državni sekretar. Državni sekretar Svilan ima besedo.</p>
            </sp>
            <sp xml:id="SDZ3-Izredna-41-2004-03-02.sp176">

               <speaker>MAG. SIBIL SVILAN:</speaker>

               <p>Spoštovani poslanci in poslanke! Ker je bilo tudi veliko osebnih diskreditiranj, bi
               najprej mogoče o tem nekaj besed. To, če se nekoga omenja, ali se z njegovim imenom
               špekulira kot možnega kandidata, še ne pomeni, da je res kandidiral oziroma da je
               resen kandidat za določeno mesto. Če bi bilo omenjanje nekoga že osnova za to, sem
               bil sam večkrat že kandidat za marsikatero mesto, tudi ministrsko. Verjetno pa se
               podobno dogaja tudi drugim. Zato nič več ne vedo o družbah, za katere se špekulira,
               da kandidirajo. Uradno nisem kandidiral na nobeno od teh mest in nisem bil seznanjen
               s stanjem v SIB banki, saj nisem imel dostopa do nobenih dodatnih podatkov, kot so
               bili sicer znani javnosti. Zato mojo vpletenost v kakršnokoli afero SIB ali pa v
               afero Orion odločno zanikam. O moji integriteti presojajo drugi in vlada je očitno
               ocenila, da sem kredibilen, da jo zastopam na tej seji, ki je pomembna izredna seja v
               tej zadevi.</p>
               <p>Sedaj nekaj o navedbah, ki so bile dane v razpravi. Pavšalni očitki, da finančni
               sistem ni urejen oziroma da je neustrezen, niso utemeljeni. Po naših ocenah in to,
               kar je bilo povedano že uvodoma, zakonodaja in zakoni, ki so pripravljeni, so skladni
               tako z evropskimi normativi kot tudi s tistimi osnovami, ki so na področju dobre
               prakse finančnega poslovanja. Če navedem samo enega od možnih primerov, ki je bil
               naveden, to je navedbe glede hranilno-kreditnih služb oziroma HKS-ov in njihovih
               nezmožnostiza nadaljnji razvoj. Te navedbe so tudi zavajajoče. Zadružništvo in
               zajemništvo v Sloveniji in Evropski uniji ima bistveno vsebinsko razliko, pa tudi
               tradicijo. Kot vemo, čeprav je v Sloveniji že dolgo let prisotno, velikost teh HKS-ov
               in zadružništva je precej manjša, v primerjavi z evropskimi zadružnimi bankami, ki
               predstavljajo nekatere tudi velikost celotnega finančnega oziroma bančnega sistema v
               Sloveniji. Poleg tega je vsebinska razlika v tem, da v zadružništvu v svetu
               zadružniki sami osebno jamčijo za celotno premoženje banke, v katero vlagajo, in to
               predstavlja tisto osnovo, ki daje zaupanje tudi varčevalcem, ki so v tej banki. Pri
               nas to ni bilo možno vzpostaviti. Ker tega predloga, ki smo ga predlagali tudi
               ministru za finance ni bilo moč sprejeti je bilo potrebno izvesti nekatere druge
               vsebinske spremembe, po katerih so se lahko posamezni HKS-i odločili za nekatere
               rešitve v okviru možnih povezav. V praksi se je pokazalo, da so posamezne HKS službe
               premajhne, da bi lahko tudi obstajale naprej. In te povezave, ki so se zgodile, so
               seveda primerne za reševanje posamezne situacije.</p>
               <p>Po naši oceni je glede koordinacije nadzornih institucij v Sloveniji na tem področju
               narejeno že precej. Ne bi ponavljal tega, kar je uvodoma že pojasnil namestnik
               guvernerja, kako ta koordinacija deluje, vendar je vlada na tem področju že storila
               tudi korake naprej in skuša te nadzorne institucije tudi poenotiti. Na podlagi
               današnjih razprav in tudi nekaterih zahtev bomo skušali te zadeve še dodatno
               utemeljiti in tudi nekako oceniti, kakšen bi bil najboljši in najprimernejši sistem
               za Slovenijo. Tržni sistem, principi tržnega delovanja seveda prinašajo večjo
               negotovost, določena nova tveganja, ki jih v netržnem sistemu ni ali pa so bila tam
               regulirana. In ni moč pričakovati, da vsak posameznik zna ocenjevati ta tveganja. Še
               tako dobri zakoni seveda ne morejo predvideti vseh tveganj, ki nastajajo dnevno
               zlasti na finančnem trgu, ki se izredno hitro razvija in kjer so vsak dan novi
               instrumenti, s katerimi se srečujejo posamezni uporabniki. Mednarodne institucije pa
               trenutno pozitivno ocenjujejo našo obstoječo zakonodajo. Te institucije so opravile
               vrsto pregledov tako zakonodaje kot tudi nadzornih institucij. Kot veste, Svetovna
               banka in Mednarodni denarni sklad izvajata takoimenovani program ocene finančnega
               sektorja v Sloveniji in na podlagi teh ocen so ocene zelo ugodne. Tudi Evropska unija
               izvaja podobne programe in v okviru teh programov so bile ocene še nekoliko boljše.
               Kljub temu bomo skušali na podlagi današnjih razprav in pa seveda nekaterih pripomb
               preučiti še dodatne možne spremembe, ki bodo omogočile še boljše delovanje finančnega
               sistema v okviru Evropske skupnosti oziroma unije, v katero vstopamo. Hvala lepa.
           </p>
            </sp>
            <sp xml:id="SDZ3-Izredna-41-2004-03-02.sp177">

               <speaker>PREDSEDNIK BORUT PAHOR:</speaker>

               <p>Hvala lepa, gospod državni sekretar. Gospod direktor urada za preprečevanje
               korupcije, gospod Penko.</p>
            </sp>
            <sp xml:id="SDZ3-Izredna-41-2004-03-02.sp178">

               <speaker>BOŠTJAN PENKO:</speaker>

               <p>Hvala za besedo, gospod predsednik. Spoštovane poslanke, poslanci.</p>
               <p>Vlada Republike Slovenije se je že dolgo tega zavedala, da je korupcija v Sloveniji
               resen problem. Že leta 2001 je s tem namenom ustanovila Urad Vlade Republike
               Slovenije za preprečevanje korupcije in mu navsezadnje omogočila tudi avtonomno,
               strokovno, nepristransko delovanje brez kakršnikoli vplivanj na delo urada, ki bi jih
               sam štel kot morda nedopustna ali nedovoljena. Urad se je že kmalu po svojem
               konstituiranju srečal s primerom SIB banke, ko je bil s strani svetniške skupine SDS
               seznanjen z zapisnikom seje mestnega sveta in je potem ta primer obdeloval v okviru
               svojih pristojnosti praktično ves čas svojega obstoja do danes, ko je dobil
               razsežnosti, ki jih danes tukaj obravnavamo.</p>
               <p>Naslednja faza je bila faza, ko se je zamenjala mestna oblast in je sedanja županja
               uradu najprej posredovala prošnjo za pomoč pri razjasnitvi situacije, nato pa tudi
               vso oziroma večino dokumentacije, na podlagi katere je urad lahko potem oblikoval
               svoje strokovne ugotovitve. Nato pa so prihajali posamezni oškodovanci in prinašali
               pogodbe in različne druge akte, na podlagi katerih se je pač oblikovala slika, ki jo
               sedaj vidite v naših ekspertnih mnenjih, ki so bila predložena tudi državnemu zboru.</p>
               <p>Poslanec dr. Brejc je med drugim povedal, da se je urad nekako potegnil nazaj v tej
               zadevi. Sam lahko samo povem, da smo storili vse, kar je bilo mogoče v okviru nam
               razpoložljivih dokumentov, v okviru naših pooblastil, da si seveda kakšnih nadaljnjih
               povezav ne moremo izmišljati, da ne moremo kreirati situacije, ki je pač ne poznamo
               ali pa za katero ne vemo, da lahko delamosamo na podlagi tistega, kar nam je v
               določenem trenutku znano in dostopno. Nikoli pa se nismo vlekli nazaj. V tem državnem
               zboru so bile uporabljene moje besede v politične namene, ko sem govoril o tem, da je
               lahko monopol ene močne stranke nevaren za korupcijo, da lahko v povezavi z
               neučinkovitimi institucijami in odsotnostjo aktivne civilne družbe povzroči plodna
               tla za razvoj določenih oblik korupcije. Takrat se je pač to uporabilo tudi v
               politične namene. Ampak to samo kaže na to, da se v bistvu naš urad ne ozira na to, s
               kom se ukvarja, ampak se z vsakomer ukvarja pač na enak način v smislu preprečevanja
               korupcije in ničesar drugega. In ocenjujem za dobro in pozitivno, da vlada Republike
               Slovenije na nek način dopušča takšno delo in da je dopustila inomogočila tudi
               sprejem protikorupcijske zakonodaje, ki bo v kratkem pripeljala do ustanovitve
               neodvisne institucije z dodatnimi pooblastili, ki bo lahko še bolje delala to in več,
               kar zdaj počne urad za preprečevanje korupcije.</p>
               <p>Rekel bi še to. Urad za preprečevanje korupcije v svojih gradivih, v tem, kar imate
               tudi vi, poslanci, na razpolago in tudi ostale institucije, ki nimajo konkretnih
               policijskih ali tožilskih pooblastil, lahko mislimo in tudi rečemo v okviru zakonsko
               dopustnih besed marsikaj o goljufijah, o prevarah, o morebitnih sumih kaznivih
               dejanj, ki se pojavljajo s tem v zvezi. In danes smo veliko tega tudi izrazili. Ampak
               pravno relevantna odločitev in odločitev, ki lahko pripelje do pravnih posledic, je
               pa dejansko samo in zgolj v rokah policije in državnega tožilstva. Policija je v
               okviru strokovnih odločitev avtonomna, tožilstvo pa še toliko bolj. In nihče ne more
               v nobenem trenutku nalagati državnemu tožilstvu, kaj in kako naj se v določenem
               primeru odloči. To dejansko pomeni najnevarnejšouzurpacijo oblasti, ki je celo bolj
               nevarna od neučinkovitosti določene institucije, ki bi se morala aktivirati, pa se ne
               aktivira. Če takšna neučinkovitost nadomesti katerikoli drug organ in celo organ
               druge veje oblasti, potem lahko rečemo zbogom pravnidržavi. Imamo na razpolago druge
               mehanizme. Če tožilec ne preganja v primeru, da gre za utemeljen sum storitve
               kaznivega dejanja in da on to ve, in enako velja za policijo, potem je ta uradna
               oseba storila kaznivo dejanje. Tožilec je dolžan preganjati v tem primeru. In v
               bistvu prek drugih mehanizmov in drugih oblik ter načinov lahko pridete do tega, da
               pokličete na odgovornost generalno državno tožilko in pa potem seveda postopoma po
               rangu do tistih uradnih oseb, ki so pač odgovorne za takšne postopke. Nemoremo, nihče
               od nas ne more, nihče od nas se ne more neposredno vmešavati v delo teh organov.
               Verjemite, da včasih mika človeka, ki pač vidi nekaj, ki bi rad nekaj storil, ki bi
               rad šel korak naprej, da bi nekaj storil sam, morda nekaj več, ampak v tistem
               trenutku tudi meni očitajo in našemu uradu, da smo na meji pooblastil, če jih že
               nismo prekoračili. In verjetno bi se morala vsaka institucija zavedati, do kam segajo
               njena pooblastila in ravnati v okviru teh pooblastil in na druge načine reševati
               takšne situacije, kot je ta današnja.</p>
               <p>Je pa nedvomno koristno, da prihaja do takšnih diskusij, da se oblikuje v bistvu
               neko, bom rekel, splošno, generalno mnenje glede situacije, ki v tem trenutku vlada v
               Sloveniji in ki nikakor ni dobra. Dejansko gre za nepovezanosti institucij, za
               precejšnjo neučinkovitost nadzora, zlasti nad tovrstnimi ravnanji. Dobro je, da se
               vsi tega zavedamo, dobro je, da vsak v okviru svojih pristojnosti sprejme ustrezne
               ukrepe in prepričan sem, da jih vlada Republike Slovenije v tem kontekstu bo
               sprejela. Vsaj glede na sklepe, ki so predlagani kot rezultat te izredne seje.</p>
            </sp>
            <sp xml:id="SDZ3-Izredna-41-2004-03-02.sp179">

               <speaker>PREDSEDNIK BORUT PAHOR:</speaker>

               <p>Hvala, gospod direktor. Gospod minister, mag. Bizjak.</p>
            </sp>
            <sp xml:id="SDZ3-Izredna-41-2004-03-02.sp180">

               <speaker>MAG. IVAN BIZJAK:</speaker>

               <p>Hvala, gospod predsednik. Gospe poslanke, gospodje poslanci! Najprej se želim
               zahvaliti za to obsežno in živahno razpravo, ki je, prepričan sem, precej široko
               osvetlila vprašanja, ki so bila na dnevnem redu, se pravi kritična vprašanja v zvezi
               z banko SIB in v zvezi z bližnjimi dogodki povezanimi z zadevo Orion.</p>
               <p>Razprava je pritrdila prizadevanjem vlade, da se opravi vse potrebno, da bi se vsa
               odprta vprašanja, povezan s temi zadevami, razrešila. Mislim, da ta ocena ni
               pretirana. Gotovo je k temu prispevalo tudi obsežno gradivo, ki je brez dvoma
               razjasnilo mnoga še odprta vprašanja, kar sklepam tudi iz tega, da zelo konkretnih
               vprašanj, ki bi bila postavljena vladi v zvezi s posameznimi postopki in posameznimi
               koraki, da takih vprašanj praktično ni bilo. Mislim, da iz vseh poročil dovolj jasno
               izhaja, da institucije delujejo. Utemeljeno je bilo vprašanje, ki se je pravzaprav
               vleklo skorajda kot rdeča nit, ali je vlada storila vse v širšem smislu ali so vse
               storili vsi tisti, ki so dolžni delovati na tem področju. Prepričan sem, da tudi ta
               poročila kažejo, da so se vsi, ki so dolžni kaj storiti, zavzeto vključili v reševaje
               zadev. Ostaja drugo vprašanje, ali je vsakdo deloval dovolj hitro. Na to vprašanje je
               odgovor pogosto relativen. Marsikdaj bi radi, da je vse narejeno že predvčerajšnjem.
               Vendar sem trdno prepričan, dabo ravno tudi ta razprava resna spodbuda za pospešitev
               dela vseh tistih, ki jih to zadeva. Seveda pa ne prva taka pospešitev. Prepričan sem,
               da je že dosedanja dejavnost vlade v različnih obdobjih dala določen zagon, spodbudo,
               pospešek razčiščevanju zadev da bodo tudi tisti sklepi, ki jih je vlada sprejela in
               predvidevajo, da se bodo še naprej pregledovali dosežki o teh postopkih, da se bo
               preverjalo, ali je bilo storjeno vse tisto, kar je vlada posameznim ministrstvom in
               drugim službam naložila, ali je bilo vse to narejeno, da bo tudi to še nadaljnji
               prispevek k temu, da bodo vse tiste aktivnosti, ki so potrebne, da bi postopki
               prinesli na koncu tudi ustrezen rezultat, skladno z našo zakonodajo, da bo torej vse
               to uspelo. Vlada bo vsekakor predlagala spremembe določenih zakonov. Ne zato, ker bi
               bilo vse tako zelo narobe, da bi bilo potrebno na vrat na nos spreminjati cel kup
               zakonodaje. Predlagali bomo spremembe zaradi tega, ker tudi podrobnejša analiza vseh
               problemov, o katerih smo danes govorili, kaže, da je potrebno in da je možno
               marsikakšen predpis izboljšati. Seveda pa je hkrati treba reči tudi to, da ni
               utemeljeno pričakovanje, da je mogoče posameznika zavarovati pred prav vsemi
               tveganji.</p>
               <p>Pričakujemo torej, da bo vsakdo naredil tisto, kar se od njega pričakuje. Pričakujemo
               tudi dobro sodelovanje, ko bomo na tem mestu razpravljali o spremembah zakonodaje, da
               bomo torej skupaj odpravili tiste pomanjkljivosti, ki smo jih ugotovili.</p>
               <p>In na koncu, ravno zaradi obsežnih gradiv, poročil in drugega, kar je bilo
               pripravljeno za to sejo, je po našem mnenju vrsta sklepov, ki nalagajo pripravo
               dodatnih gradiv, pravzaprav brezpredmetna oziroma so že realizirani, kar so
               ugotavljali tudi nekateri razpravljavci. Predlagam, da to tudi upoštevate, da so
               torej nekateri sklepi realizirani, pravzaprav večina njih, in da so za to tudi
               nepotrebni. Hvala še enkrat.</p>
            </sp>
            <sp xml:id="SDZ3-Izredna-41-2004-03-02.sp181">

               <speaker>PREDSEDNIK BORUT PAHOR:</speaker>

               <p>Hvala lepa. Besedo ima vice guverner gospod Nučič. Prosim.</p>
            </sp>
            <sp xml:id="SDZ3-Izredna-41-2004-03-02.sp182">

               <speaker>SAMO NUČIČ:</speaker>

               <p>Ja, hvala lepa. Mislim, da dolgujem dva odgovora na direktna vprašanja.</p>
               <p>Prvo s strani gospoda Podobnika, kakšen je delež lastništva javnih podjetij v
               slovenskih bankah. Žal mu podatka na pamet ne znam povedati, ker je pač treba
               pogledati v delniške knjige slovenskih bank. V preteklosti se pa spomnim, da je bilo
               to lastništvo precej večje, kot je danes. Danes je bila že omenjena Komercialna banka
               Triglav. Ravno v Komercialni banki Triglav je delni solastnik tudi Mestna občina
               Ljubljana, enako velja tudi za SKB banko. Sam se pa spomnim - žal konkretnih številk
               na pamet ne vem - da še vedno obstajajo manjši deleži, ne večinski deleži, manjši,
               predvsem manjšinski deleži nekaterih elektro podjetij, nekaterih podjetij za oskrbo
               prebivalstva z vodo, komunalnih podjetij in tako naprej. Če želite
               podrobnejšepodatke, je pač treba pogledati v delniško knjigo slovenskih bank.</p>
               <p>Mislim da je pomembno, da gospe tamle zadaj odgovorim, tudi kar se tiče HKS, ker je
               bilo danes podano vprašanje. Kar se tiče HKS-ov, jaz upam, da bo svet Banke Slovenije
               v četrtek, 4. tega meseca, sprejel ugotovitveno poročilo, kako smo s HKS-i. Vi se
               boste vsi spomnili, da je bil 20. februarja 1999, sprejet zakon o bančništvu, ki je
               pač definiral, bom tako rekel, žal petletno prehodno obdobje<gap n="..."/></p>
            </sp>
            <sp xml:id="SDZ3-Izredna-41-2004-03-02.sp183">

               <speaker>PREDSEDNIK BORUT PAHOR:</speaker>

               <p>Bolj na glas, viceguverner. Nič se vas ne sliši.</p>
            </sp>
            <sp xml:id="SDZ3-Izredna-41-2004-03-02.sp184">

               <speaker>SAMO NUČIČ:</speaker>

               <p><gap n="..."/> da je 20. februarja 1999 bil sprejet zakon o bančništvu, ki je definiral
               petletno, žal, petletno prehodno obdobje za prilagoditev HKS-ov v zakonu o
               bančništvu. Moram reči, da pa po teh petih letih, kot sem rekel, pričakujem, da bo v
               četrtek ta ugotovitveni sklep sprejet. Situacija je naslednja: Od 73. HKS-ov, ki so
               obstajali ob uveljavitvi zakona o bančništvu leta 1999, kot je že gospa sama omenila,
               sta dva HKS-a, ki sta izpolnila pogoje,to je HKS Vipava in HKS Tolmin. Za njih pač bo
               potekal postopek vključitve teh dveh HKS-ov oziroma pridobitve zelene nalepke, kot se
               temu plastično reče, oziroma licence Banke Slovenije, po proceduri, ki je v zakonu
               definirana. Najprej potrebujemo še mnenje revizorja, potem še mi opravimo kontrolo.</p>
               <p>Velika večina kmetijskih HKS-ov se je k sreči odločila, moram pa reči, da smo k tej
               odločitvi kar v Banki Slovenije veliko pripomogli, bom rekel, potisnili k tej
               odločitvi, da so se ti HKS-i odločili za združitev z zvezo hranilno-kreditnih služb
               in v nadaljevanju gre praktično, ne za pripojitev, ampak za prevzem aktive in pasive
               zveze HKS s strani Slovenske zadružne kmetijske banke. Zakaj to razlagam? Zaradi
               tega, ker seveda situacija ni tako bleščeča, kot je sedaj na koncu rezultat. Moram
               reči, da smo imeli vmes nič koliko, veliko, nič koliko zelo velikih in problematičnih
               zadev, ki se tičejo predvsem kmetijskih HKS-ov. Nekaj od njih je bilo tik pred
               plačilno nespodobnostjo. In če bi seveda Banka Slovenije ponovno ravnala, bi rekel,
               birokratsko, po sili zakona, bi seveda imeli vmes še nekaj stečajev kmetijskih
               HKS-ov, kar bi seveda pomenilo, da bi bila verjetnost, da v Prekmurju bi nekje 15
               tisoč varčevalcev utrpelo še dodatno škodo, poleg že znane škode kar se tiče havarij
               na kmetijskem področju. Mislim, da nam je s skupnim trudom in bom rekel tudi z našim
               pritiskom, kot centralne banke, čeprav, če zelo formalno gledamo, to ni niti naša
               neposredna vloga, s pritiskom na ustanovitelje teh HKS, te HKS uspelo pripeljati do
               tega, da se je velika večina HKS-ov odločila za združitev, nekaj so jih tudi banke
               prevzele, in smo praktično na ta način sektor v bistvu zaprli, bom rekel, lahko si
               kot centralna banka, pa naj se ne sliši neskromno, bom rekel, štejemo za uspeh, četeh
               HKS-ov ne bo več oziroma da bodo obstajali samo tisti, ki bodo imeli licenco.</p>
               <p>Drugačna je seveda situacija z obrtniškimi HKS-i. To verjetno sami poznate,
               imenovani ste jih tudi oziroma so bili imenovani kot afera, to je bila Slovenska
               hranilnica in posojilnica Kranj, HKS ločeni v HKS Sicura, v kateri seveda ni bilo
               nobenih realnih šans za kakršnokoli odlašanje, je bilo seveda glede na najdeno
               situacijo v teh HKS-ih potrebno, bom rekel, restriktivno ukrepati in po začetnih
               ugotovitvah in po zahtevah kontrole, ki jih noben od teh HKS-ov ni izpolnil,
               najstrožje ukrepati in predlagati stečaje, ki so praktično v teku.</p>
               <p>Moram reči, da Banka Slovenije bo zoper vse odgovorne osebe zaradi povzročitve
               stečaja in pa seveda tudi zaradi goljufij, ki so bile ugotovljene, že pred časom
               podala ovadbe in so sedaj na vrsti organi pregona in tožilstvo, kar se tiče legalnega
               preganjanja. Lahko zagotovim samo to, da centralna banka, ko poda ovadbo zoper
               posamezne osumljence kaznivih dejanj, ovadbo pripravil, bom rekel, tako strokovno se
               potrudimo, ker gre za zelo specifična področja dela, da seveda organi preiskave in pa
               kasneje pregona po našem mnenju naj ne bi imeli več veliko dela z zbiranjem dodatne
               dokumentacije, ker praktično vse sami pripravimo.</p>
               <p>Vmes je bilo še eno pojasnilo. Mislim, da tudi med temi poslanci vlada napačno
               prepričanje, ki je bilo danes tukaj izraženo. Gre sicer za detajl, ampak Komercialna
               banka Triglav, kot se spomnite, smo jo blokirali 19.6.1996, v stečaj je šla pa
               praktično decembra 1996. Te govorice oziroma te navedbe iz časopisa, da je bil stečaj
               neupravičen, češ da so vsi upniki dobili 100% nazaj poplačane svoje terjatve, so
               zavezujoče. Nekdo, ki je prijavil terjatev konec leta 1996 v vrednosti 100 enot, je
               res leta 2003 dobil 100 eno nazaj, vendar moramo vedeti, da je v teh sedmih letih, v
               katerih je trajal stečajni postopek, praktično delovala inflacija v približni
               številki 60, 65 ali 70% in dosežena realna vrednost tistega izplena iz tečaja ni 100,
               ampak tam med 30, 25 ali pa 20 enot. Tako vas moram obvestiti še to, da v primeru KB
               Triglav je bilo zoper Banko Slovenijo, češ da je Banka Slovenije ravnala
               protizakonito, vloženih 12 tožb. Vse tožbe so praktično oziroma 10 od teh tožb je
               tudi pravnomočno končanih in dobljenih s strani Banke Slovenije na pritožbenem senatu
               vrhovnega sodišča, na dve odločitvi pa še čakamo, vendar računamo, da se bo vrhovno
               sodišče odločilo tako, kot se je v primeru starih 10. Tako je v bistvu zadeva, bom
               rekel, računam, da bo kmalu tudi pravnoformalno končana, da je centralna banka leta
               1996 ukrepala tako, kot je morala, in da seveda ni kršila nobenega zakona.</p>
               <p>Kar se tiče predlaganih sklepov, bi samo nekaj rad pojasnil. Amandma k sklepu
               številka 4 je podan s strani Slovenske ljudske stranke, da naj Banka Slovenije v
               okviru veljavne zakonodaje razkrije podatke o kreditojemalcih SIB, ki niso v celoti
               plačali vseh pogodbenih obveznosti. Rad bi še enkrat poudaril, da v 59. členu zakona
               o bančništvu piše, komu lahko individualne podatke razkrijemo. In bi rad opozoril na
               to, da bomo podatke takoj razkrili, ko se bo zgodilo naslednje, kar piše v tretjem
               odstavku 59. člena, 4. točka, da je Banka Slovenije dolžna vse individualne podatke
               razkriti sodišču, ki jih potrebuje v postopku stečaja nad banko oziroma v drugem
               postopku,ki ga vodi v okviru svoje pristojnosti. Se pravi, ko bomo dobili pravno
               veljavno formalno zahtevo sodišča, da razkrijemo individualne podatke, bomo te
               individualne podatke sodišču tudi razkrili. Prej nam pa zakon, ki ga je, kot sem že
               prej rekel, sprejel ta parlament, ne dovoljuje razkrivanja individualnih podatkov. Se
               pravi, nadaljevati se bodo morali začeti postopki in ko bomo dobili ustrezen sklep
               sodišča, bomo te podatke sodišču tudi razkrili, tako kot piše v zakonu.</p>
               <p>Kar se tiče amandmaja k sklepu številka 2, moram reči, da ideja ni slaba. Ni slaba v
               tem smislu, ker amandma k sklepu številka 2 predlaga, da bi se pristojnosti za nadzor
               potrošniškega kreditiranja prenesle s tržnega inšpektorata Republike Slovenije na
               Banko Slovenije, če si to pač štejem kot priznanje ali pa kot dodatno delo. Vendar bi
               rad opozoril, da je zadeva nezdružljiva z veljavnim zakonom o Banki Slovenije pa
               zakonom o bančništvu. In če bi hoteli zadevo takole premikati, ne zadostuje samo neka
               dodatna norma v zakonu o potrošniškem kreditiranju, ampak je treba zadevo sistemsko
               urediti, ker konec koncev centralna banka po veljavni zakonodaji, se pravi, predvsem
               po zakonu o bančništvu nima neposrednih pristojnosti za nadzor nebančnih finančnih
               institucij.</p>
               <p>Morda samo v razmislek - saj teh razmislekov je bilo danes že veliko -, morda bi tudi
               vlada Republike Slovenije proučila možnost, da ustanovi neko posebno skupino oziroma
               posebno usposobljeno skupino, ki bi bila usposobljena za nadzor ali pa za spremljanje
               razno raznih nenavadnih dejanjna področju finančnega posredništva, razen seveda bank,
               zavarovalnic in trga vrednostnih papirjev. Ker vemo, da je poleg kreditiranja ali pa
               posojanja denarja popolnoma neurejeno in nenadzorovano še področje lizinga, kjer se
               lahko tudi vse sorte dogaja, pa praktično za to ne vemo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp185">

               <speaker>PREDSEDNIK BORUT PAHOR:</speaker>

               <p>Stališče do tega vprašanja bo v tej razpravi sklenil generalni sekretar. Potem ima
               besedo še predlagatelj.</p>
            </sp>
            <sp xml:id="SDZ3-Izredna-41-2004-03-02.sp186">

               <speaker>MIRKO BANDELJ:</speaker>

               <p>Hvala lepa. No, tudi sam mislim, da je bila današnja razprava dobrodošla, da je
               podprla prizadevanja vlade na tem področju. Tudi sicer ocenjujem, da je vlada, kot se
               je pokazalo v razpravi in kar izhaja tudi iz priloženih gradiv, inicirala ustrezne
               aktivnosti v skladu s svojimi pooblastili; predvsem pa, da ni razlogov, da
               institucijam ne bi zaupali, da seveda delujejo znotraj sistema, ki velja, in da so se
               tudi relativno zgodaj vključile v odkrivanje nepravilnosti ter da jih tudi intenzivno
               še izvajajo.</p>
               <p>Mogoče bi se opredelil do predlogov, ki so predloženi, in do amandmajev k tem
               predlogom sklepov.</p>
               <p>Najprej bi rekel, da bi bilo dobro, če bi državni zbor zaključil današnjo razpravo s
               kakšnim sklepom. Ampak, seveda, ker smo v vladi pohiteli in tudi realizirali vse
               tisto, kar se šele zdaj kot sklepe predlaga, bi rekel, da bi bilo treba si nek sklep
               dobesedno še izmisliti, če tako rečem, čeprav nekatere mogoče celo sprejeti.</p>
               <p>Najprej bi povedal, da sklep, s katerim naj bi državni zbor vladi naročil, da do
               31.3. posreduje tudi poročila urada za preprečevanje pranja denarja, davčne uprave,
               urada za preprečevanje korupcije, da je to vlada že storila in da ste danes ta
               poročila dobili na mizo. Predstavniki teh institucij so jih pa tudi detajlno
               obrazložili. Vlada je že realizirala - in danes mislim, da bi bilo sporno - tudi
               ustrezno predložila in predstavila poročila poslancem, kar zadeva vloge kapitalske
               družbe, slovenske odškodninske družbe v zvezi s poslovnimi transakcijami oziroma
               nakupi Slovenske investicijske banke s strani Nove Ljubljanske banke. Tudi Banka
               Slovenije je danes tudi dovolj natančno poročala o vsem tem, kar naj bi bilo v
               predloženem sklepu državnega zbora storila šele do 31. marca. In isto velja seveda
               tudi za četrti predlog sklepa. Tudi slovenski institut za revizijo je državnemu zboru
               že podal svoje poročiloin tudi vlada je natančno razložila, kaj in kako je reagirala
               kot solastnica Ljubljanske banke.</p>
               <p>Ministrstvo za delo kot tudi finančno ministrstvo sta pojasnila, kaj je z izvajanjem
               meddržavnega sporazuma med vlado Republike Slovenije in vlado Republike Nemčije o
               finančni pomoči za ustvarjanje eksistence. Tako mislim, da sklepa, ki bi nalagal, da
               se to stori do 31.03., da tak sklep najbrž ni potreben.</p>
               <p>Moram reči, da je vlada seveda odgovorila tudi na vrsto drugih predlogov sklepov, ki
               jih sicer odbor za javne finance in monetarno politiko ni sprejel. Gre za tiste
               sklepe, ki jih je danes ponovno vložila oziroma sta jih vložili skupaj poslanski
               skupini Slovenske demokratske stranke in pa Nove Slovenije. Tudi na te sklepe je
               vlada danes v celoti poročala. Prejsem tudi detajlno poročal o sklepu, ki je kot
               amandma naveden pri šestemu sklepu in tudi na osnovi poročil davčne uprave zagotovil,
               da seveda nekih finančnih transakcij med Gregorjem Golobičem, Miletom Ščetincom in
               Orionom ter Pay Consultingom ni bilo. Glede udeležbe stranke LDS v teh finančnih
               transakcijah, kot je tudi bilo pojasnjeno, da gre za v bistvu položaj, ko je skoraj
               pred desetletjem stranka nastopala v enaki vlogi vis-a-vis Oriona, kot nastopajo
               danes stranke, za katere predpostavljamo z veliko verjetnostjo, da so seveda bile
               ogoljufane.</p>
               <p>Tudi glede teh amandmajev, ki jih je vložila Slovenska ljudska stranka, je nekaj
               sicer bilo že komentirano s strani predstavnika oziroma viceguvernerja Banke
               Slovenije. Rekel bi, da sklep, ki nalaga vladi, da naj bi ministrstvo za šolstvo,
               znanost in šport naložil, naj na formalni in neformalni ravni izobraževanja uvede
               pridobivanje znanj in usposabljanje za večjo funkcionarno pismenost državljank in
               državljanov, najmanj, kar je, ni potreben, ker mislim, da je tosestavina vsakega
               šolskega sistema, bi celo rekel, da je do slovenskih državljank in državljanov najbrž
               tudi malo žaljiv in najbrž s tega vidika kot sklep državnega zbora ni potreben, sem
               pa prepričan, da šolsko ministrstvo seveda še kako skrbi za to poanto šolskih
               programov.</p>
               <p>Glede amandmaja k sklepu številka. Viceguverner je povedal, kaj o njem misli. Mislim
               pa, da je nekoliko kontradiktoren z amandmajem na naslednji tretji strani in ki se
               tudi glasi kot amandma k sklepu številka 2. Moram povedati, da bi v imenu vlada ta
               amandma na tretji strani, ki govori o tem, naj vladi pripravi analizo v celoti
               zakonodaje, ki ureja delovanje nadzornih ustanov na finančnem in kapitalskem trgu, in
               pripravi predlog zakona itd., podprl. Kajti, vlada si je to zavezo si že dala, vlada
               vas je o tem tudi danes seznanila, mislim pa, da seveda ne more biti motiv zgolj to
               ali pa natančno to, kar piše v obrazložitvi, kajti obrazložitev je tudi nekako
               nesmiselna, če smem tako reči, ker govori o tem, da naj bi bila to neka
               neodvisnainstitucija, ki bi bila sicer neposredni proračunski porabnik, ki se
               financira izključno iz proračuna in ni odvisna od pobiranja pavšalnih taks, hkrati pa
               naj bi te takse pobiralo pristojno ministrstvo za finance, kar nekako ne gre skupaj.</p>
               <p>Še bolje pa je nekako težko realizirati naslednjo usmeritev obrazložitve, po kateri
               naj bi organi teh institucij bili pač sestavljeni na način, da notri ne bi bili
               predstavniki vlade, niti ministrstev, niti regulatornih ustanov, niti banke, niti
               agencije za trg vrednostnih papirjev, niti agencije za varovanje in nadzor; skratka
               verjetno bi se kmalu nehal izbor ljudi, ki bi jih lahko v take organe imenovali.
               Vsekakor pa mislim, da je to naloga in da je to ena od, bi rekel, smeri, v katero
               kaže razmišljati in dopolnjevati bodoči nadzor nad poslovanjem v finančnih trgih.</p>
               <p>Mislim, da ni mogoče sprejeti amandmaje k sklepu številka 2, ki se tudi tako glasi,
               in sicer na koncu druge strani, ki pravi, da naj bi vlada pooblastila neodvisno tujo
               raziskovalno institucijo in ta institucija naj bi tako rekoč opravila temeljito
               analizo vseh odločitev vseh nadzornih in regulatornih ustanov, kot so Banka
               Slovenije, agencija za trženje vrednostnih papirjev, računsko sodišče, pravosodje,
               skratka, vrsto institucij, nad katerimi seveda niti vlada nima ingerenc in jih ne
               more imeti in zato seveda tudi ne more nobenemu nalagati in pooblaščati, da bi
               izvajal nadzor nad temi institucijami. Nekako se mi pa tudi zdi, da je takšna namera
               nekoliko nenavadna v času, ko vstopamo v Evropsko unijo, ko smo tako rekoč desetletje
               bili pod zelo budnim nazorom najstrožjega in zahtevnega monitoringa Evropske unije in
               da bi takšen sklep državnega sveta, najmanj kar je, v čudno luč postavil Slovenijo v
               tej Evropski uniji, na domačem prizorišču pa ne vem, kaj bi lahko pomagal, zlasti
               zato, ker pravim, da ga ni mogoče realizirati v okviru pooblastil in odnosov med
               različnimi vejami oblasti v tej državi.</p>
               <p>Glede amandmaja na 4. strani tega prvega sklopa, ki govori o tem, da naj bi vlada
               proučila možnost ugotovitve o ničnostni sklenjenih pogodb o nakupu delnic med
               Energetiko in SIB banko s strani NLB, moram povedati, da vlada seveda nima nikakršne
               ingerence, da ugotavlja ničnost pogodb. To so postopki, ki se lahko sprožijo pred
               sodišči, in edino sodišče je lahko organ, kiugotovi tovrstno ničnost. Vlada tudi ne
               more biti stranka v teh postopkih, ker ni oškodovana in ker tudi ni bila pogodbeni
               partner teh pogodb. Seveda, tudi dodatni amandma, ki govori o proučitvi, preureditvi
               zastaralnih rokov. Kot piše tukaj: <q>"Prouči možnost"</q>, seveda se to možnost lahko
               prouči, ampak vendar je treba vedeti, da so zastaralni roki ne samo ključna procesna
               garancija strank, kot piše v obrazložitvi, ampak so tudi ključna predpostavka pravne
               varnosti. Preprosto, razmerja, neki odnosi morajo biti urejeni, morajo veljati in
               nekih pogodbenih razmerij, razmerij na trgu ni mogoče prepuščati nekim naključnim
               znanjem, nekim naključnim vednostim posameznih strank in zgolj relativni roki tega ne
               morejo razreševati. Poleg tega pa je treba zastaranje gledati v kontekstu celovite
               ureditve tega področja.</p>
               <p>Tako, da bi postopek - jaz se tukaj strinjam s poslancem Anderličem - moral biti, če
               kdo resno misli to, nekoliko drugačen. Da pa se znotraj spreminjanja zakonodaje tudi
               to prouči, pa najbrž ni sporno. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp187">

               <speaker>PREDSEDNIK BORUT PAHOR:</speaker>

               <p>Želi predlagatelj besedo? Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp188">

               <speaker>IVAN (JANEZ) JANŠA:</speaker>

               <p>Predstavnik vlade je sedaj komentiral sklepe in amandmaje nanje, jaz pričakujem, da
               bomo o tem lahko govorili posebej, ker so bili amandmaji vloženi tekom seje in se to
               prej sploh ni dalo vračunati oziroma prijaviti tega časa.</p>
               <p>K temu, kar je bilo že povedano tako v uvodu kot kasneje, pa bi najprej dodal
               oziroma skušal dodati nek logičen zaključek, zakaj je sploh prišlo do te odločitve o
               nakupu SIB banke. Kakorkoli stvari tehtamo, se še najbolj logičen zdi zaključek, ki
               je bil predstavljen tudi v televizijski oddaji Televizije Slovenija Tarča pred tednom
               oziroma dvema in kjer je novinar, mislim, da je bil to Bojan Traven, potegnil
               naslednji sklep iz tega prispevka: "Če za konec poskušamo izmed naštetih podatkov,
               dokumentov, predvsem pa ocen dobrih poznavalcev, s katerimi smo govorili sestaviti še
               ogrodja afere SIB, dobimo približno takšno sliko: nakup SIB banke je bil samo
               sestavni del projekta privatizacije ljubljanskega holdinga, ki na leto obrne ogromnih
               100 milijard tolarjev in v katerem bi bila banka finančni servis, s katerim bi si
               sedanja oblast zagotovila nadaljnjo oblast za dolgo bodočnost, ne glede na sestavo
               mestnega sveta in županstva. Mastnizaslužki podjetij in posameznikov, so bili samo
               spremljajoči del, vse je tako ali tako pokril javni denar Ljubljančanov. Ko je
               izbruhnila afera in tega ni bilo več možno izvesti, je bilo treba za vsako ceno banko
               poslati v likvidacijo oziroma jo prodati, da se zabrišejo še vedno nepojasnjeni
               problematični posli. Pri tem je ključno vlogo odigrala mreža starih
               poslovno-političnih navezav, bližje Združeni listi, čeprav so v to mrežo skušali
               prodreti tudi LDS-ovski japiji, vmes pa so se zgodile lokalne volitve</p>
               <p>Ta zaključek je, če so ti podatki točni, slišalo 400 tisoč gledalcev v Sloveniji.
               Nisem slišal, da bi kdo na to reagiral. Prav tako je, glede na to, da so se nekateri
               razburjali, ker sem jaz to citiral, okoli 400 tisoč ljudi slišalo tudi druge podatke,
               pa jih gospod državni sekretar ali spoštovani drugi predstavniki vlade, mislim, da
               niste zanikali niti pojasnili, čeprav so bili navedeni v oddaji, ki jo je gledalo
               najbrž desetkrat več ljudi kot pa današnji prenos seje popoldan. Tako je bilo v tej
               isti oddaji rečeno, za novega direktorja SIB-a, naj bi prišel Svilan Sibil, finančnih
               iz LHB Frankfurt in današnji državni sekretar na finančnem ministrstvu, kar pa je
               prepreči že omenjeni Ivan Vitežnik oziroma linija Nove Ljubljanske banke. Tako sem
               jaz samo prebral tisto, kar je slišalo skoraj pol milijona ljudi. In gospod državni
               sekretar, če smatrate, da to ne drži, bi morali pač v istem mediju najbrž to
               pojasniti. Mi smo vezani v glavnem na javne vire in pričakujemo, če se takšne stvari
               pojavijo in ne držijo da boste na to reagirali. Če jaz kakšne stvari ne demantiram,
               potem čez teden dni pravijo: niste demantirali, to smo vzeli za dejstvo.</p>
               <p>V tej isti oddaji je bilo tudi rečeno, da je gospoda Pogačarja, ki je zdaj ovaden,
               je bil prokurist Energetike, v posle in sploh v ta krog pripeljal gospod Mile Šetinc.
               Nisem slišal, da bi kdorkoli to zanikal. Kar se tiče tega, ali je predkazenski
               postopek končan ali ne, gospod Molan, vi ste rekli, da ni, da tožilstvo to še vodi in
               tako naprej. Jaz sem pridobil še enkratmagnetogram odbora za finance z dne 26.2.
               letošnjega leta, kjer je generalna državna tožilka Zdenka Cerar rekla naslednje.
               <q>"Predkazenski postopek se je zaključil 28.12. lansko leto, ko je bila podana druga
               kazenska ovadba o tej zadevi. In moram povedati, da trenutno dodatnih predkazenskih
               aktivnosti v teku ni. Ovadena sta oba člana uprave banke in prokurist. Trenutno
               dodatnih predkazenskih aktivnosti v teku ni."</q> Mi smo vprašali, če je vložena še
               kakšna ovadba. Rekla je, da nič v zvezi s tem se ne dogaja.</p>
               <p>Torej, ali drži tisto, kar je rekla tožilka, ali drži tisto, kar ste rekli vi. Ne
               vem. Vsekakor mislim, da če tožilstvo usmerja postopek, drži tisto, kar je bilo
               rečeno z njene strani.</p>
               <p>Bilo je izrečenih veliko primerjav med tem, kako potekajo te preiskave v podobnih
               ali pa delno podobnih primerih v tujini in kako pri nas. Omenjena sta bila Enron in
               še posebej italijanska zgodba Parmalata, ki je bolj sveža in kjer se stvari tudi
               sedaj dnevno dogajajo. Še posebej gospodje iz Liberalne demokracije so skušali
               dokazati, kako je tam debata na nekem višjem nivoju, kako se to politično ne
               izkorišča in tako dalje.</p>
               <p>Ampak poglejmo štiri temeljne primerjave med tem, kako te akcije potekajo recimo v
               Parmalatu in kako v Sloveniji pri SIB banki. V primeru Parmalata je bila akcija
               hitra, zelo hitra. Glavni osumljenci so v priporu. Preiskava se širi. V včerajšnji
               številki Financial Timesa piše celo, da se je razširila na štiri predstavnike
               revizijske hiše svetovno znane revizijske hiše The Lloyd &amp; Touche, kjer so dajali
               napačna poročila. Tako kot revizijske hiše v primeru SIB banke pri nas. No, in
               javnost je, tako v Italiji kot v primeru Enrona v Združenih državah, temeljito
               obveščena o tem, kako poteka preiskava.</p>
               <p>Sedaj pa poglejmo te štiri elemente pri SIB banki. Akcija je bila počasna. Prve
               prijave so se izgubile za eno leto. Drugič. Nihče od glavnih osumljencev ni v
               priporu. Niti hišne preiskave niso naredili pri nikomur, gospod Klemenčič spremlja
               sejo in jo je spremljal aprila. Danes je bil celo glavni gost v obeh Dnevnikih na
               Televiziji Slovenija in POP TV-ju. Mislim, da v primeru Parmalata takšnih gostov na
               italijanskih televizijah ni bilo. Tretjič. Preiskava pri nas se oži, ne širi.
               Preiskava se oži samo na krog izvajalcev, ne preiskuje se naprej, je rekla državna
               tožilka. Dočim se v Italiji javnost sproti obvešča o preiskavi, smo pri nas šele
               potem, ko smo vložili zahtevo za izredno sejo, dobili gradiva, ki so pa zaupna. In se
               ne sme praktično nič od tega povedati javnosti, vse bi bilo v nasprotju z interesi
               preiskave Situacija, kot je pri nas, silno lepo danes opisuje ta karikatura v
               Financah, časniku, ki je več ali manj zaslužen, da so vsaj nekatere stvari prišle v
               javnost, kjer sta narisana zakonca Klemenčič, ki sta objeta, imata torto z veliko
               svečkami in pravita,pravi gospod Vlado: <q>"Draga Nadika danes je poseben dan, dobila
               sva petdeseto kazensko ovadbo, čas je, da proslaviva, ker se itak ne bo nič zgodilo."</q>
               Tako približno je to v Sloveniji.</p>
               <p>Kar se tiče tega, kdaj so institucije vedel in kdaj so se dejansko tisti, ki bi se
               morali zganili v primeru SIB banke in Oriona - pa že prej citirano poročilo urada za
               preprečevanje korupcije, ki ga gospod Penko ni niti potrdil niti zanikal, je rekel,
               da se ne odreka avtorstva, da pa to, kar je v tem poročilu, ni v nobenem drugem
               uradnem poročilu. Zdaj, kaj to je, jaz ne vem. Mislim pa, da je korektno napisano. No
               in kaj piše v tem poročilu? Pravi: <q>"Urad je pri preučevanju prejetih gradiv v zvezi s
               SIB banko ravnal skrbno, saj je že v gradivu, ki ga je pripravil dne 20.5.2003"</q>, pred
               enim letom, <q>"določno navedel; družba Orion bo kreditne pogoje namesto dolga vpiše v
               vrednost hipotečne obremenitve. Obstojijo utemeljenosti preučitve odnosa Pay
               Consultinga in Oriona z družbo Orion v Angliji. Pay Consulting knjiži navidezne
               oziromaneobstoječ posle. Orion, LTD d.o.o izkazuje lizing posel namesto kreditnega."</q>
               In naprej: <q>"Organi pregona naj pregledajo dokumentacijo, ki bi potrdila ali ovrgla te
               sume"</q>, in tako dalje.<q>" Kot izhaja iz nadaljevanja, je bilo to dano in posredovano
               generalnemu državnemu tožilstvu na sestanku 7.4.2003 v ustni obliki, potem pa očitno
               organom tudi v pisni obliki. Ampak, kaj se je zgodilo? Februarja letos ta isti urad
               pravi: "</q>V navedenih izdelanih dokumentih je urad natančno navedel listine, ki bi jih
               bilo potrebno pridobiti za potrditev suma prisotnosti kaznivih dejanj. Urad z
               obžalovanjem sprejema ugotovitev, da je urad januarja in februarja 2004 prejel od
               novinarjev in iz drugih javnih medijev dokazila o potrditvi prisotnosti sumov
               storjenih kaznivih dejanj." Po slabem letu je urad dobil potrditve sumov od
               novinarjev ne pa od pristojnih institucij, gospod Penko! Škoda, ker ne stojite za
               človekom, ki je to pošteno napisal. Kaj naj rečemo na to? Veliko ni treba, ker je to
               odgovor na marsikaj, kar ste prej povedali in je bilo to blatenje prazne slame, kako
               se je veliko delalo.</p>
               <p>Kar se pa tiče trditev, kako v SIB ni bil nihče oškodovan in o tem, kako je bil
               včasih Holding mesta Ljubljane ne vem kakšna pijavka za meščane - še gospa iz LDS je
               govorila o nekih 9 milijardah, ki naj bi takrat izginile -, prej pa, mislim, da ta
               shema pove vse. Tukaj je cena megavatne ure ogrevanja v tolarjih od začetka leta 1990
               do konca leta 2002. Ta počasna rast, ta krivulja kaže obdobje, ko se je najbrž
               poslovalo normalno, zato je cena rasla v skladu z inflacijo. Ko pa se je začela
               kupovati SIB, je pa cena megavatne ure skočila s 4.400 na 6.400 - naenkrat, v nekaj
               mesecih. Kako, da ni bil nihče oškodovan? Tisti, ki so plačali 2.000 več oziroma 50%
               več na megavatno uro ogrevanja. In zanimivo je, da ta krivulja strmo skoči takrat, ko
               sta Združena lista in Liberalna demokracija dobili na lokalnih volitvam tam leta 1998
               v mestu prepričljivo večino. Če se je prej tako slabo delalo, potem bi bila tudi
               takrat cena tako visoka. Ampak naenkrat je začela rasti, ko ste vi prišli na oblast v
               Ljubljani, in je skokovito skočila - zelo zanimiv je ta graf - takrat, ko se je
               odločilo, da se kupi SIB. Tako mi ne govorite o tem, kako ni bil nihče oškodovan;
               seveda je bil in je še vedno! Najbrž, če je nekdo zapravil 3 milijarde, jih mora
               nekdo drug plačati. In plačal jih je oziroma jih bo še pri ceni ogrevanja, tudi tisti
               z najnižjo pokojnino in tisti z najnižjo plačo, tisti, ki naj bi jim po teh podatkih
               danes gospod Rop milostno dvignil plačo za 5.000; tudi tisti so morali to več
               plačati.</p>
               <p>Kar se tiče ugotovitve koordinatorja vladne ekipe danes, gospoda Bandlja, da je ta
               razprava podprla prizadevanja vlade, da se te stvari razčistijo, moram reči, da bi mi
               to z veseljem naredili, vendar je pa težko podpreti nekaj, česar ni. Ko bomo ta
               prizadevanja videli realno, ne samo v besedah, jih bomo z veseljem podprli.</p>
            </sp>
            <sp xml:id="SDZ3-Izredna-41-2004-03-02.sp189">

               <speaker>PREDSEDNIK BORUT PAHOR:</speaker>

               <p>Še nekaj kratkega časa je ostalo za vas, dr. Bajuk, nekaj sekund. <stage>(Ne želite.)</stage> Potem
               ima besedo državni sekretar. Prosim.</p>
            </sp>
            <sp xml:id="SDZ3-Izredna-41-2004-03-02.sp190">

               <speaker>MIHA MOLAN:</speaker>

               <p>Hvala lepa, gospod predsednik. Spoštovane poslanke in poslanci! Želel bi pojasnilo
               gospodu poslancu, gospodu Janši. V vaši razpravi pred nekaj urami ste pojasnili
               oziroma ste povedali, da v zadevi SIB banke ne poteka nobena preiskava in da je to
               izjava generalne državne tožilke. Tako sem razumel vašo razpravo in to razpravo sem
               pojasnil, da dejansko ni preiskave, ker še ni vložena zahteva za uvedbo preiskave. Ni
               pa tudi ne v teku predkazenski postopek zaradi tega, ker so podane kazenske ovadbe in
               državno tožilstvo ni zahtevalo dopolnitve.</p>
               <p>Torej, trenutno so te ovadbe in vsa gradiva, ki so bila s temi ovadbenimi,
               odstopljena državnemu tožilstvu v fazi pregledovanja v državnem tožilstvu, ki lahko v
               vsakem trenutku zahteva dopolnitev kazenske ovadbe oziroma dopolnitev zbiranja
               obvestil s strani policije oziroma vloži zahtevo za uvedbo preiskave. Torej, v tej
               fazi je sedaj ta postopek in to je bilo moje pojasnilo. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp191">

               <speaker>PREDSEDNIK BORUT PAHOR:</speaker>

               <p>Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp192">

               <speaker>IVAN (JANEZ) JANŠA:</speaker>

               <p>Torej gospod Molan, jaz sem prej citiral isti stavek kot takrat, ko sem podal uvod.
               Govoril sem o predkazenskem postopku. Vi ste se sami odločili, ko ste izvajali
               predkazenski postopek, da ga izvedete samo proti izvajalcem, tako kot ste ga proti
               izvajalcem, bi ga lahko tudi proti drugim. Ni bilo treba čakati na zahtevo tožilstva.
               Tožilstvo je reklo, da v tem trenutku ne namerava širiti preiskave, da je
               predkazenski postopek v tej fazi zaključen.</p>
            </sp>
            <sp xml:id="SDZ3-Izredna-41-2004-03-02.sp193">

               <speaker>PREDSEDNIK BORUT PAHOR:</speaker>

               <p>Gospod Stroligo.</p>
            </sp>
            <sp xml:id="SDZ3-Izredna-41-2004-03-02.sp194">

               <speaker>KLAVDIJO STROLIGO:</speaker>

               <p>Hvala lepa za besedo, gospod predsednik. Spoštovane poslanke in poslanci! Samo na
               kratko, zaradi primerjave, ki je bila dana, vezano na preiskave, ki potekajo v
               Italiji in v Sloveniji. Mislim, da si ni treba delati iluzij, da se je zadeva
               Parmalat začela takrat, ko so mediji začeti to zadevo objavljati. Taka zadeva se dela
               - in to ne vem samo iz medijev, ampak tudi zaradi stikov, ki jih imam s kolegi v
               Italiji - dalj časa. In tisti efekt, ki se ga vidi v medijih, je efekt, ki ga je
               policija pripravljena ali pa drugi organi pripravljeni deliti z mediji in ostalimi
               organi. Prepričan sem pa, da o tej zadevi, vsaj to, kar mi je znano, ni razpravljal
               državni zbor cel dan, ampak je prepustil organom, da seveda opravljajo svoje naloge.</p>
               <p>Mogoče še ena primerjava. Danes je bila omenjena tudi akcija <q>"mani pure"</q> oziroma
               čiste roke, kot jo poznamo. Sam sem bil presenečen, ker sem bil takrat ravno tako
               navdušen nad načinom in pristopom države, ki se je odločila, da razčisti s kriminalom
               in korupcijo tudi v lastnih vrstah, tako vladnih, političnih kot gospodarskih in
               podobno. Žal analiza te akcije, ki je bila narejena potem, je pokazala, da je -
               sedaj, po spominu, ker teh podatkov nimam s seboj - prek 70% ljudi, ki so bili pred
               televizijskimi kamerami odpeljani v zapor, v pripor, se je vrnilo po mesecu dni nazaj
               in zaseda še danes ista delovna mesta, kot jih je prej. Torej, veliko tistega, kar
               slišimo in kar se sliši, da je lepo, se žal, na koncu, res pravim žal, ne izteče
               veliko drugače kot v Sloveniji. Ravno tako imajo problem z zastaranjem, ravno tako
               imajo problem s koordinacijo; toliko bolj, ker je različnih služb v Italiji še toliko
               več.</p>
               <p>Če mogoče povem za konec dobro novico glede na to, da nisem imel besede danes, pa to
               ne pomeni, včasih smo rekli, da ko smo najbolj tiho, takrat najbolj delamo. Naj povem
               še to, da v uradu, ki ga vodim, nismo podkadrovani, nimamo težav s strokovnimi
               ljudmi, za razliko od nekaterih drugih služb. Tudi taki organi v državi obstajajo.
               Svoje delo delamo, ga ne razlagamo vedno javnosti, kar včasih morda percipira in je
               percepcija taka, da to delo ni opravljeno. Tudi v teh zadevah, o katerih smo
               poročali, zato - seveda, se strinjam z generalnim sekretarjem Bandljem, ki je rekel,
               da ni potrebno teh sklepov danes še enkrat imeti -, ni bilo težav skoordinacijo, vsaj
               ne tisto, kjer je sodeloval urad: ne pri zadevi SIB, ne pri zadevi Orion, seveda,
               znotraj tistega vatla, tistega metra, ki ga moramo pa vsi spoštovati. To je pa meter,
               ki se mu reče zakon. Vsakdo lahko deluje znotraj zakona in če sevedata zakon ni v
               redu ali pa katerikoli predpis ni v redu, mislim, da bo državni zbor tudi v kratkem
               imel priložnost razpravljati tako o kazenskem zakoniku kot o zakoniku o kazenskem
               postopku, kjer bo seveda mogoče, tudi če se bo pokazalo potrebno, določene stvari
               povedati.</p>
               <p>Ne bi rad bil predolg, rad bi povedal samo še to, da primerjave s tujimi državami -
               in sedaj pridem tudi na predlog sklepa poslanske skupine SLS -, da je potrebno tujo
               ali pa domačo nadzorno inštitucijo pooblastiti, da bo pregledala, kako poslujemo.
               Poglejte, ta parlament je sprejel zakonodajo, ki je reformirala državno upravo, ki je
               različnim organom, ki delujejo znotraj vlade, dala in omogočila tisto samostojnost,
               ki je primerljiva. Mislim, da ni bilo težav pri tem in sam lahko rečem, davsaj v 20
               letih, kar se ukvarjam s problematiko kriminala, nisem imel težav s tem, da bi mi
               katerikoli minister ali katerakoli vlada, pa kar nekaj ministrov sem zamenjal,
               naročil, kaj naj delam. To ni njegova pristojnost in organi v sestavi in tisti, ki
               imamo to samostojnost, lahko to delo opravljamo in smo ga lahko opravljali. Želimo,
               seveda, da nam pustite, da to delo naredimo do konca. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp195">

               <speaker>PREDSEDNIK BORUT PAHOR:</speaker>

               <p>Državni sekretar Svilan.</p>
            </sp>
            <sp xml:id="SDZ3-Izredna-41-2004-03-02.sp196">

               <speaker>MAG. SIBIL SVILAN:</speaker>

               <p>Hvala lepa, gospod predsednik. Spoštovani poslanci in poslanke! Mislil sem, da sem
               pač v prejšnjem odgovoru odgovoril. Kar se tiče tistih osebnih diskreditacij, očitno
               gospodu poslancu Janši nisem odgovoril. Moram pojasniti zato dve zadevi. Prvo, te
               oddaje nisem gledal in ne ven niti natančno, o čem je tekla beseda v zvezi z menoj.
               Zato tudi težko demantiram kakršnokoli izjavo ali pa vsebino, ki je bila navedena.
               Poleg tega imam preveč dela, da bi lahko zanikal vsako informacijo oziroma
               špekulacijo, ki se pojavlja v zvezi z menoj v medijih. In mislim, da se tudi, gospod
               Janša, z vami večkrat pojavljajo razne informacije in tudi špekulacije, za katere
               mislim, da tudi ni smiselno, da jih demantirate. Zato ne razumem, kakšen je namen
               tega, kar ste rekli.</p>
               <p>Vsebinsko pa mislim, da se Slovenija nahaja pred nekim novim obdobjem, in to je
               vstopom v Evropsko unijo, kjer se bomo srečali z novimi tveganji in novimi izzivi.
               Moje osebno mnenje je, in to sem razumel tudi na današnji seji, da smo si tudi
               pojasnili določene informacije v zvezi s to tako imenovano afero, s katero, kot sem
               že povedal, nisem bil osebno povezan. In mislim, da je to lahko osnova, da bomo lahko
               v prihodnje reševali nekatere podobne ali druge afere, ki se bodo lahko tudi
               pojavile, kajti v Evropi se na tem področju dogaja marsikaj. Kot je pojasnil kolega,
               se nekateri do teh afer obnašajo drugače in zavzemajo drugačne pristope. Z našega
               vidika, mislim, da bi bilo smiselno, da bi se na ta način tudi mi organizirali. Zato
               pričakujemo in vlada pričakuje, da bomo o vseh spremembah zakonov in ostalih zadev,
               tako v zvezi z institucijami nadzora, dobili tudi podporo vseh poslancev pri
               predlogih, ki bodo šli v smer, da se take afere ali take zadeve ne bi dogajale. Hvala
               lepa.</p>
            </sp>
            <sp xml:id="SDZ3-Izredna-41-2004-03-02.sp197">

               <speaker>PREDSEDNIK BORUT PAHOR:</speaker>

               <p>Hvala lepa, gospod državni sekretar. Gospod direktor urada, z vašim nastopom bom
               zaključil splošno razpravo. Prosim.</p>
            </sp>
            <sp xml:id="SDZ3-Izredna-41-2004-03-02.sp198">

               <speaker>BOŠTJAN PENKO:</speaker>

               <p>Hvala, gospod predsednik. Spoštovane in spoštovani! Samo kratek odgovor na besede
               gospoda Janše v zvezi z dokumentom, ki se je obravnaval, za katerega sem rekel, da
               gre za delovno verzijo. To dejansko je delovna verzija gradiva, ki je bilo potem
               oblikovano tudi v uradni dokument, in je bilo 18.2.2004 poslano predsedniku vlade kot
               naše poročilo v zvezi z aktivnostmi urada in pogledom urada na celotno situacijo v
               tej zadevi. V tem poročilu ni tistih trditev, ki so bile navedene v prvem delu
               današnje razprave. So pa trditve, ki ste jih navedli sedaj ob koncu. Dejansko so
               vsebovane navedbe o tem, kaj je urad storil, v katerih datumih je urad posredoval
               dokumentacijo in do katerih datumov ni dobil povratnih informacij oziroma jih je
               kasneje dobil od novinarjev. Urad v bistvu ves čas kritizira neučinkovitost in
               nekooperativnost institucij, s katerimi sodeluje, in to, da ne dobiva povratnih
               informacij, kaj se pač zgodi z zadevami, ki jih odstopi. In v tem primeru je bilo
               enako in s tem smo seznanili predsednika vlade. Ne morem pa trditi, da institucije v
               tem času niso nič delale; mi samo nismo uspeli izvedeti, kaj se s temi informacijami,
               ki smo jih posredovali že precej časa nazaj, dogaja. Zato je tudi prišlo do te
               intervencije z naše strani. To je v bistvu korekten povzetek vsebine tega dela
               poročila. Hvala.</p>
            </sp>
            <sp xml:id="SDZ3-Izredna-41-2004-03-02.sp199">

               <speaker>PREDSEDNIK BORUT PAHOR:</speaker>

               <p>Hvala lepa. Zaključujem splošno razpravo. Končala se je približno takrat, kot smo
               načrtovali danes na kolegiju. Že na kolegiju pa tudi ob začetku te seje sem rekel, da
               sem kot predsedujoči pripravljen uveljaviti šesto alineo 67. člena poslovnika, ki
               omogoča, da državni zbor sklene, da za eno uro podaljša čas za razpravo. Menim, da bi
               bilo prav, daima vsaka poslanska skupina 5 minut, 5 minut tudi predlagatelj in 5
               minut vlada, to bi zneslo nekaj manj kot uro z dajanjem besede, torej natančno uro.
               Pred seboj imate amandmaje, o njih boste<gap n="..."/><stage>/Opomba iz klopi./</stage> Prosim? Na nek način
               moramo razdeliti čas ena ura je kratek čas. O tem sva se pogovarjal z gospodom
               Pleveljem, vendar sva ugotovila, da razen na ta način, tako rekoč ne moremo priti do
               neke rešitve, ki bi bila fer. Poleg tega je tukaj še obrazložitev glasu
               <gap n="..."/><stage>/Ugovarjanje iz klopi./</stage> Pazite, gotovo, to sem tudi jaz rekel, da je velikost
               poslanske skupine prav gotovo lahko kriterij. Tukaj je še obrazložitev glasu, ki se
               je bodo poslužili številni poslanci, v to sem prepričan. Tako ne vidim drugega
               načina, kako bi lahko prišel do možnosti, da v tej uri, za katero smo se dogovorili,
               pa moramo, seveda, najprej odločiti, da pridemo z možnostjo vseh poslanskih skupin do
               besede.</p>
               <p>Torej, državnemu zboru dajem na glasovanje predlog, da za eno uro podaljšamo razpravo
               o amandmajih, tako da bi lahko imeli tudi besedo o njih, vloženi so številni
               amandmaji. To zahteva veliko disciplino, pet minut na poslansko skupino, pet minut za
               predlagatelja, pet minut za vlado. Tak predlog dajem na glasovanje. Prosim poglejte
               vaše glasovalne naprave, ali so v redu. Glasujemo.62 navzočih, 27 za, 25 proti.</p>
               <p><stage>(Za je glasovalo 27.)</stage> <stage>(Proti 25.)</stage></p>
               <p>Ta predlog je sprejet.</p>
               <p>Sedaj bomo torej začeli z razpravo za tri minute bom prekinil delo državnega zbora,
               da se resetira računalnik, sicer naše delo ne bo mogoče. Tri minute odmora za
               resitiranje računalnika, potem pa nadaljujemo. Pet minut maksimalno, toliko, da se
               resetira računalnik.</p>
               <stage type="time">(Seja je bila prekinjena ob 23.39 uri in se je nadaljevala ob 23.41 uri.)</stage>
            </sp>
            <sp xml:id="SDZ3-Izredna-41-2004-03-02.sp200">

               <speaker>PREDSEDNIK BORUT PAHOR:</speaker>

               <p>Vabim kolegice in kolege v dvorano. Nadaljevali bomo z delom. S pogoji za to je vse
               v redu, tako da lahko upoštevamo odločitev zbora, da podaljšamo to točko za eno uro.
               Prosim, da pogledate in si uredite amandmaje pred seboj.</p>
               <p>Najprej imamo tukaj amandma dveh poslanskih skupin k sklepu 2, potem pregled
               amandmajev, kot ste jih dobili danes, in je v njem večina amandmajev. Potem spet
               pregled, potem spet amandma k sklepu 2 dveh poslanskih <gap n="..."/> Glejte, najprej imamo pred
               seboj amandma k sklepu številka 2 poslanske skupine SLS. To je bilo v mojem vrstnem
               redu zamešano. Potem imamo predlog poslanske skupine SLS, ki je v pregledu amandmajev
               na štirih straneh. Potem dve poslanski skupini vlagata amandma k sklepu 2 in ti isti
               dve skupini amandmaje, ki so v pregledu na štirih straneh.</p>
               <p>Počasi bom vodil odločanje, tako da bo najprej razprava, potem pa tudi glasovanje
               jasno, o čem bo državni zbor odločal.</p>
               <p>Prosim, Lavrinc, imate besedo za.</p>
            </sp>
            <sp xml:id="SDZ3-Izredna-41-2004-03-02.sp201">

               <speaker>MAKSIMILJAN LAVRINC:</speaker>

               <p>Ja, če bomo razpravljali, potem o predlogih za amandmaje, potem bi najprej vprašal,
               kaj o predlogu za amandma. In če govorimo seveda o tem amandmaju, da naj vlada ob
               ustrezni preureditvi relativnih zastaralnih rokov preuči možnost odprave absolutnih
               zastaralnih rokov v upravnem postopku in postopku v zvezi s prekrški, in o tem odloča
               oziroma poroča državnemu zboru - me zanima, kaj o tem misli vlada. Seveda zato bi bil
               vesel, če bi bil minister za pravosodje tu. In seveda sprašujem tudi obenem
               predlagatelje, ali so upoštevali, da smo že sprejeli zakon o prekrških, ki bo začel
               veljati leta 2005 in kjer smo zastaralni rok z 2 povečali na 3.</p>
            </sp>
            <sp xml:id="SDZ3-Izredna-41-2004-03-02.sp202">

               <speaker>PREDSEDNIK BORUT PAHOR:</speaker>

               <p>Hvala lepa. Smo torej pri amandmaju k sklepu številka 2. Vložila ga je poslanska
               skupina SLS. Slišali smo za razpravo kolega Lavrinca. Kolega Podobnik ima besedo.</p>
            </sp>
            <sp xml:id="SDZ3-Izredna-41-2004-03-02.sp203">

               <speaker>JANEZ PODOBNIK:</speaker>

               <p>Hvala lepa. Na kratko. Da, to smo upoštevali, kolega Lavrinc, in poznamo to rešitev.
               Mi smo predlagali seveda odpravo, da se preuči možnost o odpravi absolutnih
               zastaralnih rokov. To je razlika. Je tudi gospod Bandelj nekako postavil vprašanje,
               ali smo mislili resno. Smo mislili resno. Mi smo tudi zato te amandmaje pripravili.
               In v vse smo vložili kar nekaj dela, da smo jih pripravili. Tako ni to nobeno
               nagajanje in predlagamo, da se pač ta amandma sprejme. Po našem mnenju gre sedanja
               veljavna ureditev, predstavlja možnost, da se zlorablja pravo in nenazadnje,
               absolutni zastareli roki, po izkušnjah, ki jih imamo, večinoma koristijo le tistim
               udeležencem v postopku, kjer imajo osnovni namen in cilj, da se izmikajo temu
               postopku. Hvala.</p>
            </sp>
            <sp xml:id="SDZ3-Izredna-41-2004-03-02.sp204">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Izredna-41-2004-03-02.sp205">

               <speaker>ANTON ANDERLIČ:</speaker>

               <p>Glede na to, kar je bilo povedano v splošni razpravi, glede na to, kar je bilo v
               predlogih sklepov predlagateljev ob predlogu izredne seje, in glede na to, kar je
               nesporno bilo danes dostavljeno državnemu zboru in razdeljeno, torej o vseh
               poročilih, ki so bila zahtevana, je mogoče sprejeti najprej dva sklepa, ki po mojem
               konzumirata vse sklepe in dodatne sklepe, ki so predlagani. In sicer: Prvič, da je
               državni zbor obravnaval poročila državnih institucij, nosilcih javnih funkcij v zvezi
               s prodajo SIB, ki jih je prejel do 2.3.2004.</p>
               <p>Drugič, da državni zbor poziva vlado Republiko Slovenijo, da ukrene vse, da se
               okrepijo aktivnosti pri preiskovanju suma nepravilnosti pri poslovanju in prodaji SIB
               banke ter družbe Orion ter poslovanje družbe Orion in z njo povezanih družb z občani,
               predvsem usklajeno delovanje državnega tožilstva Republike Slovenije, ministrstva za
               notranje zadeve, policije, ministrstva za finance, davčne uprave Republike Slovenije,
               ministrstva za finance, deviznega inšpektorata Republike Slovenije, urada Republike
               Slovenije za preprečevanje pranja denarja in ministrstva za gospodarstvo, tržnega
               inšpektorata Republike Slovenije ter poroča državnemu zboru v okviru procedure.</p>
               <p>In seveda tretja zadeva, da sproži čimprej vse aktivnosti za spremembo sistemskih
               rešitev, ki bodo odpravile ali pa preprečile podobne nepravilnosti pri poslovanjih v
               bodoče. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp206">

               <speaker>PREDSEDNIK BORUT PAHOR:</speaker>

               <p>Kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp207">

               <speaker>MAKSIMILJAN LAVRINC:</speaker>

               <p>Še enkrat sem tole bral, še posebej potem, ko je kolega Podobnik dejal, da so mislili
               povsem resno. Zanima mene, kje je primerjalno pravna ureditev, recimo, kje imate? Ker
               tukaj vi govorite, prvič o zakonu o prekrških in zakonu o upravnem postopku. Jaz
               resnično prosim, če je še minister za pravosodje tu, bi rad želel slišati njegovo
               mnenje, ker to je meni to popolnoma tuje. Vam moram povedati, to je meni popolnoma
               tuje. Tega me na univerzi v Ljubljani niso učili.</p>
            </sp>
            <sp xml:id="SDZ3-Izredna-41-2004-03-02.sp208">

               <speaker>PREDSEDNIK BORUT PAHOR:</speaker>

               <p>Še kdo? Če ne, bom zaključil razpravo o tem. Kolega Podobnik, prosim.</p>
            </sp>
            <sp xml:id="SDZ3-Izredna-41-2004-03-02.sp209">

               <speaker>JANEZ PODOBNIK:</speaker>

               <p>V razpravi je naš amandma, kolega Anderlič je pa predlagal povsem drugačen predlog
               sklepa. O čem zdaj razpravljamo?</p>
            </sp>
            <sp xml:id="SDZ3-Izredna-41-2004-03-02.sp210">

               <speaker>PREDSEDNIK BORUT PAHOR:</speaker>

               <p>Razpravljamo o amandmaju k sklepu številka 2. O tem bomo tudi odločili. Glasovali
               bomo najprej o amandmajih, tako kot so po vrsti, to je<gap n="..."/></p>
            </sp>
            <sp xml:id="SDZ3-Izredna-41-2004-03-02.sp211">

               <speaker>JANEZ PODOBNIK:</speaker>

               <p>To pomeni, da ta amandma ni vložen, kolega Anderliča, formalno.</p>
            </sp>
            <sp xml:id="SDZ3-Izredna-41-2004-03-02.sp212">

               <speaker>PREDSEDNIK BORUT PAHOR:</speaker>

               <p>Zdaj razpravljamo o vašem amandmaju, kolega Podobnik, o sklepu številka 2. Glasovali
               bomo po vrsti, kot sem prej povedal in na koncu o besedilu dopolnjenega predloga
               sklepa.</p>
            </sp>
            <sp xml:id="SDZ3-Izredna-41-2004-03-02.sp213">

               <speaker>JANEZ PODOBNIK:</speaker>

               <p>Hvala lepa. Samo kratek odgovoru kolegu Lavrincu. Izkušnja, praksa take rešitve je
               iz nemškega zakonika o javnih dajatvah. Torej nemška praksa.</p>
            </sp>
            <sp xml:id="SDZ3-Izredna-41-2004-03-02.sp214">

               <speaker>PREDSEDNIK BORUT PAHOR:</speaker>

               <p>Prosim, kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp215">

               <speaker>MAKSIMILJAN LAVRINC:</speaker>

               <p>Ja, ne! Počakajte, gospod Podobnik. Mi imamo splošni upravni postopek. To pomeni, za
               vse je en postopek. In vi ga načenjate tega, v celoti. Potem imamo zakon o prekrških
               - ga tudi načenjate. Sklicujete se pa na nemški zakonik o javnih dajatvah. To je pa
               druga zgodba. Tam gre za to, da je nekdo nekomu nekaj dolžan in ta <q>"nekomu"</q> je
               država. Tukaj pa ne gre za<gap n="..."/> To, kar pa vi predlagate, je pa pravzaprav kar na
               splošno. Zato prosim, ker je minister tukaj, če lahko pove, kaj to pomeni. Prmejduš,
               jaz tega z mojim vedenjem jusa, ki so me ga naučili tukaj v Ljubljani, ne znam
               razložiti.</p>
            </sp>
            <sp xml:id="SDZ3-Izredna-41-2004-03-02.sp216">

               <speaker>PREDSEDNIK BORUT PAHOR:</speaker>

               <p>Želi minister besedo? Prosim, minister.</p>
            </sp>
            <sp xml:id="SDZ3-Izredna-41-2004-03-02.sp217">

               <speaker>MAG. IVAN BIZJAK:</speaker>

               <p>Torej, če bi želel slediti takemu amandmaju, bi to zahtevalo res temeljito
               proučitev. To je tisto prvo, kar želim povedati.</p>
               <p>Drugo. Če gre za zastaralne roke, ki se nanašajo na prekrške, ker tukaj v prvem
               odstavku obrazložitve so omenjeni prekrški, potem je treba povedati, da je zakon o
               prekrških, ki začne veljati s 1.1. naslednjega leta, uvedel daljše zastaralne roke,
               tako relativnega kot absolutnega. Kot drugo velja še to, da v področni zakonodaji je
               možno določiti daljše zastaralne roke. Kolikor vem, v nekterih področnih zakonih,
               zlasti iz finančnega področja, takšni roki obstajajo.</p>
               <p>Ne morem se pa opredeliti do rokov po zakonu o upravnem postopku, ker to pač ni moje
               področje in na tem področju pa res ne bi želel špekulirati. Zdi se mi, da sedaj
               postavljeni zastaralni roki za večino prekrškov vendar omogočajo, da se jih obravnava
               in glede na njihovo nevarnost tudi v tistem času odkrije, kolikor ta rok traja, in
               potem ustrezno sankcionira, zlasti, če vzamemo v upoštev ta novi zakon o prekrških.
               Sedanje stanje je morda res nekoliko slabo in zato smo tudi šli v to podaljšanje, ki
               že obstaja. Za tako splošno podaljšanje ali odpravo nekih zastaralnih rokov, recimo o
               upravnem postopku, to bi pa zahtevalo resno proučitev. V kolikor je ta amandma
               namenjen v to smer, takšna proučitev je seveda vedno možna, pa če sprejmemo sklep ali
               ne, na koncu koncev.</p>
            </sp>
            <sp xml:id="SDZ3-Izredna-41-2004-03-02.sp218">

               <speaker>PREDSEDNIK BORUT PAHOR:</speaker>

               <p>Dobro. Preden bomo prešli na odločanje o amandmajih, mogoče ne bo odveč, da še
               enkrat povem. Če dopolnjeni predlog sklepov, kot ga je sprejelo pristojno delovno
               telo, ne bi bil amandmiran, potem bi odločili o dopolnjenem predlogu sklepov. Ker so
               bili do zaključka razprave vloženi amandmaji, bomo o njih odločali. Amandmaje, ki
               bodo sprejeti, bomo upoštevali pri končnem glasovanju o predlogu sklepov v celoti.</p>
               <p>Kolega Rokavec je želel besedo.</p>
            </sp>
            <sp xml:id="SDZ3-Izredna-41-2004-03-02.sp219">

               <speaker>FRANCI ROKAVEC:</speaker>

               <p>Samo na kratko kolegu Lavrincu. Namreč, v poslanski skupini ne moremo sprejeti
               dejstva, da dejansko pregon očitnih prekrškov ne bi bil mogoč zaradi zastaranja.
               Moralno to ni sprejemljivo. In v poslanski skupini LDS, če imate v tem smislu tudi vi
               svoje razmišljanje, boste verjetno pripravljeni sprejeti ta predlog sklepa, ker
               govori o proučitvi. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp220">

               <speaker>PREDSEDNIK BORUT PAHOR:</speaker>

               <p>Kolega Sok.</p>
            </sp>
            <sp xml:id="SDZ3-Izredna-41-2004-03-02.sp221">

               <speaker>ALOJZ SOK:</speaker>

               <p>Hvala lepa. Dejansko razmišljam in bi glasoval o tem amandmaju, ampak bi rad, da
               razčistimo, če niste morebiti, ko ste ta amandma napisali, dejansko mislili rokov v
               kazenskem postopku, ne v pravnem postopku, ker se izgovarjate na nemško zakonodajo in
               bi mogoče kazalo temu prisluhniti. Pričakoval sem, da bo minister to zadevo pomagal
               raztolmačiti.</p>
            </sp>
            <sp xml:id="SDZ3-Izredna-41-2004-03-02.sp222">

               <speaker>PREDSEDNIK BORUT PAHOR:</speaker>

               <p>Razprava o amandmaju k sklepu številka 2, ki ga vlaga poslanska skupina Slovenske
               ljudske stranke, je zaključena. Prešli bomo na odločanje o amandmaju k sklepu
               številka 2. Obrazložitev glasu, kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp223">

               <speaker>MAKSIMILJAN LAVRINC:</speaker>

               <p>Jaz tega amandmaja ne bom podprl. Namreč, nekaj malega so me naučili o pravni
               varnosti, o institutu zastaranja kot nekem civilizacijskem institutu in tako naprej.
               In seveda zato ne morem sprejeti razlage, ki smo ji bili priča. Tudi sicer, saj
               pravim, mislil, da če je v poslanski skupini SLS tako velika želja po tovrstni
               proučitvi, imajo ministra in z vsem ministrovim potencialom ter svojim potencialom
               strankarskim lahko to stvar pripravijo in nam dajo čas za proučitev, torej tudi
               drugim strankam, in takrat seveda bi se pa lahko naprej odločali. Tako mislim, da
               tega ni za podpreti.</p>
            </sp>
            <sp xml:id="SDZ3-Izredna-41-2004-03-02.sp224">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? <stage>(Nihče.)</stage> Prehajamo na odločanje <gap n="..."/> Mir v dvorani!
               Prosim zato, da ne bi bilo nesporazumov pri odločanju. So vaše glasovalne naprave v
               redu? Prešli bomo na odločanje! Da pojasnim še enkrat, odločamo o amandmaju k sklepu
               številka 2, ki ga vlaga poslanska skupina Slovenske ljudske stranke. Odločamo! 67
               navzočih, 25 za in 39 proti.</p>
               <p><stage>(Za je glasovalo 25.)</stage> <stage>(Proti 39.)</stage></p>
               <p>Amandma ni bil sprejet.</p>
               <p>Poslanska skupina SLS, to je drug dokument, vlaga amandmaje k sklepu številka 2 in
               jih imate v dokumentu, ki je dolg štiri strani, 2.3. smo ga dobili in odločamo po
               vrsti. Da ne bo nesporazumov, bom amandmaje, saj niso dolgi, tudi prebral. K drugemu
               sklepu se doda nov sklep, ki se glasi: <q>"Vlada Republike Slovenije naj ministrstvu za
               šolstvo, znanost in šport naloži, naj na formalni in neformalni ravni izobraževanja
               uvede pridobivanje znanj in usposabljanje za večjo funkcionalno pismenost državljank
               in državljanov."</q> Prosim, kolega Podobnik. Razprava najprej o amandmaju.</p>
            </sp>
            <sp xml:id="SDZ3-Izredna-41-2004-03-02.sp225">

               <speaker>JANEZ PODOBNIK:</speaker>

               <p>Samo na kratko. Iz same utemeljitve je razvidno, da smo izhajali iz mednarodnih
               študij in tudi iz nekaterih raziskav, ki so aktualne in so pač pokazale, da je
               funkcionalna pismenost državljank in državljanov premajhna. Prej smo slišali, da je
               lahko ta amandma žaljiv. Ni žaljiv. Ta amandma je pravzaprav naložba za naprej in je
               po našem mnenju to lahko ena od dobrih odločitev državnega zbora, da v tej razpravi
               pokaže nek interes, da bi torej tudi v okviru resorja za šolstvo povečali znanje na
               tem področju. Hvala.</p>
            </sp>
            <sp xml:id="SDZ3-Izredna-41-2004-03-02.sp226">

               <speaker>PREDSEDNIK BORUT PAHOR:</speaker>

               <p>Kolega Kacin.</p>
            </sp>
            <sp xml:id="SDZ3-Izredna-41-2004-03-02.sp227">

               <speaker>JELKO KACIN:</speaker>

               <p>Jaz tega amandmaja preprosto ne bom podprl, ker ga ne razumem drugače, kot da se
               norčuje iz državnega zbora. Mislim, jaz pri tem cirkusu preprosto ne morem sodelovati
               - nepasivno: ne! Kot je tukaj zapisano <q>"formalno ali neformalno"</q>, zato bom glasoval
               proti. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp228">

               <speaker>PREDSEDNIK BORUT PAHOR:</speaker>

               <p>Mag. Potrata.</p>
            </sp>
            <sp xml:id="SDZ3-Izredna-41-2004-03-02.sp229">

               <speaker>MAG. MAJDA POTRATA:</speaker>

               <p>Hvala za besedo. Amandmaja ne bom podprla. Gre preprosto za to, da je v tretjem
               odstavku obrazložitve načeta pozitivna samopodoba mladih ljudi, za katere mislim, da
               izkazujejo dovolj sposobnosti in pripravljenosti, pa tudi ozaveščenosti, pomembnosti,
               znanja. O tem, kako je treba zvečevati funkcionalno pismenost, smo se navsezadnje
               lahko poučili zadnjič ob nacionalnem programu o kulturi, ukrepi so številni, formalne
               in neformalne oblike izobraževanja za to pa tudi pripravljene, in ne vidim, da bi
               morali ob tej priložnosti dodatno širiti sklep.</p>
            </sp>
            <sp xml:id="SDZ3-Izredna-41-2004-03-02.sp230">

               <speaker>PREDSEDNIK BORUT PAHOR:</speaker>

               <p>Prešli bomo na odločanje. Razprava o amandmaju je zaključena. Glasujemo o amandmaju k
               sklepu številka 2, ki ga vlaga poslanska skupina SLS. Ta amandma ni sprejet, od 66
               navzočih, 17 za in 41 proti.</p>
               <p><stage>(Za je glasovalo 17.)</stage> <stage>(Proti 41.)</stage></p>
               <p>Ta amandma ni sprejet.</p>
               <p>Na drugi strani tega pregleda imata amandma k sklepu številka 4 - Banka Slovenije
               naj v okviru veljavne zakonodaje razkrije podatke o kreditojemalcih SIB, ki niso v
               celoti plačali vseh pogodbenih obveznosti. Želi kdo besedo za razpravo o amandmaju?
               Prehajamo na odločanje. Glasujemo. Spregledal sem vas, se opravičujem, kolega
               Anderlič<gap n="..."/></p>
            </sp>
            <sp xml:id="SDZ3-Izredna-41-2004-03-02.sp231">

               <speaker>ANTON ANDERLIČ:</speaker>

               <p>Jaz bi vprašal viceguvernerja banke, da še enkrat pove, ali je to sploh mogoče
               storiti, da ne bomo glasovali o nekem sklepu, ki bi bil protizakonit ali celo
               protiustaven. Ja, jaz že, ampak kljub vsemu, ker ne moremo dati nekaj na glasovanje,
               če je to evidentno - tako.</p>
            </sp>
            <sp xml:id="SDZ3-Izredna-41-2004-03-02.sp232">

               <speaker>PREDSEDNIK BORUT PAHOR:</speaker>

               <p>Prosim, gospod Nučič.</p>
            </sp>
            <sp xml:id="SDZ3-Izredna-41-2004-03-02.sp233">

               <speaker>SAMO NUČIČ:</speaker>

               <p>Hvala lepa. Morda se spomnite. Jaz sem prej pojasnil, da je norma v 59. členu,
               tretji odstavek, 4. točka zakona o bančništvu zelo jasna, da Banka Slovenije bo
               individualne podatke predložila sodišču, če jih le-ta potrebuje v postopku za stečaj
               banke oziroma v drugem postopku, ki ga vodijo v okviru svojih pristojnosti. Se pravi,
               takšen sklep je, kot je predlagan v amandmaju, v direktnem nasprotju z veljavnim
               zakonom in mislim, da je stvar nezakonita oziroma ni v skladu z zakonom o bančništvu
               in ga ne moremo izvršiti brez zahteve sodišča.</p>
            </sp>
            <sp xml:id="SDZ3-Izredna-41-2004-03-02.sp234">

               <speaker>PREDSEDNIK BORUT PAHOR:</speaker>

               <p>Državni zbor se bo opredelil do tega amandmaja. Želi še kdo besedo v razpravi? Ne.
               Potem<gap n="..."/> Prosim? <gap n="..."/><stage>/Glas v ozadju./</stage><gap n="..."/> Jaz nimam te pristojnosti, da umaknem amandma
               iz pregleda amandmajev. O njem mora državni zbor odločiti, vedoč za argumente, ki so
               bili pojasnjeni. Ni moja pristojnost, da umikam amandmaje.</p>
               <p>Prosim. Glasujemo o amandmaju k sklepu številka 4 poslanske skupine SLS.</p>
               <p>Ni bil sprejet. 40 proti, 22 za od 69.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Amandma k sklepu številka 2. Vlada RS naj pripravi predlog dopolnitev in sprememb
               zakona o potrošniških kreditih, ki bo pooblastilo za nadzor nad družbami, ki
               opravljajo storitev potrošniškega kreditiranja preneslo s tržnega inšpektorata RS na
               Banko Slovenije, ki naj postane tudi ustanova, ki ji te družbe poročajo o svojem
               poslovanju. Odpiram razpravo. Zapiram jo, in prehajam na odločanje.</p>
               <p>Glasujemo.</p>
               <p>Predlog ni bil sprejet. Od 67 navzočih 20 za in 40 proti.</p>
               <p><stage>(Za je glasovalo 20.)</stage> <stage>(Proti 40.)</stage></p>
               <p>Amandma k sklepu številka 2. Predlaga, da se drugemu sklepu doda nov odstavek, ki se
               glasi, ta odstavek je dolg. Berem jih samo zato, da ne bi bilo nesporazumov. Menim,
               da sedaj te nevarnosti ni. Vemo o katerem amandmaju odločimo. Želi kdo razpravljati o
               njem? Prosim, kolega Anderlič.</p>
            </sp>
            <sp xml:id="SDZ3-Izredna-41-2004-03-02.sp235">

               <speaker>ANTON ANDERLIČ:</speaker>

               <p>Obrazložil bom svoj glas.</p>
            </sp>
            <sp xml:id="SDZ3-Izredna-41-2004-03-02.sp236">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Izredna-41-2004-03-02.sp237">

               <speaker>ANTON ANDERLIČ:</speaker>

               <p>Tega amandmaja ne bom podprl, ker ne bom podpiral tega, da bi tako mlado državo
               razglasili za nekompetentno, institucije za nespodobne in da jih naj preišče tuja
               institucija in najbrž tudi pogleda tudi kakšne stvari, ki so tajne, ki so<gap n="..."/></p>
            </sp>
            <sp xml:id="SDZ3-Izredna-41-2004-03-02.sp238">

               <speaker>PREDSEDNIK BORUT PAHOR:</speaker>

               <p>Bom upošteval to.</p>
            </sp>
            <sp xml:id="SDZ3-Izredna-41-2004-03-02.sp239">

               <speaker>ANTON ANDERLIČ:</speaker>

               <p>Ne, jaz sem obrazložil svoj glas v okviru poslanske skupine.</p>
            </sp>
            <sp xml:id="SDZ3-Izredna-41-2004-03-02.sp240">

               <speaker>PREDSEDNIK BORUT PAHOR:</speaker>

               <p>Ja, ja. Bom upošteval to. Stvari tečejo zelo hitro<gap n="..."/></p>
            </sp>
            <sp xml:id="SDZ3-Izredna-41-2004-03-02.sp241">

               <speaker>ANTON ANDERLIČ:</speaker>

               <p>In verjetno so tudi podatki, ki jih tako, kot jih ne moremo dobiti državljani in
               državljanke na vpogled kar tako, take narave, da bi bilo tudi narobe, če bi jih tuje
               institucije preiskovale.</p>
            </sp>
            <sp xml:id="SDZ3-Izredna-41-2004-03-02.sp242">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? Nihče.</p>
               <p>Prehajamo na odločanje. Glasujemo.</p>
               <p>Smo pri amandmaju k sklepu številka 2. Na drugi strani in tretji strani pregleda ga
               imamo.</p>
               <p>67 navzočih, 22 za in 39 proti.</p>
               <p><stage>(Za je glasovalo 22.)</stage> <stage>(Proti 39.)</stage></p>
               <p>Ni bil sprejet.</p>
               <p>Imamo amandma k sklepu številka 2 na tretji strani pregleda. Ta je edini na tretji
               strani. Lahko o njem odločimo.</p>
               <p>Glasujemo.</p>
               <p>68 navzočih, 28 za in 38 proti.</p>
               <p><stage>(Za je glasovalo 28.)</stage> <stage>(Proti 38.)</stage></p>
               <p>Ni bil sprejet.</p>
               <p>In na četrti strani imamo zadnji amandma, amandma k sklepu številke 2 poslanske
               skupine Slovenske ljudske stranke.</p>
               <p>Glasujemo o njem. 65 navzočih, 27 za in 36 proti.</p>
               <p><stage>(Za je glasovalo 27.)</stage> <stage>(Proti 36.)</stage></p>
               <p>Ugotavljam, da sklep ni bil sprejet.</p>
               <p>Sedaj imamo pred seboj amandmaje, ki sta jih vložili poslanski skupini Slovenske
               demokratske stranke in Nove Slovenije.</p>
               <p>Najprej imamo predlog amandmaja, ki ga imate na eni strani. Gre za predlog, da
               državni zbor pozove vlado Republike Slovenije, naj čim prej začne s postopkom
               zamenjave generalne državne tožilke. Odpiram razpravo. Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp243">

               <speaker>IVAN (JANEZ) JANŠA:</speaker>

               <p>No, ta predlog je naslonjen na sklep odbora za finance iz lanskega leta. Odbor za
               finance je ugotovil, da generalno državno tožilstvo s tem, ko ni ukrepalo na podlagi
               prve prijave, ni ravnalo primerno. To je bil sklep, za katerega ste glasovali tudi
               poslanci Liberalne demokracije, vendar pa temu ni sledil noben ukrep in zdaj ta ukrep
               predlagamo.</p>
            </sp>
            <sp xml:id="SDZ3-Izredna-41-2004-03-02.sp244">

               <speaker>PREDSEDNIK BORUT PAHOR:</speaker>

               <p>Prosim, kolega Kacin. Samo hipec, kolega Kacin. Prej sem že kolegu Anderliču rekel,
               ker ga je gospa zavedla, da sodeluje v razpravi, je pa obrazložil svoj glas, da 30
               sekund upoštevamo. Prosim, kolega Kacin, za razpravo 30 sekund, potem pa obrazložitev
               glasu.</p>
            </sp>
            <sp xml:id="SDZ3-Izredna-41-2004-03-02.sp245">

               <speaker>JELKO KACIN:</speaker>

               <p>Hvala lepa, gospod predsednik. To, kar bom zdaj rekel, je smrtno resno, čeprav se bo
               komu zdelo smešno. Preprosto upoštevaje nasvet opozicije in njenega prvaka, ki ima
               pri mnogih kadrovskih predlogih ugovor, češ da se nam počasi izteka mandat in da
               nastavljamo ljudi na koncu mandata, tega predloga ne bom podprl in tudi razrešil ne
               bom nikogar pred koncem mandata. To, kar zdaj počenjamo, je dobesedno smešenje
               državnega zbora, in resnično ne vidim prav nobene pravne podlage niti moralnega ali
               kakršnegakoli pravnega argumenta, da smešimo institucijo, ki jo tu predstavljamo.
           </p>
            </sp>
            <sp xml:id="SDZ3-Izredna-41-2004-03-02.sp246">

               <speaker>PREDSEDNIK BORUT PAHOR:</speaker>

               <p>Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp247">

               <speaker>IVAN (JANEZ) JANŠA:</speaker>

               <p>No, pričakujem, da potem tudi gospod Potočnik ne bo šel v Bruselj - škoda ga je
               zamenjati kot ministra na koncu mandata -, pa gospa Petrinova tudi ne v Haag, saj
               boste morali vendar ob koncu mandata najti novega ministra. Ampak vseeno sem vesel
               tega vašega predloga, ker v njem vsaj ni bilo grožnje s silo. Nazadnje ste grozili,
               da nas boste ustavili s silo; to je velik napredek zdaj.</p>
            </sp>
            <sp xml:id="SDZ3-Izredna-41-2004-03-02.sp248">

               <speaker>PREDSEDNIK BORUT PAHOR:</speaker>

               <p>Razprava je zaključena.</p>
               <p>Prehajamo na odločanje o amandmaju k sklepu 2 dveh poslanskih skupin, Slovenske
               demokratske stranke in Nove Slovenije. Odločamo. 69 navzočih, 28 za in 41 proti.</p>
               <p><stage>(Za je glasovalo 28.)</stage> <stage>(Proti 41.)</stage></p>
               <p>Ugotavljam, da predlog ni sprejet.</p>
               <p>Sedaj imate pred seboj še zadnji dokument, z njim bomo sklenili odločanje o
               amandmajih in potem glasovali še o predlogu sklepov v celoti, kot so bili, če so bili
               amandmirani. Tudi te sklepe predlagata dve poslanski skupini, Slovenske demokratske
               stranke in Nove Slovenije.</p>
               <p>Odločamo o amandmaju k sklepu številka 6. 69 navzočih, 30 za in 38 proti.</p>
               <p><stage>(Za je glasovalo 30.)</stage> <stage>(Proti 38.)</stage></p>
               <p>Sklep ni bil sprejet.</p>
               <p>Amandma k sklepu številka 6. Pardon, če ni kakšna<gap n="..."/> Povedal sem, to je dokument, ki
               obsega 4 strani, poslanski skupini Slovenske demokratske stranke in Nove Slovenije
               vlagata amandmaje. Prosim? Ja, to so amandmaji k 6. sklepu. Nimate pred seboj?
               <gap n="..."/><stage>/Oglašanje iz klopi./</stage><gap n="..."/> Bom prebral pa bomo<gap n="..."/>, saj je v redu, nič hudega, raje,
               da je vprašanje prej kot potem. Na koncu besedila sklepa 6 se doda besedilo, ki se
               glasi: <q>"Ministrstvo za notranje zadeva naj do 31. marca 2004 pojasni, kdo so tisti
               ljudje iz policije, ki naj bi bili po navedbah direktorja Oriona Lužarja zdne
               25.2.2004 stranke Oriona. Ali gre morda za iste osebe, ki bi morale po prijavah iz
               leta 1997 preiskovati sume kaznivih dejanj v tem podjetju."</q> Prav. O tem amandmaju
               sklepu 6 bomo odločali. Pradon, prekinjam. Prosim, kolega Kelemina, obrazložitev
               glasu</p>
            </sp>
            <sp xml:id="SDZ3-Izredna-41-2004-03-02.sp249">

               <speaker>BRANKO KELEMINA:</speaker>

               <p>Hvala lepa za besedo. Osebno ocenjujem, da je ta predlog izredno dober in ga je
               potrebno podpreti. To pa zaradi tega, ker dejansko ugotavljam, da se marsikaj v tej
               zvezi ne bo dalo razrešiti ravno zaradi tega, ker obstaja jahta, vredna 300 milijonov
               tolarjev približno, in se je treba vprašati, zakaj se določene stvar ne dajo
               razrešiti, zato, ker je treba vedeti in vprašati, kdo se na tej jahti vse vozi. In
               jaz sem trdno prepričan, da najmanj gospod Bohinec ve, kdo se je na tej jahti vozil,
               če ne ve, potem naj vpraša gospoda predsednika vlade, gospoda Ropa, ali pa še koga
               višje. Mogoče tudi gospod Bandelj ve, kdo se je vse na tej jahti vozil. In dejansko
               pod takšnimi pogoji, kjer so stvari tako povezane, kot so tudi v zvezi s prevozi na
               tej jahti pomembnih ljudi iz LDS-a in Združene liste, se stvari ne morejo razrešiti.
               In ta predlog je izredno pomemben, da se bodo te stvari razrešile, zato predlagam, da
               se ta predlog sprejeme. Hvala.</p>
            </sp>
            <sp xml:id="SDZ3-Izredna-41-2004-03-02.sp250">

               <speaker>PREDSEDNIK BORUT PAHOR:</speaker>

               <p>Želi še kdo obrazložiti glas? Glasujemo. Pardon, kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp251">

               <speaker>MAKSIMILJAN LAVRINC:</speaker>

               <p>Hvala lepa za besedo. Poglejte, podobna filozofija je ves večer. Nekdo proda
               novinarju neko informacijo, recimo je to Janez Janša, potem seveda novinar, ki ni
               zavezan povedati, kdo je njegov vir, to objavi v neki oddaji in seveda potem se lahko
               Janez Janša tudi na to informacijo, ki jo je slišal na televiziji, sklicuje.</p>
               <p>Podobna zgodba je tukaj. In moram reči, da so nekateri mojstri za tovrstna ravnanja.
               Gospod kolega Kelemina seveda ne šteje mednje, definitivno ne, on to naredi drugače.
               Ampak, jaz vas bom nekaj vprašal - tiste, ki razmišljate tako in nam predlagate to,
               kaj je prepovedano <gap n="..."/></p>
            </sp>
            <sp xml:id="SDZ3-Izredna-41-2004-03-02.sp252">

               <speaker>PREDSEDNIK BORUT PAHOR:</speaker>

               <p>Obrazložitev glasu, ne <gap n="..."/></p>
            </sp>
            <sp xml:id="SDZ3-Izredna-41-2004-03-02.sp253">

               <speaker>MAKSIMILJAN LAVRINC:</speaker>

               <p><gap n=".."/> ja, saj ravno o tem sprašujem oziroma to bom retorično vprašanje dal. Torej, če
               je po vašem mnenju kaznivo, da se nekdo vozi z neko jahto, in če je po vašem mnenju
               to, da bo sedaj ministrstvo za notranje zadeve razjasnjevalo, kdo so tisti, ki jih je
               imel ta Lužar, ki ga ne poznam, v mislih, potem seveda se bo mirne duše odločil za
               to, da policiji prepustim, naj sama uredi te svoje stvari in tega amandmaja ne bom
               podprl.</p>
            </sp>
            <sp xml:id="SDZ3-Izredna-41-2004-03-02.sp254">

               <speaker>PREDSEDNIK BORUT PAHOR:</speaker>

               <p>Dobro. Obrazlagamo stališče, ne polemiziramo. Kolega Bevk, prosim.</p>
            </sp>
            <sp xml:id="SDZ3-Izredna-41-2004-03-02.sp255">

               <speaker>SAMO BEVK:</speaker>

               <p>Hvala lepa, gospod predsednik. Ta predlog amandmaja Slovenske ljudske oziroma
               Slovenske demokratske stranke je prepisan 9. sklep za sklic izredne seje, na katerega
               je dr. Darko Anžel, generalni direktor policije, odgovoril v gradivu, ki smo ga danes
               dobili s strani vlade in je na to tudi natančno odgovoril, zato ga seveda ne bom
               podprl. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp256">

               <speaker>PREDSEDNIK BORUT PAHOR:</speaker>

               <p>Še nekdo je dvignil roko? Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp257">

               <speaker>IVAN (JANEZ) JANŠA:</speaker>

               <p>Seveda ta sklep bo treba podpreti, ravno zato, ker v odgovorih vlade ni odgovorjeno
               na vprašanje v celoti. Ampak, je bilo povedano samo, da tisti, ki sedaj konkretno
               delajo na Orionu, niso stranke Oriona, da pa ne vedo, kaj je s tistimi, ki so leta
               1997 preiskovali. To je bilo rečeno, da ne vedo, se pravi, ni odgovorjeno.</p>
               <p>Jaz sem pa postavil vprašanje prej in to je tudi zajeto pač v tem amandmaju, če niso
               morda šefi stranke Oriona, kar bi bilo bolj pomembno, kot pa tisti, ki konkretno
               delajo. To pa, gospod Lavrinc, nisem jaz povedal novinarjev, gospod Lavrinc<gap n="..."/></p>
            </sp>
            <sp xml:id="SDZ3-Izredna-41-2004-03-02.sp258">

               <speaker>PREDSEDNIK BORUT PAHOR:</speaker>

               <p>Prosim. Ni polemike, obrazložitev glasu je.</p>
            </sp>
            <sp xml:id="SDZ3-Izredna-41-2004-03-02.sp259">

               <speaker>IVAN (JANEZ) JANŠA:</speaker>

               <p>Ja, mislim, da je bolj korektna kot je bila pri predhodniku. Ampak je ta podatek, da
               so med strankami Orionom tudi ljudje iz policije, povedal gospod Lužar, ki jim je
               dajal te kredite - v intervjuju, ki je objavljen v Dnevniku prejšnji teden; da ne
               boste trdili, da sem jaz gospodu Lužarju to prišepnil.</p>
            </sp>
            <sp xml:id="SDZ3-Izredna-41-2004-03-02.sp260">

               <speaker>PREDSEDNIK BORUT PAHOR:</speaker>

               <p>Prav, prešli bomo na odločanje. Samo spomnim naj, da smo pri amandmaju o sklepu 6,
               amandma, ki sta ju vložili dve poslanski skupini. Obrazložitev, kolega dr. Bajuk.</p>
            </sp>
            <sp xml:id="SDZ3-Izredna-41-2004-03-02.sp261">

               <speaker>DR. ANDREJ BAJUK:</speaker>

               <p>Jaz bom ta sklep podprl in tudi ta amandma podrl in vam tudi priporočam, da ga drugi
               tudi. Gre predvsem za to, da je javno znano, vsi smo lahko prebrali, kdor pa še ni
               prebral, pa lahko to naredi, da je gospod direktor Oriona sam izjavil to, kar je
               tukaj navedeno. Ne morem razumeti, da ta državni zbor pa noče vedeti o tej stvari.
               Bomo porinili glavo v pesek in bo spet lepo. Gospod direktor Lužar se nam bo pa še
               naprej v brk smejal. Jaz bom glasoval za.</p>
            </sp>
            <sp xml:id="SDZ3-Izredna-41-2004-03-02.sp262">

               <speaker>PREDSEDNIK BORUT PAHOR:</speaker>

               <p>Prosim, imate besedo. Mir.</p>
            </sp>
            <sp xml:id="SDZ3-Izredna-41-2004-03-02.sp263">

               <speaker>DORIJAN MARŠIČ:</speaker>

               <p>Poglejte, jaz ne bom glasoval za ta sklep, niti ne bom glasoval za naslednje sklepe,
               predvsem iz enega preprostega razloga, ne morem sprejemati sklepe, ki govorijo v
               obrazložitvi, <q>"da po informacijah, ki so jih poslancem državnega zbora dali nekateri
               državljani in po informacijah iz medijev."</q> Oprostite, jaz ne vem, o katerih medijih
               govorite, jaz ne vem, o katerih državljanih govorite. Mi, večina, mislim, da vsaj na
               tej strani, teh informacij <gap n="..."/><stage>/Oglašanje iz klopi./</stage> Jaz se opravičujem <gap n="..."/></p>
            </sp>
            <sp xml:id="SDZ3-Izredna-41-2004-03-02.sp264">

               <speaker>PREDSEDNIK BORUT PAHOR:</speaker>

               <p>Mir! Obrazložitev glasu! Kolega Maršič je edini, ki ima besedo.</p>
            </sp>
            <sp xml:id="SDZ3-Izredna-41-2004-03-02.sp265">

               <speaker>DORIJAN MARŠIČ:</speaker>

               <p><gap n="..."/> če že, bi morali to predložiti zraven v obrazložitev, da vemo, o čem govorimo.
               Ne vemo, o čem govorimo. Govorimo o medijih, govorimo o nečem. Če bi imeli tukaj
               podpisano izjavo nekoga, ki za tem tudi stoji, potem bi bila to čisto drugačna
               zgodba.</p>
            </sp>
            <sp xml:id="SDZ3-Izredna-41-2004-03-02.sp266">

               <speaker>PREDSEDNIK BORUT PAHOR:</speaker>

               <p>Želi obrazložiti še kdo glas? <stage>(Nihče.)</stage> Sedaj bom prešel na glasovanje. Odločamo!
               Prosim za mir v dvorani! Smo pri amandmaju k sklepu 6, to je amandma, ki je na dnu
               prve in začetku 2. strani. 67 navzočih, 29 za, 35 proti.</p>
               <p><stage>(Za je glasovalo 29.)</stage> <stage>(Proti 35.)</stage></p>
               <p>Amandma ni dobil potrebne večine.</p>
               <p>Sedaj smo pri amandmaju k sklepu 6, ta je na drugi strani. Prehajamo na odločanje.
               Prosim? V redu. Na koncu besedila sklepa 6 se doda besedilo, ki se glasi: "Urad za
               preprečevanje pranja denarja naj do 31. marca 2004 državnemu zboru dostavi uradno
               poročil o tem, kdaj so prvič dobili v posest dokumente, ki so nakazovali sum kaznivih
               dejanj v Orionu in kaj se je z njimi dogajalo do danes. O tem amandmaju odločamo. Smo
               sredi glasovanja, prosim za pozornost! 64 navzočih, 28 za in 36 proti.</p>
               <p><stage>(Za je glasovalo 28.)</stage><stage>(Proti 36.)</stage></p>
               <p>Amandma ni dobil potrebne večine.</p>
               <p>Smo pri amandmaju k sklepu 6. <q>"Direktor davčne uprave RS naj do 31. marca 2004
               državnemu zboru dostavi uradno poročilo o pregledu vseh finančnih transakcij in
               ostalega poslovanja med Orionom, Pay Consultingom ter politično stranko LDS in
               generalnim sekretarjem Gregorjem Golobičem, nekdanjim predsednikom sveta LDS Miletom
               Šetincem in njegovim podjetjem Radio Antena ter Ljubljanski val ter vodilnimi
               funkcionarji LDS do registracije podjetij do danes."</q> Prosim obrazložitev glasu,
               kolega Moge.</p>
            </sp>
            <sp xml:id="SDZ3-Izredna-41-2004-03-02.sp267">

               <speaker>RUDOLF MOGE:</speaker>

               <p>Spoštovani, predsednik! To je res prav briljanten amandma, ki ga je seveda treba
               podpreti. Mi smo se v zgodovini s tem že srečali. Poglejte besedilo: Uradno poročilo,
               pregled vseh finančnih transakcij in ostalega poslovanja, tukaj piše <q>"med Orionom"</q>,
               drugače pa se je pisalo med trgovino z orožjem. Mi smo v trgovino z orožjem - a ne,
               gospod Franc Kangler - dobili natančne podatke o tem, koliko je bilo protidobav,
               koliko je bilo gotovine, koliko je bilo računov v tujini in to ne enkrat,
               ampakvečkrat. Mi smo dobili tudi vse vložene ovadbe, ki so bile v tem primeru
               ovajane, in so skoraj vse to ovadbe bile sijajno izpeljane in v redu, potem so bili
               ti zaključki tako, da so bili tisti, ki niso pošteno zakonodajo delali ali pa ki so
               kakšna sredstva premaknili svoj žep, že obsojeni.</p>
               <p>Spoštovane kolegice in kolegi! Glede prvopodpisanega bi rekel, da danes zvečer
               prisostvujemo eni odlični predstavi Andrsena Cesarjeva nova oblačila ali po slovansko
               Butale številka 2. Jaz bom za ta amandma glasoval.</p>
            </sp>
            <sp xml:id="SDZ3-Izredna-41-2004-03-02.sp268">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp xml:id="SDZ3-Izredna-41-2004-03-02.sp269">

               <speaker>FRANC PUKŠIČ:</speaker>

               <p>Ta predstava se seveda nadaljuje z že znanimi obsodbami na temeljnem javnem tožilstvu
               v Kranju v zvezi z Elanom, kjer so v enem letu in pol prek dveh črnih računov imeli
               transakcije prek 271 milijonov mark, 271 milijonov mark, za kar sta bila dva glavna
               akterja, to je direktor in finančni direktor Uroš Aljančič in Pavel Koder obsojena za
               približno pet let in seveda nikoli odsedela te kazni, ker je sodnik Šubič pozabil
               devet mesecev v predalu sodbo napisati. Napisal jo je šele decembra, med tem časom pa
               je politika Liberalne demokracije in Združene liste spremenila kazenski zakonik in
               zakon o kazenskem postopku, prav v tistem času, ko je bila večina ovadb tik pred tem,
               da bi dobili sodni epilog in so seveda zmanjšali zastaralni rok z deset let na šest
               let. Za to nihče ni sedel. Tisti, ki pa so na to opozarjali, pa že tretjič storijo
               pred slovenskimi sodišči. To je nadaljevanje te korupcije, ki se vleče od leta 1994,
               ki je na ceste pognala 100 tisoče ljudi in so danes brez služb, imajo danes plače po
               60.000, 70.000 tolarjev, pa jim danes Rop milostno pet jurjev dviguje, in ko danes
               mečejo zopet po 300 ljudi iz ene in druge tovarne na ceste. To je nadaljevanje vaše
               zgodbe.</p>
            </sp>
            <sp xml:id="SDZ3-Izredna-41-2004-03-02.sp270">

               <speaker>PREDSEDNIK BORUT PAHOR:</speaker>

               <p>Kolega Kacin, ste vi želeli besedo? Prosim.</p>
            </sp>
            <sp xml:id="SDZ3-Izredna-41-2004-03-02.sp271">

               <speaker>JELKO KACIN:</speaker>

               <p>Hvala lepa. Jaz tega predloga sklepa ne nameravam podpreti, ampak preden se to zgodi,
               bi vendar prosil vlado oziroma predstavnike vlade - jaz ne vem, ali je to pozna ura
               ali je rana ura - meni se vse dozdeva, da sem v teku prejšnjega, včerajšnjega dne
               slišal, da je poročilo o tem že narejeno, da podatki o tem, da ti dve osebi nimata
               nič s tem; imamo in da naj bi bilo to povedano. Ampak, ker je zdaj novi dan in nova
               ura, bi bilo mogoče dobro, da generalni sekretar ali pa predstavnica Dursa nanovo za
               današnji dan in za to določanje. Jaz bi samo rad slišal pojasnilo, ali se meni blede
               ali pa je to včeraj res bilo tukaj povedano.</p>
            </sp>
            <sp xml:id="SDZ3-Izredna-41-2004-03-02.sp272">

               <speaker>PREDSEDNIK BORUT PAHOR:</speaker>

               <p>Smo pri obrazložitvi glasu. Ni več razprave. Želi še kdo besedo za obrazložitev
               glasu? Kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp273">

               <speaker>MAKSIMILJAN LAVRINC:</speaker>

               <p>Sem v dilemi, bom povedal, zakaj. Poglejte! Povedano je bilo, da ta dva, ki sta tukaj
               namenoma pritaknjena, nimata nič drugega kot to, da je, denimo Grega za nek avto, tak
               na pol tovorni, ki ga stranka rabila, podpisal pogodbo. In to jo je podpisal toliko
               prej, da še nobeden ni vedel, da so tam v Orionu kakšne lumparije. Ampak, kolega
               Janša je namigoval, da je zato, ker smo pač LDS-ovci tam neko pogodbo sklepali, smo
               zapeljali tudi tiste reveže, ki so potem mislili, čakajte malo, če pa tisti tam
               sklepajo pogodbo, potem je pa to že resna firma, se pa lahko z njimi tudi kakšen
               posel sklene. To je bilo narejeno - prvič; in to je čista insinuacija.</p>
               <p>Drugič, včeraj, kot sem prej povedal že, je Janša uspel prodati novinarjem naslednjo
               informacijo, da smo namenoma glasovali tudi proti temu predlogu sklepa, ker sta tukaj
               omenjena dva naša.</p>
               <p>Pa veste, zakaj smo včeraj glasovali proti temu? Zaradi tega, ker imate notri v
               poročilu, ki ga je vlada dala in smo ga danes dobili, imeli smo ga pa tudi že včeraj,
               kar se tega tiče, da pristojnost in pooblastila davčne uprave Republike Slovenije
               določa zakon. Vsako odstopanje od tega pravila, zlasti v smislu preverjanja davčnih
               zavezancev glede na njihovo politično pripadnost, bi pomenilo odstop od temeljnega
               načela enakosti. Skratka, kršili bi zakon. In zato smo včeraj, recimo, glasovali
               proti, danes pa se bom vzdržal - to bo najboljše -, ker me ni strah, vem pa, da bodo
               Janša in njegovi to spet zlorabili za to češ končno smo jih stisnili tako v kot, da
               morajo tudi za Šetinca pa Golobiča povedati, kaj je.</p>
            </sp>
            <sp xml:id="SDZ3-Izredna-41-2004-03-02.sp274">

               <speaker>PREDSEDNIK BORUT PAHOR:</speaker>

               <p>Kolega Janša. Obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp275">

               <speaker>IVAN (JANEZ) JANŠA:</speaker>

               <p>In da popuščajo živci, stare travme gospoda Mogeta prihajajo na dan kot gospoda
               Lavrinca. Ta sklep ni predlagan kar tako. Ni predlagan zato, ker je gospod Golobič,
               ko je bil generalni sekretar LDS-a, podpisal neko pogodbo za nek lizing avta za
               stranke, ampak zato, ker je pač Liberalna demokracija imela od Oriona avto, ki ga je
               plačevala ali pa tudi ne, Passat WR6, št. ta in ta, registrska številka LJ 86 87,
               vrednost 33 tisoč 195 nemških mark. Gospod Golobič je pa imel drug avto, Peugeot 806,
               najet 4.9.1996 itn. Gre za dve stvari. Gre za stranko, ki je imela avto na lizing, in
               greza gospoda Golobiča, ki je imel avto na lizing. Ali je bilo vse v redu s tem
               pravno, jaz ne vem, zato pa predlagam sklep, naj se to preveri. Če boste glasovali
               proti temu in se pač ne bo preverilo, potem bo obstajal sum in tega si nismo
               izmislili mi. To je pač v dokumentaciji, ki jo imate tudi organi, ki to preiskujejo.
           </p>
            </sp>
            <sp xml:id="SDZ3-Izredna-41-2004-03-02.sp276">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Obrazložitev glasu je, razumem, izčrpana. Odločamo. 64
               navzočih, 29 za in 32 proti.</p>
               <p><stage>(Za je glasovalo 29.)</stage> <stage>(Proti 32.)</stage></p>
               <p>Smo na tretji strani pregleda. Na koncu besedila sklepa 6 se doda besedilo, ki se
               glasi: <q>"Direktor davčne uprava Republike Slovenije naj do 31. marca 2004 državnemu
               zboru dostavi uradno poročilo o davčnih pregledih in drugih aktivnosti v Orionu in
               Pay Consultingu od registracije podjetja do danes."</q> Odločamo. 66 navzočih, 28 za in
               37 proti.</p>
               <p><stage>(Za je glasovalo 28.)</stage> <stage>(Proti 37.)</stage></p>
               <p>Ugotavljam, da ta amandma ni sprejet.</p>
               <p>Smo pri predzadnjem amandmaju, pri amandmaju k sklepu 6: <q>"Ministrstvo za pravosodje
               naj do 31. marca 2004 državnemu zboru dostavi uradno poročilo o ukrepih nadzora nad
               notarji, ki so sodelovali v finančnih poslih s SIB in Pay Consultingom."</q> Prosim,
               kolega Kelemina.</p>
            </sp>
            <sp xml:id="SDZ3-Izredna-41-2004-03-02.sp277">

               <speaker>BRANKO KELEMINA:</speaker>

               <p>Hvala lepa. Osebno ocenjujem, da je ta predlog treba podpreti. Namreč, imel sem
               priložnost osebno pogledati nekatere pogodbe, ravno te goljufive pogodbe, ki so jih
               sestavili notarji, overili vse listine in na koncu celoten dokument overili, po
               katerem so uboge stranke, ki so bile verjetno v hudi stiski, najemale kredite pod
               čudnimi pogoji. Menda pogodbe sploh niso bile pred njimi prebrane, dobili so jih
               domov po pošti. V pogodbi je pa napisano, da je stranka dolžna - seveda, najprej niso
               dobili niti tistega zneska, za katerega so bili ustno dogovorjeni, ampak je v pogodbi
               napisano, da so dolžni 2,5-krat oziroma več kot 2,5-krat toliko, kot je dejansko
               kredit znašal, na deset let. Na deset let! Poleg tega še klavzula, posebno
               zavarovanje v primeru, da se razdere ta pogodba, še približno 30%, 28% provizije na
               celotno vsoto danega kredita.Se pravi, ne tistega, ki ga je dejansko dobil, ampak
               tega, kar je zapisano v pogodbi, 2,5-krat večjega od dejanskega prevzema. Če je to
               upravičeno s strani notarske etike, zakonodaje in tako naprej in da to notar overi in
               na tak način goljufa uboge ljudi,to je višek nesramnosti ali še kaj več. Notarska
               zbornica bi morala ukrepati in takim notarjem takoj vzeti licenco in jim nikdar več
               dati licence, to je definitivno.</p>
            </sp>
            <sp xml:id="SDZ3-Izredna-41-2004-03-02.sp278">

               <speaker>PREDSEDNIK BORUT PAHOR:</speaker>

               <p>Prosim, kolega Sok, nato kolega Moge.</p>
            </sp>
            <sp xml:id="SDZ3-Izredna-41-2004-03-02.sp279">

               <speaker>ALOJZ SOK:</speaker>

               <p>Hvala lepa. Pri vseh teh glasovanjih o teh amandmajih se mi zdi, da se v bistvu
               ponavlja situacija, o kateri smo večkrat govorili in ki se je zgodila v ljubljanskem
               mestnem svetu, ko se mestni svetniki niso hoteli seznaniti s poročilom o stanju v
               SIB. Enako je danes.Iz tega seveda lahko zaključim, da zadeve niso čiste, kajti če bi
               bile čiste, potem bi vsaj prejšnji sklep, ki govori o Golobiču in Šetincu, lahko
               mirne duše podprli in dokazali opoziciji enkrat za vedno, da so te zadeve dejansko
               takšne, kot trdite. Ker pa niso, pa ste glasovali proti amandmaju. Upam, da boste
               podprli vsaj ta amandma, ki govori o tem, da se naredi poročilo o notarjih, ki so
               pomagali in sodelovali pri tej nečednosti. Notar Lepša je očitno pri tem sodeloval.
               In oškodovani so bili mnogi kmetje. Sicer danes nismo tukaj mogli izvedeli števila,
               koliko je teh oškodovancev, menda bo to šele naknadno ugotovljeno, ampak, za boga,
               prosim vas, da vsaj ta amandma podprete, da se pregleda poslovanje teh notarjev.
               Hvala lepa.</p>
            </sp>
            <sp xml:id="SDZ3-Izredna-41-2004-03-02.sp280">

               <speaker>PREDSEDNIK BORUT PAHOR:</speaker>

               <p>Kolega Moge.</p>
            </sp>
            <sp xml:id="SDZ3-Izredna-41-2004-03-02.sp281">

               <speaker>RUDOLF MOGE:</speaker>

               <p>Hvala. Ja, podobno kot sem prej govoril, bi tudi zdaj. In če si lahko gospod Janša
               privošči komentarje o tem, kaj mislim, naj si ne domišlja, da je bog, da ve, kaj je v
               moji duši; daleč od tega, tega še žena ne pozna - da pravi, da imam jaz, zaradi tega
               neke travme. Gospod Janša, čisto nobenih travm nimam, sem čisto navaden človek kot
               izmed vas, me pa zanima, gospod Janša, kje je ta gotovina. To pa kot izvoljen
               predstavnik vseh ljudi <gap n="..."/><stage>/Oglašanje iz klopi./</stage> A tako. Saj nismo tukaj, bi rekel,
               oprostite izrazu, fižoleki, da teh stvari ne smemo zastavljati in tudi do konca
               dobiti odgovora na te stvari. V matematiki smo navajeni potrpežljivega dela, dolgega
               dela in na koncu vedno dobimo rešitev problema, problem je lahko rešljiv z enko ali
               pa je lahko rešljiv z ničlo; to pomeni, da smo delali vse zastonj, ampak, ko se
               dokoplješ do enega spoznanja, potem imaš pa resnico na dlani in s tem potem tudi
               lažje živiš. Zdi se mi, da bi bilo za vse nas tukaj notri, za vse stranke, zelo
               dobro, če bi enkrat do konca tega prišli in jaz gospodu Jerovšku se res prisrčno
               zahvaljujem, da ta intenzivno dela v svoji komisiji za realizacijo zadnjega sklepa,
               ki nam ga je naložil državni zbor. Za ta amandma, ki je tukaj, ne bom glasoval.</p>
            </sp>
            <sp xml:id="SDZ3-Izredna-41-2004-03-02.sp282">

               <speaker>PREDSEDNIK BORUT PAHOR:</speaker>

               <p>Še nekdo je dvignil roko? Ja, kolega Janša. Samo prosim, to je obrazložitev glasu, in
               kolega Jerovšek.</p>
            </sp>
            <sp xml:id="SDZ3-Izredna-41-2004-03-02.sp283">

               <speaker>IVAN (JANEZ) JANŠA:</speaker>

               <p>Dobro jutro, gospod predsednik. Kaj je pa prej gospod Moge počel - ali je obrazlagal
               glas? Sploh ne vemo, kako bo glasoval.</p>
            </sp>
            <sp xml:id="SDZ3-Izredna-41-2004-03-02.sp284">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Izredna-41-2004-03-02.sp285">

               <speaker>IVAN (JANEZ) JANŠA:</speaker>

               <p>No, itak glasujete vse proti, tako da to ni kakšna dilema.</p>
               <p>Gospod Moge, kar se pa vaše travme tiče. Zberite podpise za izredno sejo o
               oboroževanju Slovenije, o orožju, o čemurkoli, dajte naslov, zaradi mene, o obesitvi
               Janeza Jaše, bom jaz podpisal ta sklic. Naredimo to razpravo, z veseljem zagovarjam
               čisto vse, kar se naredi v zvezi s tem. Dvomim pa, da boste vi in vaša opcija uspeli
               pojasniti, od kod 130 ton orožja na mariborske letališču v aranžmaju gospoda Čengića,
               ki je na mednarodnih tiralicah v povezavi z Alkaido. Dvomim, da boste pojasnili,
               zakaj ste ga pustili takrat, zakaj ste na podlagi njegovega pričanja pred vašo
               komisijo - oziroma takrat še Madonovo - opustili pregon v zvezi s tem orožjem na
               mariborskem letališču. Me zelo zanima, kako boste to pojasnili na javni seji pred
               mednarodno javnostjo.</p>
               <p>Jaz sem pripravljen pojasniti, tako kot sem pojasnil vse. Obstaja poročilo, ki je
               sicer zaupno, kar se mene tiče, je lahko javno, nimam nobenih težav s tem. Poleg tega
               pa, ko ves čas mahate z nečem - vložite kazenske ovadbe, saj ste me dolžni ovaditi,
               če mislite, da sem jaz kaj narobe ravnal! Gospod Lavrinc, ti si pravnik, vloži
               ovadbo, lepo prosim.</p>
            </sp>
            <sp xml:id="SDZ3-Izredna-41-2004-03-02.sp286">

               <speaker>PREDSEDNIK BORUT PAHOR:</speaker>

               <p>Mir. Ni polemike v klopi. Še kolega Jerovšek. Prosim za mir v dvorani.</p>
            </sp>
            <sp xml:id="SDZ3-Izredna-41-2004-03-02.sp287">

               <speaker>JOŽEF JEROVŠEK:</speaker>

               <p>Hvala lepa. Bil sem apostrofiran<gap n="..."/></p>
            </sp>
            <sp xml:id="SDZ3-Izredna-41-2004-03-02.sp288">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Izredna-41-2004-03-02.sp289">

               <speaker>JOŽEF JEROVŠEK:</speaker>

               <p>in moram povedati, da me je na hodniku streslo, ne vem, na kakšen način sem se jaz
               znašel tukaj sedaj, vendar izgleda, da res ob tej uri so se zbudile nekatere travme.
               Upam, izgleda, da se gospodu Mogetu to, da preiskovalne komisije ni pripeljal do
               tega, da bi končala s poročilom, ampak samo z vmesnim poročilom, da deluje še v tem
               mandatu.</p>
               <p>Jaz sem večkrat predlagal, zakaj ne, če ta travma deluje, zakaj niso predlagali
               preiskovalne komisije takrat, ko je bil čas, to bi z veseljem podprl. Ne morem pa
               podpreti in se upiram temu, da bi komisijo za nadzor obveščevalnih služb nekateri
               zlorabljali za preiskovalne komisije. Zaradi tega bom - mislim, ne zaradi tega. Ta
               sklep bom podprl. Bom pa tudi podprl, če bodo kdaj takšni sklepi, da bi pripeljali do
               česar z drugega konca, podprl tudi kolega Mogeta. Hvala lepa.</p>
            </sp>
            <sp xml:id="SDZ3-Izredna-41-2004-03-02.sp290">

               <speaker>PREDSEDNIK BORUT PAHOR:</speaker>

               <p>Kolega Kangler, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp291">

               <speaker>FRANC KANGLER:</speaker>

               <p>Sploh ne dvomim, ni potrebno s strani vas, spoštovani predsednik, da ne bi
               obrazložil svojega glasu. Čeprav so vsi moji predhodniki na tiho ali v jutranjih urah
               malo zlorabljali poslovnik, pa tudi sam sem bil enkrat imenovan pri nekaterih
               orožerskih zadevah, ampak vseeno bi rekel, da ne vidim nobenih strahov in travm, če
               podpremo ta sklep, ki govori o tem, da naj ministrstvo za pravosodje državnemu zboru
               posreduje svoje uradno poročilo o ukrepih nadzora nad notarji. Ne vem, v čem je
               problem, glede na to, da tudi ministrstvo za pravosodje v poročilu, ki ga je
               dostavila vlada nam, poslancem, si prizadeva tudi spremeniti zakon o notariatu, in
               mislim, da pri tem ne bo nobenih problemov, če tako poročilo dobimo.</p>
               <p>Je pa res, da me je pa prej v eni izmed razprav, en gospod, poslanski kolega zmotil
               pri mojem nastopu, kjer sem pa želel poudariti, da je pa v SIB banki bilo zaslediti
               nekatere transakcije, ki so služile nekaterim akterjem trgovine z orožjem in da se je
               denar dejansko tam zadrževal največ, maksimalno pol ure, in da so bile takšne
               transakcije. Vendar ne morem v tem danem trenutku soditi, kdo - ali je to leva, ali
               desna stran, opravljala takšne in drugačne račune. Mogoče je žalostno to, da po
               desetih, ali šestih, ali sedmih letih razpravljamo v državnem zboru o takšnih travmah
               ali polemikah, da pa organi, tako pregona, inšpekcije in vseh ostalih, svojega dela
               niso opravili in na nek način enkrat dokončno te dvome ali pomisleke razčistili v tej
               naši mladi državi.</p>
            </sp>
            <sp xml:id="SDZ3-Izredna-41-2004-03-02.sp292">

               <speaker>PREDSEDNIK BORUT PAHOR:</speaker>

               <p>Dobro. Želi še kdo besedo? Če ne, bomo prešli na odločanje.</p>
               <p>Smo pri amandmaju k sklepu 6, to je tisto, ki se začne: <q>"Ministrstvo za pravosodje
               naj do 31. marca..."</q> in tako naprej. To je to besedilo. Odločamo. Glasujemo.</p>
               <p>64 navzočih, 29 za in 32 proti.</p>
               <p><stage>(Za je glasovalo 29.)</stage> <stage>(Proti 32.)</stage></p>
               <p>Ta predlog ni bil sprejet.</p>
               <p>Sedaj smo pri zadnjem amandmaju k sklepu 6 na tretji in četrti strani: <q>"Ministrstvo
               za gospodarstvo, republiški tržni inšpektorat, urad za varstvo potrošnikov naj do 31.
               marca 2004 državnemu zboru dostavi uradno poročilo o ukrepih nadzora nad poslovanjem
               Oriona in Pay Consultinga."</q> Lahko odločimo. Kolega Moge, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp293">

               <speaker>RUDOLF MOGE:</speaker>

               <p>Seveda bom ta amandma podprl. Mislim pa reči, glede na to, da sem bil zopet omenjen
               po nedolžnem, da lahko kolega Janša vpraša kolega Brejca, ki je takrat VIS vodil, kje
               je skrivni fond, kaj se je tam dogajalo, kam gredo te reči naprej. In kolega Janša,
               jaz tudi moji ženi vedno ne pustim, da mi določa, kaj naj delam. Vam se zahvaljujem
               za nasvete, ne pa, da mi rečete, danaj te in te stvari opravim. Zdi se mi, da je ta
               državni zbor dovolj zrel, da ko bo to poročilo obravnaval, bo prišlo do konca. Tudi
               jaz vas nisem vprašal, zakaj niste takrat, ko ste sklicali novinarske konference, v
               teh stvareh šli popolnoma do konca, ampak ste se pri protidobavah ustavili.</p>
            </sp>
            <sp xml:id="SDZ3-Izredna-41-2004-03-02.sp294">

               <speaker>PREDSEDNIK BORUT PAHOR:</speaker>

               <p>Želi še kdo besedo? Prosim, dr. Brejc.</p>
            </sp>
            <sp xml:id="SDZ3-Izredna-41-2004-03-02.sp295">

               <speaker>DR. MIHA BREJC:</speaker>

               <p>Te obrazložitve glasu, gospod predsednik, so res zelo nenavadne in dovolite, da si
               tudi jaz to privoščim. Mene zelo zanima kako to, da v evropskem parlamentu še vedno
               nimamo svoje uslužbenke, sicer bom pa ta sklep podprl. <stage>/Smeh./</stage></p>
            </sp>
            <sp xml:id="SDZ3-Izredna-41-2004-03-02.sp296">

               <speaker>PREDSEDNIK BORUT PAHOR:</speaker>

               <p>Dobro. Lahko prosim za mir v dvorani, da ne bo kakšnih nesporazumov. Smo pri zadnjem
               od amandmajev, in sicer od amandmajev, ki so zapisani v tem dokumentu dveh poslanskih
               skupin. Odločamo! 67 navzočih, 29 za, 37 proti.</p>
               <p><stage>(Za je glasovalo 29.)</stage> <stage>(Proti 37.)</stage></p>
               <p>Amandma ni bil sprejet.</p>
               <p>Pred menoj sta še dva amandmaja. Vlaga jih poslanski klub LDS k 6. in k 7. sklepu.
               Prosim? Prebral bom. <gap n="..."/><stage>/Oglašanje iz klopi./</stage> Nimate? Potem bom počakal, da se
               razmnožijo. Odrejam odmor, dokler ne bom obveščen, da so amandmaji razdeljeni. Več
               kot 10 minut to gotovo ne bo trajalo.</p>
               <stage type="time">(Seja je bila prekinjena ob 00.40 uri in se je nadaljevala ob 00.51 uri.)</stage>
            </sp>
            <sp xml:id="SDZ3-Izredna-41-2004-03-02.sp297">

               <speaker>PREDSEDNIK BORUT PAHOR:</speaker>

               <p>Vabim kolegice in kolege, da pridejo v dvorano. Gradivo se razdeljuje na klop, tako
               da bodo omogočeni pogoji za dokončanje seje. Prosim, zasedite svoja mesta.</p>
               <p>Kolegice in kolegi, pred seboj imate amandma k sklepu številka 6, o katerem bomo
               najprej razpravljali in odločali, in nato amandma k sklepu 7. Razprava se nadaljuje.
               Ali se lahko, prosim, usedete na svoja mesta. Potem imamo amandma k 7. sklepu. Če
               bosta sprejeta, bosta nadomestila besedili 6. in 7. sklepa v dopolnjenem predlogu
               sklepov. V tem primeru bom potem vodil odločanje tako, da bomo po točkah 1, 2, 3, 4
               in 5 odločili še o prvih petih. Tako bo potem popolnoma jasno, kaj je državni zbor
               sprejel kot svoje sklepe k razpravi.</p>
               <p>Najprej imamo amandma k sklepu številka 6, vlaga ga poslanski klub LDS. Ta se glasi:
               <q>"Državni zbor Republike Slovenije je obravnaval vsa poročila državnih institucij in
               nosilcev javnih funkcij v zvezi s prodajo SIB, ki jih je prejel do 2.3.2004."</q> Prosim,
               kolega Rokavec.</p>
            </sp>
            <sp xml:id="SDZ3-Izredna-41-2004-03-02.sp298">

               <speaker>FRANCI ROKAVEC:</speaker>

               <p>Hvala za besedo. Govorimo o amandmaju k 6. sklepu?</p>
            </sp>
            <sp xml:id="SDZ3-Izredna-41-2004-03-02.sp299">

               <speaker>PREDSEDNIK BORUT PAHOR:</speaker>

               <p>Tako.</p>
            </sp>
            <sp xml:id="SDZ3-Izredna-41-2004-03-02.sp300">

               <speaker>FRANCI ROKAVEC:</speaker>

               <p>Tega amandmaja seveda ne bom podprl, ker je to že splošno znano, da se je državni
               zbor seznanil o tistem, o čemer so pač vlada in pristojne institucije državni zbor
               informirale. In menim, da to zapisovati v predloge sklepov nima nobenega smisla.
               Poleg tega pa, ko bomo tudi še potem razpravljali o naslednjem amandmaju, bomo
               ugotovili, da tudi tako bistro napisan amandma, ki je sledil tudi razpravam, tudi pri
               razpravah o odločanju o amandmajih k predlaganim sklepom, ne opredeljuje nikakršnih
               rokov, kdaj naj bi vlada poročala državnemu zboru, kakšni bodo dejansko ukrepi -
               namreč aktivnosti v nedogled, tako kot smo že ves čas tudi vajeni. Takih sklepov ne
               rabimo in jih seveda ne bom podprl.</p>
            </sp>
            <sp xml:id="SDZ3-Izredna-41-2004-03-02.sp301">

               <speaker>PREDSEDNIK BORUT PAHOR:</speaker>

               <p>Kolega Janša.</p>
            </sp>
            <sp xml:id="SDZ3-Izredna-41-2004-03-02.sp302">

               <speaker>IVAN (JANEZ) JANŠA:</speaker>

               <p>Ja, tako kot je zapisano - drži. Verjetno pa ni bilo tako mišljeno, ker piše, da smo
               obravnavali vse, kar smo dobili do 2.3., se pravi, do danes, do začetka dneva oziroma
               včeraj do konca, ja, ko se je seja začela. To, kar smo včeraj dobili, ko se je seja
               začela, tega pa nismo obravnavali. Naj dvigne roko tisti, ki je to prebral, kar smo
               dobili včeraj na seji v celoti. <stage>/Aplavz./</stage></p>
            </sp>
            <sp xml:id="SDZ3-Izredna-41-2004-03-02.sp303">

               <speaker>PREDSEDNIK BORUT PAHOR:</speaker>

               <p>Obrazložitev glasu, prosim za mir v dvorani! Kolega Janša ima edini besedo. Prosim,
               kolega Janša.</p>
            </sp>
            <sp xml:id="SDZ3-Izredna-41-2004-03-02.sp304">

               <speaker>IVAN (JANEZ) JANŠA:</speaker>

               <p>Vsem, ki so dvignili roko, čestitam. Nisem vedel, da so na litostrojskih šolah učili
               hitrega branja, to je bilo super. Moram reči, da so nekateri geniji. Vsekakor pa tega
               nismo obravnavali, ne glede na to, če je to gospod Anderlič prebral ali ne. To
               gradivo, ki je bilo razdeljeno po 2.3., v ta sklep ne spada. Če mislite, da spada,
               morate predlog popraviti. Kot že rečeno: to, kar smo dobili na to sejo, ni nihče
               proučil tako, da bi se dalo s tem ukvarjati. Ko bomo to prebrali in proučili, se bom
               odločili, kako bomo s tem naprej ravnali.</p>
            </sp>
            <sp xml:id="SDZ3-Izredna-41-2004-03-02.sp305">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Izredna-41-2004-03-02.sp306">

               <speaker>ANTON ANDERLIČ:</speaker>

               <p>Glasoval bom za predlog sklepa zato, ker mi smo to sejo vzeli resno in smo tudi
               mislili, da s predlogom gradiva, ki ste ga posredovali, ter s predlogom sklepov
               mislite, da boste pridobili tista poročila, ki ste jih tam zapisali. Pridobili smo
               jih že do te seje in tudi predstavniki vlade, Banke Slovenije in drugih institucij so
               vsa ta poročila obrazložili, odgovarjali na vprašanja, ki so se še dodatno v razpravi
               pojavljala. Če bi bila kakršnakoli potreba, da se o teh poročilih razpravlja kasneje,
               da se dobijo dodatna pojasnila, bi to najbrž v razpravi predstavnikom vlade tudi
               postavili. Ne dvomim pa, da bo v nadaljnjih aktivnostih, ko je vendar tudi tisti
               sklep oziroma predlog sklepa, ki naj bi nadomestil sedmi sklep, pojasnjuje, kako naj
               bi tekle aktivnosti, da bo še marsikaj, kar ni bilo pojasnjeno skozi ta poročila, ki
               naj bijih dobili, tudi jasno. In ravno v tem je smisel izrednih sej. Pripraviš
               gradivo, zahtevaš nekaj od institucij, pripraviš predloge sklepov in na žalost ali pa
               na srečo - jaz mislim, da je tukaj vendar treba vlado pohvaliti - je uspela na vse
               predlagane sklepe podati odgovore v pisni obliki, ki ste jih kot take posredovali. Ne
               vem, zakaj bi tukaj določali datum 31.03., če pa smo 02.03. to že dobili na mizo.</p>
               <p>In jaz predlagam samo to, da se seveda ugotovi, da je to državni zbor prejel,
               obravnaval in da s tega naslova vprašanj v nadaljevanju ne more biti, ali je državni
               zbor poročila prejel ali ne. Če pa s poročili ne boste zadovoljni, pa ne dvomim, da
               bo sledilo še vrsto razprav v prihodnjem obdobju.</p>
            </sp>
            <sp xml:id="SDZ3-Izredna-41-2004-03-02.sp307">

               <speaker>PREDSEDNIK BORUT PAHOR:</speaker>

               <p>Odločamo o amandmaju k sklepu. Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp308">

               <speaker>IVAN (JANEZ) JANŠA:</speaker>

               <p>Zdaj, jaz dvomim, da<gap n="..."/></p>
            </sp>
            <sp xml:id="SDZ3-Izredna-41-2004-03-02.sp309">

               <speaker>PREDSEDNIK BORUT PAHOR:</speaker>

               <p>Samo hipec.</p>
            </sp>
            <sp xml:id="SDZ3-Izredna-41-2004-03-02.sp310">

               <speaker>IVAN (JANEZ) JANŠA:</speaker>

               <p>Jaz sem prej govoril v imenu poslanske skupine.</p>
            </sp>
            <sp xml:id="SDZ3-Izredna-41-2004-03-02.sp311">

               <speaker>PREDSEDNIK BORUT PAHOR:</speaker>

               <p>Prej je bila razprava, še obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp312">

               <speaker>IVAN (JANEZ) JANŠA:</speaker>

               <p><gap n="..."/>ali predlagatelja, kar hočete. Zdaj to, kar Liberalna demokracija hoče s tem
               amandmajem, ki je sicer napisan drugače, kot so očitno mislili, kot je sedaj gospod
               Anderlič povedal, ampak tako je. Nadomešča celoten šesti sklep odbora za finance.
               Oziroma ga totalno izniči, kot da je bilo vse narejeno, pa seveda ni bilo vse
               narejeno. Ni bilo vse narejeno. Tako je to daleč od tega, kar je bilo prej govorjeno,
               da se vsi zavzemamo za to, da se nekaj razišče. Tukaj se hoče izglasovati sklep, da
               smo že vse to dobili, obravnavali in da je stvar zaključena. To seveda ni res. Seveda
               ni res. S tem, kar predlagate, delate v smeri, da se nič ne razišče.</p>
            </sp>
            <sp xml:id="SDZ3-Izredna-41-2004-03-02.sp313">

               <speaker>PREDSEDNIK BORUT PAHOR:</speaker>

               <p>Odločamo o amandmaju k sklepu številka 6, ki ga vlaga poslanski klub LDS. Glasujemo.</p>
               <p>64 navzočih, 39 za in 25 proti.</p>
               <p><stage>(Za je glasovalo 39.)</stage> <stage>(Proti 25.)</stage></p>
               <p>Sklep je sprejet.</p>
               <p>Amandma k 7. sklepu. Tudi ta predlaga, da se besedilo spremeni tako, da se glasi:
               <q>"Državni zbor Republike Slovenije poziva vlado Republike Slovenije, da ukrene vse, da
               se okrepijo aktivnosti pri preiskovanju suma nepravilnosti pri poslovanju in prodaji
               SIB ter poslovanju družbe Orion in z njo povezanih družb z občani, predvsem usklajeno
               delovanje državnega tožilstva RS, ministrstva za notranje zadeve, policije
               ministrstva za finance, davčne uprave RS, ministrstva za finance, deviznega
               inšpektorata RS, urada RS za preprečevanje pranja denarja in ministrstva za
               gospodarstvo, tržnega inšpektorata RS, in poroča državnemu zboru. Državni zbor
               Republike Slovenije poziva vlado, da sproži čimprej vse aktivnosti za potrebne
               spremembe zakonodaje, ki bodo preprečile podobne nepravilnosti pri poslovanju."</q></p>
               <p>Prosim, kolega Janša.</p>
            </sp>
            <sp xml:id="SDZ3-Izredna-41-2004-03-02.sp314">

               <speaker>IVAN (JANEZ) JANŠA:</speaker>

               <p>Torej, predlagatelji tega amandmaja so prej po tekočem traku z glasovalnim strojem
               zavračali vse sklepe, ki so imeli za namen kakšno konkretno aktivnost ali kakšen
               konkreten ukrep od posamičnih institucij. Sedaj pa predlaga nek amandma, v katerem
               pravijo, da državni zbor poziva vlado, da ukrene vse. Vseje v tem primeru nič. Je to
               popolnoma nekonkretno. Kako boste pa preverjali, ali je bilo narejeno vse? Torej,
               povejte mi, kaj je to <q>"vse"</q>. Povejte mi, kaj je to <q>"vse"</q> v tem primeru. Kako boste
               preverili, ali je bilo kaj od tega <q>"vse"</q> narejeno? Se pravi, to je totalna bedarija v
               slovničnem pomenu, v vsebinskem pomenu. Seveda, edini namen tega je, da se ne naredi
               nič, ker je to popolnoma nepreverljivo. Poleg tega pa, prej smo vedno poslušali
               predstavnike vlade, da že sedaj delajo <q>"vse"</q>. Ali niste rekli kolegi tam, ki sedite v
               klopeh za vlado, da ste naredili <q>"vse kar je v vaši moči?"</q> Tukaj vas pa kolegi iz
               istih strank pozivajo, da tudi naredite <q>"vse"</q>. <gap n="..."/><stage>/Smeh./</stage><gap n="..."/> Kakšna je razlika med
               <q>"vse"</q>, ki ste ga vi naredili in med <q>"vse"</q>, ki naj bi ga naredili sedaj po tem pozivu?
           </p>
            </sp>
            <sp xml:id="SDZ3-Izredna-41-2004-03-02.sp315">

               <speaker>PREDSEDNIK BORUT PAHOR:</speaker>

               <p>Kolega Anderlič.</p>
            </sp>
            <sp xml:id="SDZ3-Izredna-41-2004-03-02.sp316">

               <speaker>ANTON ANDERLIČ:</speaker>

               <p>Je velika razlika med tema dvema sklepoma<gap n="..."/></p>
            </sp>
            <sp xml:id="SDZ3-Izredna-41-2004-03-02.sp317">

               <speaker>PREDSEDNIK BORUT PAHOR:</speaker>

               <p>Obrazložitev glasu. Samo hipec.</p>
            </sp>
            <sp xml:id="SDZ3-Izredna-41-2004-03-02.sp318">

               <speaker>ANTON ANDERLIČ:</speaker>

               <p>Obrazložil bom glas. Obrazložil bom glas, gospod Bajuk.</p>
            </sp>
            <sp xml:id="SDZ3-Izredna-41-2004-03-02.sp319">

               <speaker>PREDSEDNIK BORUT PAHOR:</speaker>

               <p>Razprava je zaključena<gap n="..."/></p>
            </sp>
            <sp xml:id="SDZ3-Izredna-41-2004-03-02.sp320">

               <speaker>ANTON ANDERLIČ:</speaker>

               <p>Ni res, ker <gap n="..."/></p>
            </sp>
            <sp xml:id="SDZ3-Izredna-41-2004-03-02.sp321">

               <speaker>PREDSEDNIK BORUT PAHOR:</speaker>

               <p>Prosim, prosim za mir. Smo pri amandmaju k 7. sklepu in <gap n="..."/><stage>/Odzivi iz klopi./</stage> Ne.
               Počakajte, samo hipec. Če ni več razprave, bom dal besedo za obrazložitev glasu in
               kolega Anderlič ima pravico za obrazložitev glasu. Prosim, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp322">

               <speaker>ANTON ANDERLIČ:</speaker>

               <p>Razlika med tem predlogom sklepa in tistimi, ki so bili podani prej, je ta, da mi ne
               želimo prejudicirati in ne vemo o posameznih operacijah toliko kot mogoče kdo drug.
               Zato želimo, da organi, ki so za to pooblaščeni, opravijo vse, skladno z zakoni - in
               to čim prej -, ter državnemu zboru poročajo. Če pa kdo kaj več ve o kakšni stvari, je
               pa dolžan po uradni dolžnosti, predvsem, če gre za kriminalna in kakršnakoli dejanja,
               ki so proti zakonu, jih je pa dolžen sam tistemu povedati, ki se s tem ukvarja, najsi
               gre za policijo najsi gre za druge organe, ki imajo zakonska pooblastila. Zato mi
               želimo, da v skladu z zakoni vsi ti organi te aktivnosti okrepijo in da to državnemu
               zboru poročajo, tako kot so poročali o vseh aktivnostih, ki so bile opravljene v
               okviru institucij - torej, po poročilih ste spraševali vi in ste včeraj ta zadnja
               poročila tudi dobili. Drugače v državnem zboru, menimo mi, ni mogoče razpravljati in
               kvalitetno delati.</p>
               <p>Kar se pa drugega sklepa tiče, smo pa pripravljeni vse zakonske ukrepe sprejeti in
               druge akte, ki najsibo jih bodo poslanci predlagali in bodo odpravljali eventualne
               težave pri zakonskih in drugih normativnih ureditvah takoj, ko bodo predložene. In
               tukaj je nek lapsus, če se črta <q>"čim prej"</q>, bi bil tekst lepši, ampak ne vem, če se
               to lahko sedaj popravi<gap n="..."/></p>
            </sp>
            <sp xml:id="SDZ3-Izredna-41-2004-03-02.sp323">

               <speaker>PREDSEDNIK BORUT PAHOR:</speaker>

               <p>To, če želite, lahko upoštevamo. Kolega Janša, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp324">

               <speaker>IVAN (JANEZ) JANŠA:</speaker>

               <p>Ne. Nisem slišal, da bi bila razprava zaključena. Imamo še kot predlagatelji čas in
               bi v tem imenu govoril.</p>
            </sp>
            <sp xml:id="SDZ3-Izredna-41-2004-03-02.sp325">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp xml:id="SDZ3-Izredna-41-2004-03-02.sp326">

               <speaker>IVAN (JANEZ) JANŠA:</speaker>

               <p>Poglejte. Mi imamo zelo slabe izkušnje, gospod Anderlič, s prijavami, ki jih damo
               neposredno. Rekli ste, dolžni ste dati. Dali smo leta 2002, naša svetniška skupina,
               na vse naslove. Tisti, ki so bili bolj pametni, so rekli, da niso pristojni, niso
               rekli, da ni sumov kaznivih dejanj, ampak da niso pristojni. So rekli, imamo kup
               dopisov. Tisti, ki bi pa morali ukrepati, se pravi, državno tožilstvo, je pa izgubilo
               te prijave. Torej, če nam garantirate, da se bo kaj zgodilo s temi, bomo morda še
               kakšno dali. Prej bi pa radi, da se tiste najdejo, ki so bile vložene že pred dvema
               letoma, pa jih še ni.</p>
               <p>Torej, ni pa bilo sedaj odgovorjeno, predlagatelj ni odgovoril, kaj naj bi se
               praktično naredilo in kako se bo to preverjalo. To, da se okrepijo aktivnosti -
               oprostite. Po čem boste merili to okrepitev? Kako bo državni zbor to preverjal, ali
               je bilo narejeno vse, da se okrepijo aktivnosti? Ali boste stehtali kriminaliste
               potem, če so se kaj okrepili ali kako? Skratka, zadeva je totalno smešna in res
               prosim, da se s tem ne smešimo. Sklepi, ki so bili zavrnjeni, so bili konkretni.
               Praktično ste glasovali tako kot kolegica Črnugljeva, ko je v prejšnjem sklicu
               mestnega sveta glasovala proti temu, da bi se seznanila z okoliščinami nakupa SIB
               banke. Danes je pa rekla, da je bila naivna, ampak spet glasuje za podobne sklepe, in
               vsi ostali.</p>
               <p>Skratka, glasujete proti konkretnim sklepom, predlagate pa splošne, ki nič ne
               pomenijo.</p>
            </sp>
            <sp xml:id="SDZ3-Izredna-41-2004-03-02.sp327">

               <speaker>PREDSEDNIK BORUT PAHOR:</speaker>

               <p>Kolegica Širca, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp328">

               <speaker>MAJDA ŠIRCA:</speaker>

               <p>Seveda bom podprla ta predlog zaradi tega, ker ga razumem že v tistem smislu, kot
               sem ga predstavila v sami diskusiji. V diskusiji pa sem povedala, da seznanitve, ki
               smo jih bili deležni na tej seji, so nam predočile trenutno situacijo. In v tej
               situaciji je bilo, pa ne samo z moje strani, ampak tudi od ostalih kolegov večkrat
               poudarjeno, da so aktivnosti oziroma fleksibilnosti, odzivnosti, hitrosti pri
               reševanju omenjene problematike umanjkle. In jaz ta sklep razumem - in ga tudi tako
               želim - kot okrepitev vseh aktivnosti.</p>
               <p>Hkrati pa moram še poudariti, da je bilo danes štirikrat v tem državnem zboru napačno
               in ta trenutek tudi s strani gospoda Janše predstavljeno dogajanje na seji 21.1.2001
               na mestnem svetu, ko naj bi se zavrnil sklep o seznanitvi na glasovanju o situaciji
               nakupa banke SIB. Moram pa popraviti ne glede na to, da sama nisem bila članica
               sveta, ampak na tej seji<gap n="..."/> Demantirati moram štirikratne trditve današnjega dne. Na
               tej seji ni bilo glasovanja o seznanitvi z nakupim banke SIB. Bila je 6. točka, na
               kateri so prisostvuvali člani nadzornega odbora MOL-a, direktor Energetike,
               prokurist, predsednik Holdinga, direktor SIB, odvetnik Senica, predsednik NO SIB etc.
               in so bili seznanjeni s situacijo o nakupu SIB-a in razlogi zanjo. Hvala.</p>
            </sp>
            <sp xml:id="SDZ3-Izredna-41-2004-03-02.sp329">

               <speaker>PREDSEDNIK BORUT PAHOR:</speaker>

               <p>Kolegica Črnugelj, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp330">

               <speaker>SILVA ČRNUGELJ:</speaker>

               <p>Hvala lepa. Jaz bom glasovala za, ne zaradi tega, ker bi bila naivna, ampak iz
               zavedanja, da nekaterim tudi pet sej ni dovolj, da bi ene stvari razumeli.</p>
            </sp>
            <sp xml:id="SDZ3-Izredna-41-2004-03-02.sp331">

               <speaker>PREDSEDNIK BORUT PAHOR:</speaker>

               <p>Vi ste imeli postopkoven predlog, kolega Jerovšek? <stage>(Ne.)</stage> Dobro. Prosim, kolegica
               Potrata.</p>
            </sp>
            <sp xml:id="SDZ3-Izredna-41-2004-03-02.sp332">

               <speaker>MAG. MAJDA POTRATA:</speaker>

               <p>Glasovala bom za amandma. Beseda <q>"vse"</q> ima seveda vsaj štiri slovarske pomene. V tem
               kontekstu jo pa razumem tako, da državni zbor poziva vlado Republike Slovenije, da
               sprejme ukrepe, s katerimi bo uresničeno tisto, kar se po besedi <q>"vse"</q> in vejici
               nadaljuje. To je pa natanko tisto, kar pričakujem, da bo vlada v zvezi s temi rečmi
               storila. Kako se pa ukrepi merijo, se pa tudi ve, za to imamo kazalce, za to imamo
               tudi druge merljive stvari. Hvala.</p>
            </sp>
            <sp xml:id="SDZ3-Izredna-41-2004-03-02.sp333">

               <speaker>PREDSEDNIK BORUT PAHOR:</speaker>

               <p>Kolega dr. Bajuk, obrazložitev glasu.</p>
            </sp>
            <sp xml:id="SDZ3-Izredna-41-2004-03-02.sp334">

               <speaker>DR. ANDREJ BAJUK:</speaker>

               <p>Hvala lepa. Glasoval bom proti temu predlogu. Ta obrazložitev, kateri od štirih <q>"vse"</q>
               je zdaj pravi, na žalost je kolegica Potrata že porabila čas in mi ne more
               obrazložiti, kaj <q>"vse"</q> je pa tisto, kar je vlada delala. Torej bomo pač počakali na
               prihodnjo izredno sejo, ko bomo izvedeli, kaj je <q>"vse"</q>.</p>
               <p>Predvsem gre za to, da imamo te izkušnje, kot smo že slišali, izkušnje, kaj dejansko
               vlada dela, ko se je predstavilo konkretno ovadbo, kako so odločali. Nekateri so res
               pisali <q>"nismo pristojni"</q>, drugi so izgubili. Tretji, ki so pa resnično delali, se
               tega lotili, kot smo, na primer, slišali predstavnika urada za preprečevanje
               korupcije, tisti so pa pripravili poročila, ki jih pa ta državni zbor noče slišati,
               jih noče sprejeti. Na odboruza finance ste tudi rekli, <q>"nočemo vedeti, nočemo
               vedeti"</q>. Ja, saj to je že bolno - nočemo vedeti. Če kaj, ko se bo o tej seji pisalo,
               bo to, da se je velika koalicija odločila, <q>"nočemo vedeti, naredite vse!"</q> Hvala.</p>
            </sp>
            <sp xml:id="SDZ3-Izredna-41-2004-03-02.sp335">

               <speaker>PREDSEDNIK BORUT PAHOR:</speaker>

               <p>Kolega dr. Brejc.</p>
            </sp>
            <sp xml:id="SDZ3-Izredna-41-2004-03-02.sp336">

               <speaker>DR. MIHA BREJC:</speaker>

               <p>No, tega ne morem podpreti, ker sta prvi in drugi odstavek pravzaprav zelo povezana
               in je razumeti besedo v prvem odstavku, da ukrene vse - lahko se razume, da ukrene
               tudi tisto, kar je potem v drugem odstavku. Stvar je tako zmedeno napisana, da
               mislim, da se res ne spodobi, da bi državni zbor sprejemal tak neroden sklep. Hvala.
           </p>
            </sp>
            <sp xml:id="SDZ3-Izredna-41-2004-03-02.sp337">

               <speaker>PREDSEDNIK BORUT PAHOR:</speaker>

               <p>Kolega Lavrinc.</p>
            </sp>
            <sp xml:id="SDZ3-Izredna-41-2004-03-02.sp338">

               <speaker>MAKSIMILJAN LAVRINC:</speaker>

               <p>Neverjetna občutljivost za slovenski jezik, ki sem ji priča, tudi mene nekako navaja
               na to, da ne razumem pravzaprav koalicije Slovenija, da ne želi vsega raziskati. Tega
               pa res ne razumem. Dejstvo je, da ne vlada ne policija, nihče pravzaprav ni zavezan
               zdaj samo nekaj stvari raziskati, to kar ste vi želeli, ampak nalagamo jim, da morajo
               vse raziskati. Prepričan sem, da bodo pri tem upoštevali tudi vaše predloge, in da
               bomo o teh stvareh, o katerih ste želeli posebej slišati mnenje teh pristojnih
               organov, da bomo to tudi dobili. Jaz mislim, da je sklep še kako za podpreti, kljub
               temu da bi se morda dalo tudi lepše napisati. Ampak denimo, da je zgodnja jutranja
               ura in da bo tudi to v redu. Hvala.</p>
            </sp>
            <sp xml:id="SDZ3-Izredna-41-2004-03-02.sp339">

               <speaker>PREDSEDNIK BORUT PAHOR:</speaker>

               <p>Kolega Janša vi ste že obrazložili glas. Kolega Kelemina. <gap n="..."/>Prosim? Ne, ne,
               obrazložili ste glas, vsaj tako imam zapisano. Prosim kolega Kelemina.</p>
            </sp>
            <sp xml:id="SDZ3-Izredna-41-2004-03-02.sp340">

               <speaker>BRANKO KELEMINA:</speaker>

               <p>Hvala lepa. Spoštovani. Jaz prav gotovo se zavzemam za to, da bi se dejansko
               razčistilo vse in da bi se ugotovilo vse in tako naprej in da bilo jasno vse. Ampak
               poglejte samo en primer za razjasnitev vsega, kaj se je zgodilo z afero Šuštar. Pa če
               mi verjamete ali ne, ko se je ta afera sprožila, jaz sem takrat napovedal scenarij,
               kaj se bo zgodilo. Povedal sem naslednje sam sebi in še nekaterim kolegom, novinarjem
               tega nisem povedal. To se bo končalo vse skupaj tako, da bo gospod Šuštar na koncu
               oproščen, pa seveda tudi vsi njegovi sodelavci zraven, ki jih je cela vrsta, in še
               cela vrsta tistih, ki sploh niso bili ovadeni, pa so sodelovali, jaz vam lahko imena
               zdaj povem, ker jih poznam, ker slučajno poznam imena, ki so še zraven bili, pa
               nikdar niso bili obravnavani. Torej, oproščen bo, država bo plačala, tudi če bo
               potrebno 100 milijonsko odškodnino njemu in vsem ostalim, ki so zraven bili seveda
               soudeleženi, in to samo zaradi tega, da bo slovenskemu ljudstvu in pa tudi tujini
               oblast pokazala, da v Sloveniji ni korupcije. To je temeljni postolat tega procesa.
               Definitivno vam povem. In to je tisto vse, kar se bo v tej državi raziskalo, to je
               tisto vse. Dejansko, če bomo nadaljevali s takšnim sistemom dela še naprej, potem se
               bo vse ostalo raziskalo tudi v aferi SIB, Orion, Pay Consulting in tako naprej.
               Skratka, raziskalo se ne bo popolnoma nič. Kdo bo vse skupaj potem za to odgovarjal?
               Samo eden: politične stranke, ki imajo v rokah oblast, nihče drug.</p>
            </sp>
            <sp xml:id="SDZ3-Izredna-41-2004-03-02.sp341">

               <speaker>PREDSEDNIK BORUT PAHOR:</speaker>

               <p>Kolega Sok.</p>
            </sp>
            <sp xml:id="SDZ3-Izredna-41-2004-03-02.sp342">

               <speaker>ALOJZ SOK:</speaker>

               <p>Hvala lepa. Zdaj glede na to, da nobenega amandmaja, ki ga je predlagala koalcija
               Slovenije niste sprejeli, je seveda jasno, da vse pomeni vse, samo tisto ne, kar smo
               mi predlagali. To je, kar se tiče prvega odstavka tega amandmaja. V drugem odstavku
               pa pišete, da Vlada Republike Slovenije sproži čim prej vse aktivnosti. To pomeni, da
               to, kar je vlada prej povedala, da je že začela aktivnosti za spremembo zakonodaje,
               da pravzaprav tega še ni začela in da pozivate, da čim prejsproži. Se pravi, čim prej
               je lahko jutri, pojutrišnjem ali pa, ne vem, čez eno leto, ali pa je za to besedo
               dobil gospod Anderlič navdih od gospoda Mogeta, ki je prej govoril o orožju.</p>
            </sp>
            <sp xml:id="SDZ3-Izredna-41-2004-03-02.sp343">

               <speaker>PREDSEDNIK BORUT PAHOR:</speaker>

               <p>Prosim kolega Beuermann.</p>
            </sp>
            <sp xml:id="SDZ3-Izredna-41-2004-03-02.sp344">

               <speaker>RICHARAD BEUERMANN:</speaker>

               <p>Hvala. Jaz bom z največjim veseljem podprl ta amandma, in to samo zato, ker besedo
               <q>"vse"</q>, vsaj jaz tako razumem, da se bo raziskalo vse, tudi trgovina z orožjem.</p>
            </sp>
            <sp xml:id="SDZ3-Izredna-41-2004-03-02.sp345">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Glasujemo o amandmaju k 7. sklepu. Prosim, mir v dvorani! 61
               navzočih, 38 za in 17 proti.</p>
               <p><stage>(Za je glasovalo 38.)</stage> <stage>(Proti 17.)</stage></p>
               <p>Ta sklep je sedaj v celoti tako sprejet.</p>
               <p>Sedaj moramo še od prvega do petega odločiti po vrstnem redu, tako kot so zapisani v
               poročilu na deveti strani in deseti strani odbora, na deveti in deseti strani
               poročila odbora imate zapisane sklepe kot dopolnjen predlog od enega do petega, do
               vključno petega bomo sedaj odločali. Šesti in sedmi sta sprejeta z amandmaji.</p>
               <p>Glasujemo o sklepu pod zaporedno številko 1. 63 navzočih, 25 za in 35 proti.</p>
               <p><stage>(Za je glasovalo 25.)</stage> <stage>(Proti 35.)</stage></p>
               <p>Amandma ni sprejet.</p>
               <p>Glasujemo o sklepu pod zaporedno številko 2. 62 navzočih, 26 za in 35 proti.</p>
               <p><stage>(Za je glasovalo 26.)</stage> <stage>(Proti 35.)</stage></p>
               <p>Amandma ni bil sprejet.</p>
               <p>O sklepu pod zaporedno številko 3. Glasujemo. 65 navzočih, 25 za in 39 proti.</p>
               <p><stage>(Za je glasovalo 25.)</stage> <stage>(Proti 39.)</stage></p>
               <p>Amandma ni bil sprejet.</p>
               <p>Glasujemo o sklepu pod zaporedno številko 4. Glasujemo. 61 navzočih, 22 za in 39
               proti.</p>
               <p><stage>(Za je glasovalo 22.)</stage> <stage>(Proti 39.)</stage></p>
               <p>Amandma ni bil sprejet.</p>
               <p>In še o zadnjem, o petem sklepu, odločamo. S to odločitvijo bo točka zaključena.
               Potem pa želi kolega Kelemina besedo. 61 navzočih, 22 za in 38 proti.</p>
               <p><stage>(Za je glasovalo 22.)</stage> <stage>(Proti 38.)</stage></p>
               <p>Kolega Kelemina želi obvestiti člane preiskovalne komisije o jutrišnjem načrtu dela.
           </p>
            </sp>
            <sp xml:id="SDZ3-Izredna-41-2004-03-02.sp346">

               <speaker>BRANKO KELEMINA:</speaker>

               <p>Hvala lepa, gospod predsednik. Članice in člane preiskovalne elektro komisije bi
               prosil in predlagal, da jutri začnemo ob 10. uri, ne ob 9. uri.</p>
            </sp>
            <sp xml:id="SDZ3-Izredna-41-2004-03-02.sp347">

               <speaker>PREDSEDNIK BORUT PAHOR:</speaker>

               <p>S tem obvestilom kolege Kelemine zaključujem današnje delo.</p>
               <stage type="time">(Seja je bila končana 3. marca 2004 ob 01.20 uri.)</stage>
            </sp>
         </div>
      </body>
   </text>
</TEI>