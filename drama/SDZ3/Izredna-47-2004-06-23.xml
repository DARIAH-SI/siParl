<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Izredna-47-2004-06-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|8B542AB7FE50AC2BC1256F0E0027F888</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=8B542AB7FE50AC2BC1256F0E0027F888</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-47-2004-06-23.DZ" n="47">
               <name>Izredna</name>
               <date when="2004-06-23"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-47-2004-06-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">47. izredna seja</stage>
            <stage type="date">(23. junij 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.02 uri.</stage>


            <sp xml:id="SDZ3-Izredna-47-2004-06-23.sp1">

               <speaker>PREDSEDNIK BORUT PAHOR:</speaker>

               <p>Dober dan, spoštovane kolegice in kolegi! Pričenjam 47. izredno sejo državnega zbora
               Republike Slovenije, ki sem jo sklical na podlagi prvega in drugega odstavka 58.
               člena ter drugega odstavka 60. člena poslovnika državnega zbora.</p>
               <p>Kakor sem obveščen, se samo dva kolega danes seje ne moreta udeležiti zaradi drugih
               obveznosti, in sicer kolega Kebrič in Jakič. Vsi ostali naj bi bili navzoči.</p>
               <p>Na sejo sem povabil tudi predstavnike vlade Republike Slovenije, ki jih lepo
               pozdravljam.</p>
               <p>Kot običajno bomo najprej določili dnevni red te izredne seje. Predlog dnevnega reda
               je bil pripravljen skladno s prvim in drugim odstavkom 58. člena poslovnika in ste ga
               prejeli s sklicem.</p>
               <p>Predlogov za umik ali širitev dnevnega reda nisem prejel, tako da lahko državni zbor
               določi dnevni red.</p>
               <p>Najprej prosim, da vsak preveri, ali njegova glasovalna naprava deluje brezhibno. Je
               z glasovalnimi napravami vse v redu? Prav, potem bomo glasovali o določitvi dnevnega
               reda.</p>
               <p>Glasujemo o določitvi dnevnega reda. Prvič nam to zaradi premajhne pozornosti ni
               uspelo. V dvorani je navzočih dovolj kolegic in kolegov.</p>
               <p>Drugič dajem na glasovanje določitev dnevnega reda. 54 navzočih, 42 za in 6
               proti.</p>
               <p><stage>(Za je glasovalo 42.)</stage> <stage>(Proti 6.)</stage></p>
               <p>Ugotavljam, da je dnevni red določen.</p>
               <p>Predlagam, da bi danes odločali tako, da bi sproti glasovali o vsaki točki, takoj po
               koncu njene obravnave. Gre za običajno večino pri vprašanjih razglasitve ustavnih
               zakonov. Pri zadnji točki pa bi, če se strinjate, odredili petnajstminutni odmor, po
               koncu zadnjega razpravljavca, ker nimamo določitve časovnega poteka - namreč, tam je
               potrebna večina 46 ali več - oziroma deset minut odmora po zadnjem razpravljavcu,
               tako da se lahko kolegice in kolegi zberejo. Ker nimamo časovnega poteka seje, ni
               mogoče vnaprej vedeti, kdaj točno bo glasovanje. Torej, sproti bomo glasovali pri
               prvih treh točkah, pri odlokih o razglasitvi, z desetminutno prekinitvijo pa po
               zadnjem razpravljavcu oziroma zaključku razprave pri zadnji, 4. točki, pri poročilu
               ustavne komisije glede ustavno-revizijskega postopka na področju regionalizma.</p>
               <p>Prehajamo na <title>1. TOČKO DNEVNEGA REDA - OBRAVNAVO PREDLOGA ODLOKA O RAZGLASITVI
                  USTAVNEGA ZAKONA O SPREMEMBI 43. ČLENA USTAVE REPUBLIKE SLOVENIJE.</title>
               </p>
               <p>Državni zbor je na seji 15.6.2004 sprejel ustavni zakon o spremembi 43. člena ustave
               Republike Slovenije. V skladu s prvim odstavkom 182. člena poslovnika državni zbor
               razglasi ustavni zakon najkasneje osmi dan po njegovem sprejemu, razen če najmanj 30
               poslancev zahteva, da se sprememba ustave predloži v potrditev volivcem na
               referendumu. Zahteva za tak razpis ni bila podana, zato lahko državni zbor danes
               razglasi ustavni zakon o spremembi 43. člena ustave Republike Slovenije. Ustavni
               zakon razglasi državni zbor s sprejemom odloka o razglasitvi. Predlog odloka je v
               obravnavo zboru predložila ustavna komisija. Pozdravljam tudi predstavnika vlade, z
               nami je dr. Rado Bohinc, minister za notranje zadeve. Najprej kolega Podobnik želi
               proceduralno? Ne.</p>
               <p>Prehajamo na predstavitev stališče poslanskih skupin. Nekateri kolegi in kolegice so
               mi že povedali, da se bodo umikali, in sicer iz napovedanih razprav. Želi kdo od
               tistih, ki so želeli besedo za predstavitev stališč poslanskih stališč, besedo?
               Ugotavljam, da ne.</p>
               <p>Prehajamo na razpravo poslank in poslancev. Želi kdo od poslank in poslancev, ki so
               bili ali bile prijavljene za razpravo, besedo? Tudi nihče. Potem razpravo
               zaključujem. Ker k predlogu odloka ni bilo vloženih amandmajev, prehajamo na
               odločanje o predlogu odloka o razglasitvi ustavnega zakona o spremembi 43. člena
               ustave Republike Slovenije. Prebral bom odlok. Odlok o razglasitvi ustavnega zakona o
               spremembi 43. člena ustave Republike Slovenije: Razglaša se ustavni zakon o spremembi
               43. člena ustave Republike Slovenije, ki ga je državni zbor Republike Slovenije
               sprejel na seji dne 15.6. leta 2004. Glasujemo. 66 navzočih, 63 za in nihče
               proti.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani odlok sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>2. TOČKO DNEVNEGA REDA - TO JE NA OBRAVNAVO PREDLOGA ODLOKA O
                  RAZGLASITVI USTAVNEGA ZAKONA O SPREMEMBI 14. ČLENA USTAVE REPUBLIKE
                  SLOVENIJE.</title>
               </p>
               <p>Državni zbor je na seji dne 15.6. letos sprejel ustavni zakon o spremembi 14. člena
               ustave Republike Slovenije. V skladu s prvim odstavkom 182. člena poslovnika državni
               zbor razglasi ustavni zakon najkasneje osmi dan po njegovem sprejemu, razen če
               najmanj 30 poslancev zahteva, da se sprememba ustave predloži v potrditev volivcem na
               referendumu. Zahteva za razpis referenduma ni bila podana, zato lahko državni zbor
               danes razglasi ustavni zakon o spremembi 14. člena ustave Republike Slovenije.
               Ustavni zakon razglasi državni zbor s sprejemom odloka o razglasitvi. Sprašujem ali
               želi katera od poslanskih skupin, ki se je sicer prijavila za predstavitev svojih
               stališč, besedo? Nobena. Prehajamo na razpravo poslank in poslancev. Ali želi kdo od
               poslank in poslancev, ki so prijavljeni za razpravo, besedo? Nihče. Zaključujem
               razpravo in prehajam na odločanje o predlogu odloka. Ta se glasi: Odlok o razglasitvi
               ustavnega zakona o spremembi 14. člena ustave Republike Slovenije. Razglaša se
               ustavni zakon o spremembi 14. člena ustave Republike Slovenije, ki ga je državni zbor
               Republike Slovenije sprejel na seji dne 15.6.2004. Glasujemo. 69 navzočih, 67 za in
               nihče proti.</p>
               <p><stage>(Za je glasovalo 67. )</stage> <stage>(Nihče proti.)</stage></p>
               <p>Ugotavljam, da je predlagani odlok sprejet, točka pa zaključena.</p>
               <p>Prehajamo na <title>3. TOČKO DNEVNEGA REDA</title>, to je na <title>OBRAVNAVO PREDLOGA ODLOKA
                  O RAZGLASITVI USTAVNEGA ZAKONA O SPREMEMBI 50. ČLENA USTAVE REPUBLIKE
                  SLOVENIJE.</title>
               </p>

               <p>Državni zbor je na seji dne 15.6. letos sprejel ustavni zakon o spremembi 50. člena
               ustave Republike Slovenije. V skladu s prvim odstavkom 182. člena poslovnika državni
               zbor razglasi ustavni zakon najkasneje osmi dan po njegovem sprejemu, razen če
               najmanj 30 poslancev zahteva, da se sprememba ustave predloži v potrditev volivcem na
               referendumu. Zahteva za razpis referenduma ni bila podana, zato lahko državni zbor
               danes razglasi ustavni zakon o spremembi 50. člena ustave Republike Slovenije.
               Ustavni zakon razglasi državni zbor s sprejemom odloka o razglasitvi.</p>
               <p>Sprašujem, ali želijo besedo predstavnice ali predstavniki poslanskih skupin za
               predstavitev svojih stališč? Ne. Ali želijo besedo prijavljene kolegice in kolegi?
               Ne.</p>
               <p>Zaključujem razpravo in prehajamo na odločanje o predlogu odloka. Ta se glasi: Odlok
               o razglasitvi ustavnega zakona o spremembi 50. člena ustave Republike Slovenije.
               Razglaša se ustavni zakon o spremembi 50. člena ustave Republike Slovenije, ki ga je
               državni zbor Republike Slovenije sprejel na seji, dne 15.6. leta 2004. Glasujemo. 69
               navzočih, 65 za in nihče proti.</p>
               <p><stage>(Za je glasovalo 65.)</stage><stage>(Proti nihče.)</stage></p>
               <p>Prehajamo na <title>4. TOČKO DNEVNEGA REDA</title>, to je na <title>OBRAVNAVO POROČILA
                  USTAVNE KOMISIJE O PRIPRAVI PREDLOGA USTAVNEGA ZAKONA ZA SPREMEMBO 140. ČLENA
                  USTAVE REPUBLIKE SLOVENIJE IN PREDLOGA STALIŠČ O OSNUTKU USTAVNEGA ZAKONA ZA
                  SPREMEMBO 121., 140. IN 143. ČLENA USTAVE REPUBLIKE SLOVENIJE</title>
               </p>

               <p>Državni zbor je na 42. izredni seji dne 6.4. letos sprejel stališče o spremembi 140.
               člena ustave Republike Slovenije. Ustavna komisija je v skladu s sprejetim stališčem
               obravnavala predlog ustavnega zakona, ki pa ga ni sprejela s potrebno večino glasov,
               zato je zboru o tem pripravila poročilo in mu hkrati predložila stališča o osnutku
               ustavnega zakona za spremembo 121., 140. in 143. člena ustave.</p>
               <p>Predlagam, da slišimo predstavnike poslanskih skupin. Tukaj opozarjam, da bomo o tem
               glasovali 10 minut po tem, ko bo zaključena celotna razprava. Opozarjam, prosim za
               pozornost, da bomo glasovali tudi o amandmaju. Tako da to opozorilo velja tudi za
               glasovanje o amandmaju, kajti tam je potrebna enaka večina. 46 ali več. Ko bomo torej
               prišli na glasovanje o amandmaju, bomo odredili 10 minut odmora.</p>
               <p>Sledi predstavitev stališč. Kolega Podobnik v imenu poslanske skupine SLS.</p>
            </sp>
            <sp xml:id="SDZ3-Izredna-47-2004-06-23.sp2">

               <speaker>JANEZ PODOBNIK:</speaker>

               <p>Hvala predsednik. Pričakovali smo, da se bo tudi oglasil predstavnik vlade.</p>
               <p>Dovolite, da samo na kratko podam. Želi besedo... Potem bi, po vrstnem redu bi
               najprej...</p>
            </sp>
            <sp xml:id="SDZ3-Izredna-47-2004-06-23.sp3">

               <speaker>PREDSEDNIK BORUT PAHOR:</speaker>

               <p>Ja, ja. Minister, imate vi naprej besedo. Se vam opravičujem.</p>
            </sp>
            <sp xml:id="SDZ3-Izredna-47-2004-06-23.sp4">

               <speaker>DR. RADO BOHINC:</speaker>

               <p>Hvala lepa za besedo, gospod predsednik. Spoštovane kolegice in kolegi! Dovolite mi,
               da vas spomnim, da gre za nadvse pomembno odločitev, ki se vleče že vrsto let in je
               pogoj za začetek uvedbe pokrajin v državi. Že davnega leta 1998 je namreč vlada
               Republike Slovenije predložila zakon o pokrajinah, s tezami za normativno ureditev,
               za predhodno obravnavo in v istem letu 1998 je komisija državnega zbora za lokalno
               samoupravo sprejela sklepe, v katerih se zavzema za spremembo ustave kot pogoj za
               nadaljevanje regionalizacije. To se pravi, odločitev vaših predhodnikov tistega
               mandata je bila, da je pogoj za začetek regionalizacije Slovenije sprememba 143.
               člena ustave.</p>
               <p>Treba je ob tem povedati še to, da v Sloveniji obstaja vrsta teženj in pobud za
               uvedbo pokrajin. Do leta 2000 je bilo v državni zbor vloženih kar pet zakonov za
               ustanovitev posameznih pokrajin. Državni zbor je enega od teh, in sicer za
               ustanovitev Koroške pokrajine, tudi sprejel v prvem branju. Vlada je že julija leta
               2001 sprejela predlog za začetek postopka za spremembo Ustave Republike Slovenije z
               osnutkom ustavnega zakona o spremembah Ustave Republike Slovenije tudi za 143., 140.
               in 121. člen, kar se povezuje z regionalizmom. Vmes je stekel projekt, obsežen,
               celovito zastavljen, že leta 2002 v marcu je bil na podlagi vladno sprejetih izhodišč
               že javno predstavljen in tudi v javni razpravi ovrednoten projekt uvajanja
               regionalizacije Slovenije. Kar šest posvetov v Sloveniji je bilo s ciljem
               predstavitve in razprave oprojektu regionalizacije Slovenije že v letu 2002. Vrsta
               strokovnih študij je bila v tem času pripravljena in tako je junija leta 2003
               ministrstvo za notranje zadeve izdalo strokovno gradivo, celovit projekt
               regionalizacije v Republiki Sloveniji, ki so ga prejeli tudi vsi poslanci in so se
               lahko tedaj, ne v obliki formalnih razprav, ampak neformalno z njim seznanili.</p>
               <p>To, o čemer danes razpravljamo, je, kot rečeno, vlada pripravila julija 2001, vendar
               v juliju 2003 sprejela tudi spremembe in dopolnitve tega predloga ob tem, ko je
               razpravljala in sprejela program za učinkovit vstop v Evropsko unijo. Kar zadeva
               spremembe 143. člena, je bila na podlagi razprav in precej strpnega in poglobljenega
               usklajevanja, ne samo znotraj koalicije in posebej s Slovensko ljudsko stranko, ampak
               tudi z ostalimi strankami tega državnega zbora sprejeta dopolnitev, ki je krenila v
               smeri iskanja kompromisne rešitve, v smeri doseganja čim večjega konsenza v državi
               pri ustanavljanju in drugih pravnih vprašanjih v zvezi z ustanavljanjem pokrajin, kot
               je na primer financiranje. Tako je bila že leta 2003 sprejeta dopolnitev ustavnega
               predloga z dvema novostima. In sicer z mnenjem občin k ustanovitvi pokrajin in z 2/3
               večino za sprejem zakona o ustanovitvi pokrajin. Nadaljnje usklajevanje posebej s
               Slovensko ljudsko stranko je pokazalo, da je potrebno iskati konsenz tudi na drugih
               vprašanjih oziroma zagotavljati višjo večino tudi predvsem na področju financiranja
               pokrajin. Zato je današnji predlog dopolnjen in obsega dvotretjinsko večino ne samo
               za zakon o ustanovitvi pokrajin, torej za zakon, ki bo določil število pokrajin in pa
               obseg, teritorialni obseg pokrajin, ampak tudi za zakon, ki bo določil način
               financiranja. S tem smo nekako uspeli doseči kompromis s Slovensko ljudsko stranko,ki
               je to izrecno zahtevala in štejem, da s takšnim kompromisom lahko računamo na podporo
               za zahtevno kvalificirano večino v postopku sprejemanja te ustavne spremembe.</p>
               <p>Rad pa bi se opredelili še do predloga amandmaja Slovenske demokratske stranke, ki
               predlaga soglasje občin za ustanavljanje pokrajin, dve tretjini občin oziroma občin,
               ki obsegajo dve tretjini prebivalstva. Takšno soglasje za nas ni sprejemljivo.
               Razlogi so naslednji: v tem primeru, če bi občine imele pravico dajanja soglasja na
               ustanavljanje pokrajin, bi pravzaprav "de facto" postale sooblikovalke druge ravni
               lokalne samouprave, kar pa je v nasprotju z evropsko listino o lokalni samoupravi in
               s konceptom, prav s tistim konceptom, ki je sedaj v ustavi in ga želimo sedaj
               spremeniti, namreč da bi pokrajine bile zgolj neke oblike medobčinskega sodelovanja.
               Ostali bi na nek drug način v bistvu pri tem, pri čemer smo sedaj, in ker je, splošno
               sprejeto, ovira za uveljavitev pokrajin v državi. Po našem prepričanju oziroma
               presoji bi občine s soglasjem lahko pogojevale ustanovitev svoje lastne pokrajine in
               obstaja utemeljena bojazen, da bi bilo težko številčno omejevati pokrajine in bi na
               ta način povzročilo ustanavljanje velikega števila pokrajin, kar je v neskladju z
               zastavljenim konceptom.</p>
               <p>In še nekaj. Takšen amandma, takšna ureditev, ki bi dajal občinam pravico soglasja,
               pa četudi zgolj dvotretjinski večini ali občinam, ki obsegajo dve tretjini
               prebivalstva, bi v bistvu lahko v teoretičnem primeru sicer eni občini, ki se ne bi
               strinjala, dala možnost, da odreče soglasje in bi s tem lahko zaustavila celoten
               proces uvajanja pokrajin v državi. Teoretičen primer je ta, če bi imeli na primer tri
               občine, ki bi tvorile pokrajino in ne bi tista, ki pokrajini nasprotuje, dala
               soglasja, štela več kot eno tretjino prebivalstva, tako da ostali dve občini ne bi
               dosegli dveh tretjin prebivalstva. V takšnem primeru bi ena sama občina lahko zavrla
               celoten proces ustanavljanja pokrajin v državi, kar pa ni osnova, po kateri bi lahko
               učinkovito izpeljali regionalizem v Sloveniji.</p>
               <p>Zato vam, spoštovane poslanke in poslanci, predlagam, da sprejmete poročilo v
               osnovnem besedilu, da ne sprejmete tega amandmaja in s tem podprete ustavno
               spremembo, ki je neobhoden nujen pogoj, ki je "conditio sine qua non" zato da steče
               regionalizacija Slovenije kot si jo želimo, kot si jo zastavljamo in kot je tudi v
               projektu, ki je že izdelan, tudi javno predstavljen, stvar zastavljena. Hvala lepa za
               pozornost.</p>
            </sp>
            <sp xml:id="SDZ3-Izredna-47-2004-06-23.sp5">

               <speaker>PREDSEDNIK BORUT PAHOR:</speaker>

               <p>Preden dam besedo kolegu Podobniku, naj povem, da je pravkar poslanska skupina
               italijanske in madžarske narodne skupnosti vložila amandma k stališčem komisije k
               besedilu tretjega stališča, ki določa besedilo 143. člena ustave, naj bi se dodal nov
               četrti odstavek. Besedilo tega odstavka boste dobili na klop, pravkar ga tudi delijo.
               Jaz sicer osebno ne menim, da bi bilo zaradi tega potrebno sklicati ustavno komisijo.
               Jaz mislim, da lahko državni zbor o tem odloči, razen če seveda ne bi neka
               kvalificirana večina poslank in poslancev menila drugače. Na koncu koncev gre za
               ustavno revizijski postopek in raje naredimo korak več kot korak manj. Tako da
               prosim, razmislite tudi o tem. Jaz sicer kot predsednik ustavne komisije menim, da po
               vseh letih razprav danes državni zbor lahko odloči o točki dnevnega reda, kljub temu,
               da je dobil zadnji hip amandma te poslanske skupine.</p>
               <p>Kolega Janez Podobnik, beseda je vaša za predstavitev stališča poslanske skupine
               SLS.</p>
            </sp>
            <sp xml:id="SDZ3-Izredna-47-2004-06-23.sp6">

               <speaker>JANEZ PODOBNIK:</speaker>

               <p>Hvala za besedo predsednik. Spoštovane kolegice in kolegi! Gospod minister!</p>
               <p>Amandma, ki smo ga pravkar prejeli na klop, je v vsebinskem smislu zelo pomemben
               amandma. Če me spomin ne vara, je zelo enak, kot je bil že predlagan v eni od
               prejšnjih faz sprejemanja sprememb ustave na področju uvedbe druge ravni lokalne
               samouprave.</p>
            </sp>
            <sp xml:id="SDZ3-Izredna-47-2004-06-23.sp7">

               <speaker>PREDSEDNIK BORUT PAHOR:</speaker>

               <p>Kolega Podobnik, tukaj mislite na amandma SDS.</p>
            </sp>
            <sp xml:id="SDZ3-Izredna-47-2004-06-23.sp8">

               <speaker>JANEZ PODOBNIK:</speaker>

               <p>Govorim o amandmaju poslanske skupine italijanske in madžarske narodne skupnosti. Do
               njega, torej stališč poslanske skupine, do njega vam žal ne morem povedati. Je pa
               zelo pomemben amandma po vsebinskem smislu.</p>
               <p>Spoštovane kolegice in kolegi! Najprej bi rad povedal, da po nastopu ministra
               doktorja Bohinca, jaz sem sam predlagal, da nastopi pred menoj, bo moj nastop težji.
               Ampak, moram povedati, da je doktor Bohinc zelo korektno povzel dogajanje v zadnjih
               letih. Skoraj tri leta bo, kar je vlada predlagala v proceduro spremembe ustave tudi
               na področju uvedbe druge ravni lokalne samouprave. In res je, da smo mi, kot takrat
               vladna stranka, počasi uspeli prepričati tudi poslanske kolege v drugih vladnih
               poslanskih skupinah, da bi bilo dobro, da predvsem pri vprašanju, ali bomo
               ustanavljali pokrajine, ki bi lahko bile v nasprotju z voljo ljudi, da uredimo zelo
               pomembno varovalko. In mi smo jo videli v tem, da zakon, ki določa sedež in
               številopokrajin, da se sprejema z dvotretjinsko večino. In res je tudi to, da smo
               predlagali še dodatno varovalko, da tudi zakon, ki bo določal pristojnost in
               financiranje pokrajin, da ima tudi ta pač pomembno varovalko, torej, da je večina več
               kot 46 oziroma navadna večina.</p>
               <p>Ampak, dovolite mi, kolegice in kolegi, da povem načelno stališče. Prvič bi se
               zgodilo, odkar državni zbor v skladu s poslovnikom in samo ustavo spreminja ustavo,
               da bi jo v nekaterih ključnih rešitvah sprejel v eklatantnem nasprotju z mnenjem
               strokovne skupine. Strokovna skupina zelo odločno nasprotuje predlaganim spremembam.
               V posebnem memorandumu z dne 10.5.2004 ponovno dr. Šmidovnik in dr. Stane Vlaj
               govorita o tem.</p>
               <p>Drugič. Pokazalo se je, da je za državo dobro, za državni zbor pa prav tako zelo
               priporočljivo, da je sprememba ustave sprejeta s čim večjim političnim konsenzom.
               Političnega konsenza o spremembi ustave, ki bo omogočil dejansko uvedbo druge ravni
               lokalne samouprave, tega konsenza ni. Po nastopu dr. Bohinca, iz katerega je
               razvidno, da vlada ne podpira amandmaja, ki so ga predlagali poslanski kolegi v SDS,
               je razvidno, da tega konsenza tudi danes ne bo.</p>
               <p>Tretjič. Za nas je ključno vprašanje, ali bi eventualne spremembe ustave, kot so
               predlagane s temi sklepi stališč za ustavni zakon, ali bodo onemogočile možnost, da
               bi Slovenija dobila pokrajine, ki bi bile v nasprotju z voljo prebivalcev. To so tri
               vprašanja, na katera smo tudi danes v poslanski skupini poskušali odgovoriti.</p>
               <p>Glede strokovne skupine lahko pač samo rešpektiramo mnenje eminentnih strokovnjakov,
               ki že vrsto let sicer pokrivajo to področje lokalne samouprave v Sloveniji. V tej
               skupini spoštujemo starejše, izkušene profesorje. V tej skupini bi pogrešali morda
               tudi nekaj bolj, ne bi rekel, mlajših strokovnjakov, ampak morda učencev teh
               profesorjev, samo eden ali dva sta med njimi. Morda bi ti člani te strokovne skupine
               imeli nekoliko bolj fleksibilno tudi strokovno stališče, kajti jaz sem, kot član
               ustavne komisije, videl, da je bila od vsega začetka strokovna skupina - priznajmo,
               ton pa jim daje dr. Šmidovnik, ton, strokovni in siceršnji - je bila zelo
               nenaklonjena kakršnimkoli rešitvami, ki bi tudi v ustavi zapisale, da je vendarle
               neka varovalka, ki bi omogočila, da pokrajine v Sloveniji ne bi bile eventualno
               ustanovljene v nasprotju z voljo prebivalcev. Torej, glede strokovne skupine sem
               stališče povedal.</p>
               <p>Glede politične konsenza pa ocenjujemo, da ga danes ne bo in nam se ne bi zdelo
               modro, da bi morda sprejeli stališča s 46 ali pa 47 glasovi, kar pomeni seveda, da
               čez 14 dni na zadnji seji državnega zbora v tej sestavi ne bo potrebne večine za
               spremembo ustave na tem področju in to bi pa pomenilo, da je veliko tega dela, ki smo
               ga vložili, zaman.</p>
               <p>Zato, predlagamo poslanskim kolegom, da skupaj razmislimo, ali ne bi bilo najbolj
               modro, da ugotovimo, da političnega konsenza nismo dosegli in da to težko nalogo,
               spremembo ustave na področju uvedbe druge ravni lokalne samouprave, prepustimo našim
               kolegom v naslednjem sklicu, to je glede političnega konsenza.</p>
               <p>Še tretje vprašanje, ki pa je najbolj občutljivo, tudi zame, kot poslanca, tudi zame,
               kot nekdanjega župana, kdo predstavlja voljo prebivalcev - župani, občinski sveti
               in/ali tudi poslanci državnega zbora. Vsi. Včasih se mi zdi, da preprosto pozabljamo,
               da smo poslanci predstavniki vsega ljudstva. Dvotretjinska večina, s katero bi se
               sprejemal zakon o ustanovitvi pokrajine in sedežih, pomeni zelo veliko varovalko in
               velik mandat temu ali naslednjemu sklicu državnega zbora, da bo pač preko izvoljenih
               poslank in poslancev predstavljal voljo prebivalcev. Kajti, tudi jaz, kot poslanec
               predstavljam njihovo voljo, res pa je seveda, da veljavni volilni sistem bi lahko
               dosegel, da iz nekega širšega območja morda sploh ne bi imeli nobenega predstavnika v
               državnem zboru. Ampakto še vedno ni argument, da bi rekli, da zgolj dejstvo, da samo
               poslanci odločajo o ustanovitvi pokrajin, že pomeni, da bi lahko bila ustanovljena v
               nasprotju z voljo prebivalcev. Toda - in sedaj prehajam na drugi del - po našem
               mnenju, tudi po mnenju stranke, ki jo vodim, pa bi bilo dobro, da državni zbor, če se
               bo odločil, da gre v spremembo ustave na področju lokalne samouprave, najde načine,
               da bo v tej spremembi zapisano tudi soglasje občin. Zato bo danes tudi odločitev
               poslanske skupine vezana na glasovanje o amandmaju, kot je bilo predlagano, glede
               soglasja občin. Predlaga se najmanj dve tretjini občin posamezne pokrajine oziroma
               dve tretjini prebivalcev posamezne predvidene pokrajine. Zavedamo se, da je ta
               rešitev komplicirana, zavedamo se, da taka rešitev lahko pomeni veliko težavo v
               naslednjem mandatu, ko se bodo pokrajine ustanavljale, toda imamo eno od izkušenj, ki
               ni najboljša, je pa. Ko se je v zadnjih mesecih s težavo našlo soglasje za novo
               evropsko ustavo, je bilo ključno vprašanje, s kakšno večino bo odločal Evropski svet.
               In zanimivo, tudi tam so iznašli zelo kompliciran način, ampak ob njem so se
               poenotili, in ta je bil temeljni argument, da je bila sploh evropska ustava sprejeta
               in bo sedaj šla v potrditev državam članicam Evropske unije. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp9">

               <speaker>PREDSEDNIK BORUT PAHOR:</speaker>

               <p>Kolega Roberto Battelli ima besedo, predstavil bo stališče poslanske skupine narodnih
               skupnosti.</p>
            </sp>
            <sp xml:id="SDZ3-Izredna-47-2004-06-23.sp10">

               <speaker>ROBERTO BATTELLI:</speaker>

               <p>Hvala lepa. Jaz podpiram regionalizacijo Slovenije in s tem tudi spremembo ustave. K
               stališčem sem skupaj s kolegico Pozsonec vložil amandma k 143. členu. Ta amandma ni
               prišel zadnji trenutek, ampak je bil vložen v podobni vsebini že januarja letos in v
               podobni vsebini je bil tudi izglasovan enkrat v tem državnem zboru. Seveda ni
               pospremljen z nobenim strokovnim mnenjem in nihče se ni resno s tem ukvarjal; ne vem,
               zakaj. Kakorkoli, če ta država misli resno z regionalizacijo in predvsem, če misli
               resno z zaščito narodnih skupnosti, bo ta amandma k stališčem sprejet. Če ne bo, se
               bo to sprenevedanje okoli zaščite narodnih skupnosti pač nadaljevalo. Hvala lepa.
            </p>
            </sp>
            <sp xml:id="SDZ3-Izredna-47-2004-06-23.sp11">

               <speaker>PREDSEDNIK BORUT PAHOR:</speaker>

               <p>Hvala lepa. Naslednji ima besedo kolega Lenko, ki bo predstavil stališče poslanske
               skupine DeSUS.</p>
            </sp>
            <sp xml:id="SDZ3-Izredna-47-2004-06-23.sp12">

               <speaker>FRANC LENKO:</speaker>

               <p>Hvala za besedo, gospod predsednik. Spoštovani minister s sodelavcem, kolegice in
               kolegi poslanci! Sprememba ustave, ki se nanaša na oblikovanje pokrajin, se ponaša z
               zelo pestro zgodovino razprav, soočenj različnih pogledov, argumentacijo, tako pravno
               kot sociološko, k čemur je dala svoj prispevek stroka in politika, tako na državni
               kot lokalni ravni. Poglobljeno analizo si ustavni predlog za spremembo ustave tudi
               zasluži, glede na to, da pospešena demokratizacija na vseh političnih ravneh
               odločanja in v povezavi z njo uveljavitev procesa decentralizacije spada med skupne
               vrednote v Evropi. In oblikovanje drugega nivoja lokalne samouprave demokratizacijo
               in decentralizacijo gotovo pospešuje.</p>
               <p>Nujna posledica globalizacije in trajnostnega razvoja je proces lokalizacije. Ta
               proces je neobhoden, potreben in koristen proces pri zagotavljanju stika države z
               ljudmi, ki živijo na določenem območju, po drugi strani pa ljudem omogočamo odločanje
               pri javnih zadevah, ki se jih vsakodnevno dotikajo. Poglavitna ovira, da se pokrajine
               v dvanajstih letih nove ustavne ureditve še niso uredile, je besedilo v 143., 141. in
               121. členu ustave, ki pokrajino opredeljujejo kot obliko prostovoljnega medobčinskega
               sodelovanja, za katerega pa do sedaj ni bilo interesa. Tako Slovenija ne more na
               temelju načela subsidiarnosti prenesti na nižje ravni odločanja vseh tistih državnih
               pristojnosti, na pokrajine, ki jih je mogoče opravljati na nižjem nivoju.</p>
               <p>Na pokrajine oziroma na njihovo teritorialno ureditev je vezano nemalo posledic. Z
               odlašanjem procesa regionalizacije se v Sloveniji poglabljajo razvojne razlike med
               posameznimi zaokroženimi geografskimi območji, s tem pa se preprečuje enakopravno
               vključevanje takšnih delov v Evropo. Odsotnost primerne ustavne ureditve pri
               oblikovanju pokrajin onemogoča sodelovanje s sosednjimi in drugimi državami. Omejeno
               je črpanje in poraba razvojnih strukturnih skladov Evropske unije. Število pokrajin,
               lociranje sedežev posameznih pokrajin in določitev območij vpliva tudi na ves
               nadaljnji razvoj uprave oziroma njeno teritorialno reorganizacijo.</p>
               <p>Tudi zaradi tega procesa regionalizacije ne smemo več odlašati in sprememba ustave je
               zgolj prvi korak k njej. Regije so eden od temeljev demokratičnih držav, tako
               evropska listina lokalne samouprave. Problem oblikovanja regij je spričo obstoječe
               ustavne ureditve, obstoja 143. člena, nerešljiv. V poslanski skupini DeSUS kot smo
               danes že omenili, od začetka zagovarjamo ustanavljanje pokrajin, po drugi strani pa
               se strinjamo, da bi bila pri pripravi zakonskega predloga potrebna previdnost, da
               bodo pokrajine dobile pravo vsebino, pa tudi vprašanje materialnih, finančnih
               sredstev je izredno pomemben del projekta regionalizacije. Potrebno bi bilo
               razmisliti o odnosu med pokrajino in državo, pa tudi o relaciji pokrajina - občina.
               Ker smatramo, da je za demokratičnost države bistvenega pomena, da demokratizacija
               deluje in je zavarovana v enotah, ki so bližje ljudem, smo v poslanski skupini
               Demokratične stranke upokojencev naklonjeni predlogu sprememb ustave, ki omogoča
               oblikovanje pokrajin. Kljub temu pa predlagamo, da se proučijo pripombe strokovne
               komisije.</p>
               <p>Res je namreč, da bi lahko dvotretjinsko odločanje, tako v zakonu, ki bo ustanavljal
               pokrajino, kot v zakonu, s katerim bo določeno financiranje le-teh bistveno otežilo
               realno možnost preoblikovanja državnega ozemlja na manjše enote, pokrajine. V
               poslanski skupini DeSUS menimo, da je tako opredeljena kvalificirana večina
               prezahteven pogoj. Tak način bi lahko vodil v ustanavljanje majhnih pokrajin, kar bi
               po našem mnenju bilo škodljivo. Po drugi strani pa moramo nekako preprečiti, da bodo
               že oblikovane pokrajine obdržale svojo prvotno obliko, razen v primerih, ko bodo za
               predrugačenje zares utemeljeni razlogi. V poslanski skupini DeSUS smo torej za to, da
               Slovenija končno oblikuje pokrajine, vendar menimo, da moramo predlog zelo
               pretehtati, preden ga sprejmemo v dani obliki. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp13">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Bojan Kontič bo predstavil stališče poslanske skupine Združene liste.
               Prosim.</p>
            </sp>
            <sp xml:id="SDZ3-Izredna-47-2004-06-23.sp14">

               <speaker>BOJAN KONTIČ:</speaker>

               <p>Hvala lepa. Spoštovani podpredsednik, gospod minister, kolegice in kolegi! V
               poslanski skupini Združene liste socialnih demokratov že od samega začetka
               sprejemanja odločitev, povezanih z lokalno samoupravo, zastopamo stališče, da so
               pokrajine kot vmesni člen lokalne samouprave med državo na eni in velikim številom,
               prevelikim številom občin na drugi strani nujno potrebne. Le na ta način bo namreč
               preprečena nadaljnja centralizacija in koncentracija, ki smo ji bili priča v času
               reforme državne uprave in uvedbe sedanje lokalne samouprave. V upanju, da je
               spoznanje potrebnosti pokrajin preseglo okvire razprav znotraj stroke in da je v
               Sloveniji prisotno večinsko soglasje o pomembnosti regionalizacije za nadaljnji
               policentrični razvoj države, smo v poslanski skupini Združene liste socialnih
               demokratov vedno soglasno podpirali predlog za spremembo treh členov ustave, ki bi
               omogočili sprejetje zakona, ki bi celovito uredil regionalizacijo naše države. Danes
               obravnavamo in sprejemamo predlog stališč, ki so nekakšen kompromis, ki naj bi
               zadovoljil potrebno število poslank in poslancev in omogočil spremembo 121., 140. in
               143. člena ustave. To je seveda kompromis, ki ni idealen in ni to, kar smo želeli v
               poslanski skupini, je pa vsekakor korak naprej. Vsi namreč vemo, da bo z ustavo
               predpisana 2/3 večina prisotnih poslancev državnega zbora za sprejem zakona o
               pokrajinah in njihovem financiranju ter zakona o ustanovitvi pokrajin, ki bo določil
               območje, sedež in ime pokrajine, dejansko pomenila oviro, ki jo bo državni zbor v
               prihodnji sestavi le s težavo premagal. Ta večina namreč ob predpostavki polne
               prisotnosti pomeni večino, ki je enaka večini za sprejem oziroma spremembo
               ustave.</p>
               <p>Po današnjih uvodih mi je jasno, da tudi ta kompromis ni tisto, kar bi pripeljalo do
               spremembe ustave. Tudi strokovna skupina pri ustavni komisiji je v svojem mnenju
               opozorila na nevarnost ustavne ureditve, po kateri bi se pokrajine ustanavljale z
               zakonom, za katerega je potrebna 2/3 podpora navzočih poslancev, vključno z
               opozorilom, da bi takšna določba v ustavi otežkočala ali celo onemogočala vsako
               poznejše teritorialno spremembo med pokrajinami, četudi bi se ta pokazala za
               upravičeno oziroma potrebno. Velika razprava se je razvila tudi o predlogu, da bi v
               ustavo zapisali, da mora državni zbor pred odločanjem o ustanovitvi pokrajin
               pridobiti soglasje občinskih svetov najmanj 2/3 občin posamezne predvidene pokrajine,
               katerih število prebivalcev obsega najmanj 2/3 prebivalcev posamezne predvidene
               pokrajine. Poslanci Združene liste socialnih demokratov v ustavni komisiji tega
               predloga nismo podprli iz več razlogov.</p>
               <p>Prvi je v večini, ki bo predpisana za sprejem obeh zakonov in bo prisilila
               pripravljavce zakona o ustanovitvi pokrajin, da bo zakon uskladil do tega mere, da bo
               prejel potrebno večino glasov v parlamentu, kar pa seveda ne bo lahko, glede na to,
               da poslanke in poslanci prihajamo iz različnih okolij.</p>
               <p>Drugi. V poslanski skupini Združene liste socialnih demokratov menimo, da je
               predlagana rešitev, ki zavezuje državni zbor pozvati občinske svete občin, da dajo
               svoje mnenje dovolj. Bojazen, da bi državni zbor sprejel odločitev, ki bi ji
               nasprotovala večina občinskih svetov znotraj predvidene pokrajine, je po naši oceni
               odveč. Pokrajina, ki bi bila ljudem vsiljena in bi v njej videli zgolj strošek, ne pa
               njenih prednosti, ne bo nikoli zaživela, četudi bi jo zakonodajalec uzakonil. To pa
               ni namen tistih, ki menimo, da Slovenija pokrajine potrebuje.</p>
               <p>Ostale razloge, zakaj smo temu amandmaju nasprotovali na seji ustavne komisije in
               zakaj bomo tudi danes nasprotovali amandmaju, ki je bil vložen danes oziroma smo ga
               prejeli na klop, je podal doktor Rado Bohinc, minister za notranje zadeve.</p>
               <p>V poslanski skupini Združene liste socialnih demokratov smo se torej odločili, da
               podpremo prizadevanja, da se spremeni ustava in omogoči nastanek pokrajin z zakonom,
               ki bo celovito uredil regionalizacijo v Sloveniji. Tako bodo nastale pokrajine kot
               avtonomne lokalne skupnosti, ki bodo opravljale naloge širšega lokalnega pomena, ki
               presegajo zmogljivost občini, in hkrati zadeve regionalnega pomena, ki jih določimo z
               zakonom. Poleg tega pa izvajale tudi določen del nalog državne uprave. Omogočen bo
               sprejem zakona oziroma sprejem zakonov, ki bosta celovito uredila ustanavljanje,
               pristojnosti, financiranje in organizacijo pokrajin. To bi torej posledično pomenilo,
               da takšna drugostopenjska lokalna samouprava, kar sicer ni pravi izraz, ne bo omejena
               le na medobčinsko sodelovanje. Tako ustanovljena pokrajina bo, kot sem že dejal,
               vmesna stopnja med vlado in občinami. Uveljavljeno bo torej načelo subsidiarnosti in
               decentralizacije ter kvalitetnejši regionalni razvoj. To pa so vsebine, ki so nam v
               Združeni listi socialnih demokratov blizu in bomo njihovo uveljavitev podprli.</p>
               <p>Želja po ustanovitvi pokrajin je v Sloveniji prisotna od same spremembe političnega
               sistema. V stranki smo si že v času sprejemanja naše ustave prizadevali za to, da bi
               bila regionalna ureditev obvezna sestavina ustavne ureditve. Da je to nujno,
               dokazujejo lokalne iniciative po ustanavljanju pokrajin. Hkrati poteka tudi tako
               imenovani projekt skladnejšega regionalnega razvoja, za katerega obstaja upravičena
               bojazen, da se bo zlomil ravno pri določitvi tako imenovanih razvojnih regij. Če bi
               imeli pokrajine, teh težav ne bi bilo.</p>
               <p>V poslanski skupini Združene liste socialnih demokratov bomo torej predlagana
               stališča, kot so bila sprejeta na ustavni komisiji, podprli, kljub temu, da se
               zavedamo, da s sprejetimi omejitvami težave z ustanavljanjem pokrajin še zdaleč niso
               odpravljene.</p>
            </sp>
            <sp xml:id="SDZ3-Izredna-47-2004-06-23.sp15">

               <speaker>PODPREDSEDNIK VALENTIN POHOREC:</speaker>

               <p>Hvala. Sašo Peče dobi besedo. Stališče poslanske skupine Slovenske nacionalne
               stranke.</p>
            </sp>
            <sp xml:id="SDZ3-Izredna-47-2004-06-23.sp16">

               <speaker>SAŠO PEČE:</speaker>

               <p>Spoštovani prisotni! Po oceni Slovenske nacionalne stranke, v poslanski skupini
               Slovenske nacionalne stranke smo prepričani, da pokrajin v naši državi še ni
               izključno zaradi politične volje. In sicer tiste politične volje, ki nasprotuje
               ustanavljanju pokrajin. Dejstvo je, da obstoječi 143. člen, vsaj po naši oceni,
               zadostuje za pripravo krovnega zakona o pokrajinah in s tem zadostuje za ustanovitev
               pokrajin širom po Sloveniji.</p>
               <p>Obstoječi 143. člen ustave, citiram, govori: "Občine se samostojno odločajo o
               povezovanju v širše samoupravne lokalne skupnosti, tudi v pokrajine, za urejanje in
               opravljanje lokalnih zadev širšega pomena." Enako razlago 143. člena si je v
               Sloveniji tokom dosedanjih deset let razlagalo štiri in več občin oziroma
               predlagateljev, ki so pripravili različne zakone o različnih pokrajinah.</p>
               <p>Kakor je minister pravilno ugotovil, je eden izmed teh zakonov, zakon o Koroški
               pokrajini, bil celo v obravnavi v državnem zboru in v prvi obravnavi bil celo
               sprejet. Zato govoriti o tem, da je obstoječa ustava premajhna podlaga za uveljavitev
               posameznih pokrajin, je po naši oceni izključno politično govorjenje z doseganjem
               enega politične cilja, to je, dase v naši državi noče imeti pokrajin. Noče imeti
               pokrajin, zaradi dveh bistvenih odprtih vprašanj. Prvič. Katere bodo naloge pokrajin?
               Drugič. Katere bodo naloge pokrajin, torej, izvirne in prenesene naloge? Tretjič. Kdo
               bo pokrajino vodil?</p>
               <p>Po naši oceni Vlada Republike Slovenije ocenjuje oziroma izraža težnjo, da bi
               pokrajina postala samo še ena izmed administrativnih ovir posameznikov državljanov in
               državljank za opravljanje posameznih stvari. V kolikor bo država imela tudi v nadalje
               pristop, kot ga zagovarja minister Bohinc, torej resorni Bohinc, potem se bomo res v
               naši državi srečali z eno oziroma še eno administrativno oviro, pokrajino, ki bo
               namenjena izključno političnemu obvladovanju državljanov in državljank na posameznem
               teritoriju.</p>
               <p>Po dogajanju na ustavni komisiji, kot na matičnem delovnem telesu, ki se je srečeval
               z materijo pokrajin, se je razvila, vsaj po naši oceni, po oceni poslanske skupine
               Slovenske nacionalne stranke ena dilema, ki ste jo uradno vsi priznavali, torej
               dilema, ali naj občine dajo mnenje ali pa naj občine dajo soglasje k ustanavljanju
               pokrajin. Po oceni Slovenske nacionalne stranke seveda ta dilema ne zasluži oznake
               številka ena. Po našem prepričanju in v kolikor bi resnično zasledovali cilj, torej,
               da v naši državi hočemo imeti pokrajine, ki bodo v službi ljudi in ne obratno, ki
               bodo v službi politike, kakor zagovarja gospod Bohinc, bi morali odpreti eno in
               najpomembnejšo dilemo, in sicer dilemo, ki jo je možno uveljaviti v slovenski pravni
               red v obliki zakona, in sicer vprašanje, prvič, pristojnosti, drugič, vprašanje
               financiranja.</p>
               <p>Dokler ta državni zbor, politika ali pa ministrstvo ne bo vedelo, kaj je vsebina
               oziroma ne bo državljanom in državljankam predstavilo vsebine pokrajine, je popolnoma
               brezpredmetno spreminjati ustavo in določati, kateri so subjekti, ki lahko z mnenjem
               podajo svoje stališče, ali pa subjekti, ki s soglasjem izoblikujejo določeno lokalno
               samoupravo.</p>
               <p>Po naši oceni - to smo nekajkrat pisno pozvali ministra, naj nam da informacije, naj
               pristopi h krovnemu zakonu, nekajkrat pisno pozvali predsednika državnega zbora
               kolega Pahorja, ampak seveda odgovora ni bilo nobenega - dokler država Slovenija ne
               bo vedela, zakaj ima pokrajine, katere bodo naloge, ki jih bo pokrajina opravljala,
               toliko časa je pačbrezpredmetno imeti pokrajine. Kolikor časa naša država ne bo
               vedela, od kod in kolikšna so finančna sredstva, je prav tako brezpredmetno vprašanje
               pokrajin. Če bi slovenska politika resnično hotela imeti pokrajine v tistem smislu,
               da bi opravljale zadeveširšega lokalnega pomena in bile nekakšen vmesni člen med
               državno upravo in občinsko upravo, potem bi najprej morali razrešiti to vprašanje -
               torej, katere so naloge, katere naloge prenaša tista prva veja oblasti, državna
               uprava, na pokrajine, in drugo vprašanje, katere so naloge, ki jih prenašajo občine
               na pokrajine. Ampak ne, to vprašanje zaenkrat za vlado Republike Slovenije sploh ni
               pomembno. Očitno je v tej državi bolj pomembno, da imamo neko navidezno formo, ki se
               imenuje pokrajina, ne vemo pa njene vsebine. In seveda Nacionalna stranka pri tem ne
               more sodelovati.</p>
               <p>Tudi drugo vprašanje, ne samo naloge, ampak vprašanje financiranja za izvajanje teh
               nalog, ki naj bi bile po eni strani naloge iz prenosa države, po drugi strani naloge
               iz prenosa lokalnih skupnosti, ne vemo. Ne vemo, od kod se bo financirala, ali bo
               njeno financiranje prepuščeno zgolj in izključno njej sami, s svojimi izvirnimi
               davki; tudi tega ne vemo. Ali bodo financirale pokrajine občine? Ne vemo. Ali bodo
               pokrajino financirali prebivalke in prebivalci pokrajine? Ne vemo. Ali bodo
               ministrstva? Tudi ne vemo.</p>
               <p>Pred časom, mislim, da je bilo pred tremi leti, se je zadeva sicer odvijala pravilno.
               Mislim, da smo takrat dobili na vpogled približno mnenje posameznih ministrstev, kaj
               so pripravljena na posamezno pokrajino prenesti. Dobili smo odgovor - mislim, da je
               bilo leta 2000 -, seznam posameznih ministrstev, ki so se pripravljena odreči
               določenim funkcijam. In prav zanimivo je, vsa ministrstva so bila pripravljena odreči
               se izključno le administrativnim nalogam. Ampak kar je še bolj zanimivo, nobeno od
               ministrstev ni bilo pripravljeno zagotoviti finančnih sredstev. Torej, kaj delamo:
               država bo prek svojih ministrstev določen del izključno administrativnih nalog
               prenesla na to velecenjeno in opevano pokrajino, ne bo pa zagotovila finančnih
               sredstev. Ja, kako bo potem taka pokrajina sploh preživela? Po naši oceni se vsi v
               tem državnem zboru in v okviru vlade Republike Slovenije, predvsem pa pri resornem
               ministru, torej gospodu Bohincu, zavedajo osnovne dileme, ampak nanjo nočejo dati
               odgovora, kajti njihov cilj zasleduje napačno vsebino. Zasleduje tisto vsebino, kako
               politično poveljevati pokrajini; kako ustvariti še eno, vmesno stopnjo med
               državljankami in državljani ter na drugi strani izvršilno vejo oblasti, torej,
               ustvariti še en tampon. Ampak to je izključno političen tampon, ki drugega kot
               časovnosti pri urejanju zadev ne bo povzročal, in še to časovnosti v negativnem
               smislu, v tistem smislu, češ, še nekaj dni več bo vse skupaj trajalo. Točno na ta
               način izgleda sistem, kot ga uveljavlja gospod Bohinc.</p>
               <p>Na ustavni komisiji in pa seveda na različnih posvetih pri kolegu Pahorju smo v
               Nacionalni stranki nekajkrat doživeli razočaranje. Predvsem takrat, kadar smo
               zahtevali, naj se govori o nalogah, naj se govori o izvirnih prenesenih nalogah,
               ampak ne. O tem noben član ustavne komisije ni hotel spregovoriti, niti kolega Pahor
               tega ni hotel obravnavati. Prav enako se je zgodilo z vprašanjem financiranja. Kot da
               je naenkrat to postala tabu tema. Vsebina pokrajin je očitno v okviru ministrstva in
               v okviru državnega zbora postala tabu tema. Vsem je pomembno samo to, da bomo danes
               rekli, ti in ti subjekti lahko ali morajo ustanoviti pokrajino. Nič vsebinskega. In v
               kontekstu tega, mislim, da sem v petek bral v časopisju, v enem izmed dnevnih
               časopisov, velik naslov, državni zbor se bo prihodnji teden srečal s tremi lepotnimi
               popravki ustave in z vsebinskim popravkom glede pokrajin. Ni res. Vsebinsko s
               spremembo, kot nam jo predlaga gospod Bohinc, ne dosežemo ničesar. Gre izključno za
               četrto lepotno popravo, lepotni popravek ustave. Optimisti so tisti, ki mislijo, da
               bodo na podlagi spremembe 143. člena, kot jo predlaga Bohinc, lahko pokrajine v naši
               državi zaživele. Ne bodo mogle zaživeti. Lahko jih bomo ustanovili, ampak brez nalog,
               brez financiranja, brez vsebine. In ali je to smisel, da se od dejanskega življenja
               pokrajin odmaknemo za novih pet, deset let. Verjetno se bo nov državni zbor -
               zavedamo se, da je konec tega mandata - s tem ponovno začel ukvarjati leta 2008, kjer
               bo pred volitvami hotel, ali pa vlada, pokazati državljanom in državljankam, da so se
               pač začeli ukvarjati s pokrajinami in da so začeli popravljati napako iz leta 2004,
               ker takrat ni bilo dovolj politične modrosti, da bi v pokrajine vnesli tudi vsebino,
               življenje.</p>
               <p>S spremembami, kot nam jih ponuja minister, ne prinesemo življenja v pokrajine. S
               zasledujemo tistega cilja, ki nam ga po eni strani narekujejo potrebe v okviru naše
               države, torej poenostavitev postopkov za državljanke in državljane. Za tovrstno
               ustavno spremembo ne zasledujemo tega cilja, ne zasledujemo nobenega cilja v
               ustvarjanju neke nove enote, ki bo skrajševala postopke in bila prijaznejša do
               državljanov in državljank. Ne. S tem, še enkrat se bom ponovil, ustvarjate izključno
               politični tampon, ki bo zaposloval nekaj novega kadra, ki se bo ukvarjal z
               administrativnimi zadevami in ki bo blažil v smislu, ja, saj roki še tečejo,
               negativne vplive na vlado Republike Slovenije. Državljani preko teh pokrajin ne bodo
               mogli izvajati svojih nalog. Zakaj ne? Ker se niti ne ve, katere so naloge teh
               pokrajin. Za kaj bodo državljanom in državljankam služile tovrstne organizacijske
               enote, če nimajo nalog, če nimajo financiranja, nimajo zagotovljenih sredstev za
               izvajanje nalog, ki jih sploh ne vemo? Torej, komu bo v tej naši državi koristila
               pokrajina. Izključno vladi Republike Slovenije, kjer bo lahko celotno krivdo za svojo
               neučinkovitost oziroma neučinkovitost dela svojih ministrstev prenesla na pokrajine.
               Še en pritožbeni organ, ki bo pač vmes.</p>
               <p>Nihče si verjetno v tem državnem zboru bolj ne želi imeti pokrajin kot Slovenska
               nacionalna stranka. Ampak pokrajine v tistem smislu, ki bodo znale vsebinsko in ki
               jim bodo zakonsko določene naloge in financiranje in ki se bodo odražale v
               zadovoljstvo državljanov.</p>
               <p>Torej, morebitne ustavne spremembe po naši oceni ne bodo prinesle ničesar, celo več,
               odmaknile bodo realen problem od državljanov in pa državljank. In tudi siljenje občin
               v obliki podajanja soglasja ali mnenja je seveda v določeni meri zelo zanimivo. Vlada
               Republike Slovenije nam v svojem predlogu besedila narekuje, da naj bi občine podale
               svoje mnenje. Lokalne skupnosti naj bi podajale svoje mnenje, ali se strinjajo s
               pokrajino na svojem teritoriju ali ne, ali se strinjajo z neko novo administrativno
               organizacijo, nekim elementom, za katerega se ne ve, kaj bo delal. Mnenje, pa vsi mi
               njih vemo in verjamem, da tudi vsi državljani in pa državljanke, ne pomeni nič
               obvezujočega, torej je popolnoma vseeno ali se lokalne skupnosti strinjajo, da spada
               ta lokalna skupnost skupaj še s petnajstimi v to pokrajino ali ne. To je popolnoma
               brezpredmetno, tega se zavedajo vsi v naši državi, izključno kar je, lepo je
               prebrati. Občine dajejo mnenje, mogoče se še najde kdo tako naiven v naši državi in
               verjame v to, da se bo to mnenje upoštevalo.</p>
               <p>Po drugi strani imamo danes tudi predlog sprememb, ki seveda mnenje prekvalificirajo
               v soglasje. Treba je biti toliko pošten, za razliko od ministra, in povedati, da
               zahtevajo predlagatelji v okviru socialdemokratske stranke dvotretjinsko soglasje
               občin, kar je po oceni Slovenske nacionalne stranke seveda še zmeraj zgrešeno in tudi
               zato ga ne bomo podprli, ker po tej strani pomeni, da lahko neka politična opcija z
               dvotretjinskim soglasjem doseže blokado posamezne pokrajine iz tega ali onega
               razloga. Po naši oceni je seveda popolnoma brezpredmetno govoriti danes o soglasju
               ali mnenju dveh ekstremov, dokler ni rešeno vprašanje, kaj bodo pokrajine delale in
               kako bodo financirane. Če bomo z dvotretjinsko večino v tem državnem zboru, kar bi že
               morali, sprejeli zakon, ki bi govoril o vsebini pokrajin, torej poudarjam, in imel
               oba elementa, naloge in financiranje, potem lahko od občin zahtevamo samo mnenje,
               kajti dvotretjinska večina zasleduje v državnem zboru oziroma v Republiki Sloveniji
               neko pokritost interesov. To je tisti element, skozi katerega je možno uveljavljati
               oziroma odgovarjati, da so pokriti tudi interesi lokalnih skupnosti. V danem primeru,
               ko pa nimamo ne elementa A ne elementa B, je odpiranje dileme o mnenju ali soglasju,
               vsaj po oceni Slovenske nacionalne stranke, seveda nesprejemljivo in gre izključno za
               zavajanje po eni strani samih sebe, ker bomo lahko rekli, saj v tem mandatu smo pa še
               ustanovili neke kvazi pokrajine, ki so sicer realno gledane namenjene same sebi,
               ampak lahko bomo to rekli. In po drugi strani, zavajanje državljanov, za katere
               verjamem, da tako ali tako ne verjamejo več v pokrajine. Glede na to, da so s strani
               državljanov in pa državljank že petkrat v ta državi zbor prišli različni zakoni o
               ustanovitvi pokrajin, ampak je Vlada Republike Slovenije vedno rekla: "Ne, ga ne
               moremo obravnavati", oziroma se opravičujem, izjemoma enkrat zakon o Koroški
               pokrajini, ki je prišel celo v prvo obravnavo.</p>
               <p>Ob podajanju stališča poslanske skupine Nacionalne stranke pa moram spregovoriti tudi
               še podrobneje o obeh predlaganih amandmajih. Torej v prvem amandmaju, ki smo ga
               dobili 22.6. in o katerem se je, o vsebini, razpravljalo že na ustavni komisiji,
               torej s strani Slovenske demokratske stranke, kjer se zahteva soglasje občinskih
               svetov v najmanj 2/3 občin posamezne predvidene pokrajine, ocenjujemo, da bi sprejem
               tega amandmaja seveda še oddaljil sprejetje pokrajin v naši državi, kljub temu, ali
               bodo to prazne pokrajine ali ne bodo prazne pokrajine. Kajti dejstvo je, da na
               podlagi česa pa se bodo občinski sveti odločali o ustanovitvi pokrajin, če ne poznajo
               vsebine. Ali samo na podlagi imena pokrajine? Kajti to je edini moment, za katerega
               bodo v tistem trenutku občinski sveti vedeli. Drugega argumenta,kaj jim bo prinesla
               pokrajina in kaj jim bo pokrajina odnesla, pač ne bodo poznali. Tako, da pri
               amandmaju, ki ga predlaga socialdemokratska stranka, Slovenska demokratska stranka -
               se opravičujem - v Nacionalni stranki vidimo zasledovanje izključno enegacilja. To je
               to, da bi se lahko preko posameznih lastnih županov iz njihovih političnih vrst in pa
               določene prevlade doseglo, da se bodo seveda komplikacije pričele že na občinskih
               svetih in pozneje oziroma predhodno pripravljavcih gradiv, za kar bo verjetno
               pripadala čast županu.</p>
               <p>Kar se pa tiče zato amandmaja Slovenske demokratske stranke, v Nacionalni stranki ga
               ne bomo podprli. Kar se pa tiče amandmaja, ki je bil posredovan danes, na mizo, s
               strani predstavnikov italijanske in madžarske narodne skupnosti, pa moram v imenu
               Nacionalne stranke povedati seveda, da je popolnoma, poudarjam, popolnoma
               nesprejemljiva vsebina. Kajti v Ustavo Republike Slovenije je zapisati, da bomo pa
               imeli še italijansko in pa madžarsko pokrajino. Lepo vas prosim, kam bomo pa potem
               prišli. In amandma italijanske in madžarske narodne skupnosti zasleduje to, da bi
               zapisali v ustavo, imeli bomo še pokrajino z madžarsko in italijansko manjšino in
               seveda ob tem, da je amandma še bolj absurden, kot že je, se poudarja, da bodo imele
               tepokrajine in pa odjemalci teh pokrajin še posebne pravice in poseben položaj.
               Posebne pravice in poseben položaj. Kam smo pa potem Slovenci prišli? Že v Ustavi
               Republike Slovenije je deset in nekaj let zapisano, da bi morale imeti poseben zakon
               tudi romske skupnosti, ki imajo poseben položaj in posebne pravice. Ampak ravno
               zaradi posebnega položaja in posebnih pravic tega zakona še ni. In sedaj vrat na nos
               se pojavi še ideja o madžarski pokrajini v Republiki Sloveniji - saj ne na Madžarskem
               - in italijanski pokrajini v Republiki Sloveniji, ki bo imela posebne pravice in
               poseben položaj. Po oceni nacionalne stranke bi moralo biti ne samo v interesu
               vsakega izmed poslancev in pa poslank, ampak predvsem to, da če komu dajemo posebne
               pravice, poseben položaj, so to državljani Republike Slovenije, ne pa, da jih skozi
               različno vsebino členov, sprememb členov v ustavi Republike Slovenije delamo
               avtomatsko za drugorazredne državljane. Če vsebina ustave govori, da ima ena skupina
               posebne pravice in poseben položaj, da ima druga skupina posebno pravico in poseben
               položaj in tretja skupina posebne pravice in poseben položaj, četrta, peta, ki sta
               največji skupini, pa teh pravic nimata, avtomatsko pomenijo, da jih imajo manj. In to
               se ponavadi označuje s prvorazrednimi državljani in drugorazrednimi državljani. In
               amandma madžarske in italijanske skupnosti oziroma predstavnikov narodnih skupnosti
               zasleduje cilj, da Slovence tudi v ustavi postavimo za drugorazredne državljane. To
               je za nacionalno stranko nesprejemljivo.</p>
               <p>Kar se tiče osnovnega predloga sprememb, ki prihaja s strani vlade Republike
               Slovenije v osnovi, v nacionalni stranki ne bomo podprli. Spremembo 143. člena v taki
               obliki, ki zasleduje cilj izključno administrativno politične organizacije na
               teritorialni ravni, ne moremo podpreti. Če bi bila znana, kar smo nekajkrat izrazili
               željo na vlado Republike Slovenije ali na predsednika državnega zbora, vsebina nalog
               in kriteriji za financiranje, višina finančnih sredstev, potem bi v tem državnem
               zboru lahko odprli debato. Debato bi bilo možno odpreti na podlagi obstoječega 143.
               člena, ob pogoju, da bi zraven sprejemali tudi ustrezen krovni zakon, ki bi
               odgovarjal na vsa bistvena vprašanja.</p>
               <p>V nacionalni stranki, še enkrat povem, ne bomo podprli ne predloga ustavnega zakona,
               ne amandmaja Slovenske demokratske stranke in nikakor ne amandmaja italijanske in
               madžarske narodne skupnosti. Hvala.</p>
            </sp>
            <sp xml:id="SDZ3-Izredna-47-2004-06-23.sp17">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče Slovenske demokratske stranke bo predstavil kolega France Cukjati.
            </p>
            </sp>
            <sp xml:id="SDZ3-Izredna-47-2004-06-23.sp18">

               <speaker>FRANCE CUKJATI:</speaker>

               <p>Hvala za besedo. Spoštovani! O pokrajinah govorimo že ves mandat. Na splošno je
               opaziti željo vseh poslanskih skupin, da bi se vendarle ta klopčič razpletel,
               gordijski vozel presekal in bi vendarle omogočili ustanovitev pokrajin. Sedanja
               ustava predvideva ustanovitev pokrajin na način, da v celoti glede ustanavljanja in
               združevanja občin odločajo občine. Od vsega začetka smo menili, da če bi bila
               politična volja v državi, bi tudi po sedanji ustavni določbi lahko ustanovili
               pokrajine. Če bi država, če bi vlada oziroma ta vladna koalicija znala oblikovati
               tako ponudbo pooblastil, ki bi jih imele pokrajine in takšen način financiranja, da
               bi občine videle v pokrajini neko svojo vlogo, neko rešitev za vprašanje regionalizma
               in pa reševanje problemov, ki zadevajo več občin skupaj, bi zagotovo prišlo do
               gibanja, da bi se občine ustrezno združevale v pokrajino. Nekaj poskusov je že bilo,
               pa je ta državni zbor zavrnil ustanovitev take pokrajine. Pobuda od spodaj navzgor.
               Mi smo pristali na drugačen pristop. Pristali smo na spremembo ustave, v upanju, da
               bomo našli ustrezen konsenz in ustrezen pristop, ki bi zadovoljil ne samo državo, ne
               samo vlado, da bi imela neko vmesno stopnjo, s katero bi morda na lažji način
               obvladovala lokalno samoupravo, ampak da bi imelinek pristop, s katerim bi soglašale
               tudi občine - pristop, ki bi bil zasnovan v korist lokalnega prebivalstva. In ko je
               na zadnji seji državni zbor pri obravnavi predloga spremembe 143. člena zavrnil
               oziroma ni sprejel ustreznih stališč, ampak samo parcialno, posamezna stališča k
               spremembi posameznega člena, tudi mi nismo, tako rekoč, vrgli puške v koruzo, ampak
               smo bili pripravljeni, da ponovno iščemo konsenzualno rešitev. Čeprav v prejšnjih
               postopkih niso bili sprejeti naši amandmaji, smo vedno znova pristopali, v upanju, da
               bomo našli konsenz - konsenz, ki presega razdelitev državnega zbora med pozicijo in
               opozicijo. Konsenz, ki se spodobi pri vsaki spremembi ustave.</p>
               <p>Prvo naše stališče, prvo izhodišče razprave o pokrajinah temelji na tem, kako si
               predstavljamo pokrajino. Zagotovo ne tako, da bi pokrajina predstavljala neko
               administrativno stopnjo, neko, bi rekel, klonirano administracijo, neko novo
               administrativno službo, ki bi bila podaljšana roka države, neko morda tudi za
               vladajoče stranke primerno odlagališče odsluženih kadrov na državni ravni. Nikakor
               ne, takega modela pokrajine Slovenija ne potrebuje. Takega modela ne podpiramo.
               Pokrajina ne more biti in ne sme biti podaljšana roka države v vseh pogledih, ampak
               mora prvenstveno služiti lokalnemu prebivalstvu. Torej, mora zagotoviti
               subsidiarnost, tisto osnovno načelo Evropske unije, iz katerega izhaja vsa politika
               lokalne samouprave, in sicer, kar je možno urediti in določiti ter odločati na nižji
               ravni, je treba urediti na nižji ravni. Kar lahko občina sama uredi, brez posegov
               države, potem je treba občini to dopustiti in omogočiti. Kar lahko pokrajina sama
               uredi, je treba njej prepustiti in tudi omogočiti, da to uredi sama. Zagotovo pa so
               vprašanja, kot je ustanovitev pokrajine, meje pokrajin, središča pokrajin in pa
               seveda tudi shema, organizacija pokrajin, so vprašanja o katerih mora odločati
               pokrajina sama, morajo odločati ljudje, ki v pokrajini živijo, morajo odločati
               občine, ki bodo združene v pokrajini. Če lahko občine uredijo ta vprašanja svoje
               notranje organiziranosti, potem jim je treba prepustiti to možnost in jim je treba
               omogočiti, da to uredijo. Naš pristop je bil torej takšen, v katerem se resnično
               zrcali spoštovanje načela subsidiarnosti. Zato nekako ne razumemo očitkov oziroma
               mnenj strokovne skupine, ki seveda nasprotuje temu pogledu in želi v celoti izvesti
               načelo, da se pokrajine ustanovijo z zakonom od zgoraj, da se nič ne vpraša ljudi.
               Vpraša se jih morda samo za mnenje, ki ga dajo ali ne oziroma ki se ga upošteva ali
               ne, da se ne gleda na voljo občin, ki bodo združene v pokrajino, ampak da se vse
               določi od zgoraj navzdol. In že tisto našo prvo pripombo, da pravzaprav zakon s
               katerim se pokrajine ustanovijo, mora biti sprejet z 2/3 večino, je strokovna skupina
               označila kot možnost nenačelnega izsiljevanja. Z 2/3 večino v državnem zboru sprejet
               zakon pomeni stabilnost. In zakon, ki bi ustanovil pokrajine, ki bi določil tudi
               notranjo organizacijo in financiranje pokrajine, pomeni neko miniregijsko ustavo,
               pomeni nek statut, ki ne sme biti podvržen vsakokratnemu mandatu, vsakokratni
               politični igri, vsakokratni večini v državnem zboru, ki je seveda v demokratičnih
               razmerah enkrat morda bolj obarvana levo, drugič morda bolj obarvana desno in
               podobno. Tak statut, taka mini ustava regije zagotovo mora imeti neko stabilnost
               skozi vse politične vetrove, skozi vse politične spremembe. Zaradi tega mora biti tak
               zakon sprejet z 2/3 večino. Čudim se, da strokovna skupina menim, da bi to omogočilo
               nenačelno izsiljevanje. Nenačelno izsiljevanje. Ne vem, koga. Morda opozicije. Potem
               je vsaka stvar, ki se sprejema v državnem zboru z 2/3 večino, neustrezno rešena,
               kajti tukaj lahko pride do nenačelnega izsiljevanja opozicije. Tako poslovnik in
               ustava in verjetno bi tudi predlagatelji oziroma tisti, ki kritizirajo dvovečinsko
               sprejemanje v državnem zboru, bi verjetno najraje videli, da bi kratko malo 2/3
               večino, načelo 2/3 večine pri pomembnih zadevah črtali. Kajti prihaja do nenačelnega
               izsiljevanja manjšine. Opozicije recimo. Seveda tako načelo je za vsakogar, ki ima
               čut za demokratična načela, nesprejemljivo.</p>
               <p>Drugo vprašanje je, kako je tudi strokovna skupina in tudi mnogi, ki nasprotujejo
               našemu amandmaju, interpretirala in pa argumentirala zavrnitev našega amandmaja. Mi
               smo namreč predlagali in še vedno predlagamo, da se pri sprejemanju zakona o
               pokrajinah in pri določitvi pokrajine ne upošteva samo mnenje oziroma ne sprašuje
               samo po mnenju občinskih svetov, ampak da se državni zbor zaveže, da bo spoštoval
               vsaj dvotretjinsko večino občinskih svetov vbodoči pokrajini. Če bo recimo v neki
               bodoči pokrajini več kot tretjina, recimo polovica občin proti ustanovitvi take
               pokrajine, potem menimo, da državni zbor ne sme, nima moralne pravice ustanoviti take
               pokrajine. Nima. Pokrajina je namenjena ljudem. Pokrajina je namenjena tistim
               občinam, ki naj bi bile vključene v pokrajino. Od tega načela mi ne odstopamo in ne
               moremo odstopiti, ne moremo odstopiti. Kaj pomeni soglasje dvotretjinske večine
               občinskih svetov? To pomeni, da bi v dveh tretjinah občin, recimo če je 18 občin
               vključenih v neko pokrajino, da bi najmanj 12 občinskih svetov moralo soglašati s
               tako pokrajino. To pomeni, da bi najmanj pri 12-ih občinah moralo najmanj 51%
               občinskih svetnikov glasovati za pokrajino. To pomeni dobra tretjina vseh svetnikov v
               bodoči pokrajini. Ali je to res nedosegljivo soglasje? Ali je to res nepremagljiva
               ovira za ustanovitev pokrajine? Vlada ali državni zbor, ki bi šel ustanovit pokrajino
               v primeru, da je več kot tretjina občin proti ali celo polovica občin proti, potem je
               bolje, da se tista vlada in tisti državni zbor tega ne loti. Če ne zna oblikovati
               regije tako, da bo zadovoljila vsaj dvema tretjinama prebivalcem oziroma občin, potem
               naj se ne loti tega posla, naj pusti, da bo to neka druga, bolj sposobna vlada
               naredila. Strokovna skupina je seveda povedala, da soglasje dveh tretjin občin
               pomeni, citiram, "da bi vsaka občina lahko preprečila ustanovitev pokrajine in s tem
               regionalizacijo Slovenije." Ne razumemo tega očitka, ker mi govorimo o dveh
               tretjinah, ne pa, da mora biti 100% soglasje vseh občin.</p>
               <p>Kako pravzaprav se gleda na tiste, ki naj bi jim bila pokrajina namenjena? To je tako
               kot v drugih primerih, kjer je za vladne stranke v tem mandatu sila moteč glas
               ljudstva. Kako se govori o referendumih? Referendumi so samo moteči, referendumi so
               samo izsiljevanje. Tako bi tukaj dvotretjinsko soglasje pomenilo samo izsiljevanje
               občin. To je tako, kot če bi povedali, ja, mi smo oblast, in ljudje, ki nekaj hočejo,
               samo izsiljujejo oblast. Ja, potem pa ukinimo referendume, saj nas narod samo
               izsiljuje. Ukinimo soglasje občin, saj nas občine samo izsiljujejo, moteče so. Ja,
               gospodje, to ni demokratičen način, tako delajo trinogi, tako je delal Stalin, tako
               je delal Hitler, tako je delal Mussolini. Moti ga narod. Kaj bo narod govoril, kaj
               ima narod kaj povedati, mi bomo povedali, kaj je za narod dobro, mi mu bomo povedali.
               Vsa njihova volja in pa spoštovanje njihovega mnenja je moteče. Dobro, tak odnos je
               možen, tak odnos se odvija, ampak to ni v skladu z našo ustavo, pri nas ima oblast
               ljudstvo, ne pa določena stranka, oblast ljudstvo, tako piše v ustavi in tega se je
               potrebno držati. Vsaj mi to želimo.</p>
               <p>Tudi evropska listina lokalne samouprave zahteva nek poseben, občutljiv odnos do
               želja prebivalcev, ki jim je pokrajina namenjena, neko senzibilnost, ne oblasten
               pristop k temu vprašanju, ampak služnostni pristop. Naloga oblasti je ne vladati
               ljudem, ampak služiti jim, in to načelo se odraža v evropski listini lokalne
               samouprave iz leta 1996. Takole pravi ta listina v preambuli: "Države članice Sveta
               Evrope upoštevajo, da so lokalne oblasti eden od glavnih temeljev vsake demokratične
               ureditve. Izjavljajo, da to terja obstoj lokalnih oblasti z veliko stopnjo avtonomije
               glede njihovih pristojnosti." Torej, gospodje, spoštovanje lokalnih oblasti, to pa so
               občine, trenutno občine, spoštovanje njihovega mnenja, to je osnovno načelo, zapisano
               v preambuli evropske listine lokalne samouprave. In v 5. členu evropska listina
               pravi: "Meje lokalne oblasti se ne spreminjajo brez predhodnega posvetovanja z
               lokalnimi skupnostmi, na katere se nanašajo, po možnosti z referendumom, kjer to
               dopušča zakon." Pri nas zakon dopušča referendum, pri nas je referendum celo v ustavi
               zapisan. In ta možnost je. Zaradi tega pravimo, po možnosti - nismo zapisali, da je
               referendum obvezen, ampak dvotretjinsko soglasje občin je tisti minimum, ki zadošča
               temu duhu evropske listine o lokalni samoupravi.</p>
               <p>Upamo, še vedno upamo, nikoli nismo vrgli puške v koruzo, da bo možno v tem državnem
               zboru in tudi še v tem mandatu vendarle najti tolikšno mero soglasja, da bo naš
               amandma, ki vgrajuje tudi to spoštovanje, spoštovanje mnenja lokalne samouprave,
               sprejet. In če bo sprejet, potem bomo celoten predlog podprli.</p>
            </sp>
            <sp xml:id="SDZ3-Izredna-47-2004-06-23.sp19">

               <speaker>PREDSEDNIK BORUT PAHOR:</speaker>

               <p>Hvala lepa, kolega Cukjati. Sedaj ima besedo kolega Anderlič. Prosim.</p>
            </sp>
            <sp xml:id="SDZ3-Izredna-47-2004-06-23.sp20">

               <speaker>ANTON ANDERLIČ:</speaker>

               <p>Spoštovani! Državni zbor Republike Slovenije je s tem, ko je začel postopek za
               spremembo 121., 140. in 143. člena ustave, dokončno pritrdil stroki in tudi
               formalnopravno odpravil dilemo, ali moramo za oblikovanje drugega nivoja lokalne
               samouprave spremeniti ustavo ali ne. Če bi bilo možno ustanavljanje pokrajin, kar je
               bilo formalnopravno mogoče oziroma je mogoče po sedanji ureditvi ustave, pa ni mogoče
               prenesti nekaterih funkcij države, ki bi jih nujno potrebovala pokrajina, da bi bila
               polnokrvna in da bi dejansko s tem približali državo državljanom ter nekatere skupne
               funkcije v pokrajinah urejali tudi s prenosom tistih funkcij z lokalne samouprave,
               torej z nivoja občin na pokrajine, ki bi jih lahko in morali zaradi učinkovitosti in
               boljše kvalitete opravljanja nalog na regionalnem nivoju. Uvedba pokrajin naj bi tako
               postala ustavna obveznost in pokrajine bi s tem postale del ustavnopravne
               konstrukcije države, kar je predlog v osnovi vseboval.</p>
               <p>Danes se odločamo, kako naj teče njihova ustanovitev, na kakšen način. Torej,
               sprejeti bo treba zakon o pokrajinah in o financiranju pokrajin, ne glede na to, če
               nekateri govorijo, da je to v zraku, da se tega ne ve, kako bo, je vendarle ravno v
               tem zakonu to predvideno. Izdelati bo treba projekt o razdelitvi Slovenije na
               pokrajine in sprejeti zakon o ustanovitvi pokrajin ter končno tudi ustanoviti
               pokrajine, za katere se bo na eni strani opredelila stroka, se bo opredelila država
               in bo to narejeno v sodelovanju, po posvetovanju z občinami oziroma prebivalci na
               določenem območju.</p>
               <p>Žal smo se na ustavni komisiji seznanili z dvema diametralno nasprotnima stališčema.
               Po prvem naj bi se pokrajina ustanovila na osnovi soglasja občinskih svetov, kar smo
               že tudi danes slišali, najmanj dveh tretjin občin posamezne predvidene pokrajine,
               katerih število prebivalcev dosega najmanj dve tretjini prebivalcev posamezne
               predvidene pokrajine.</p>
               <p>Po našem mnenju, in mi smo v tem delu še posebej prisluhnili mnenju stroke, je ta
               ideja pravzaprav v temeljnem nasprotju z bistvom pokrajine kot posebne vrste lokalne
               samoupravne skupnosti, z vsemi atributi avtonomije, tako od države, kakor tudi od
               občine in seveda bi to na nek način bilo bližje ali pa podobno konstituciji občine.
               Takšennjihov status je mogoče zagotoviti le z zakonom. Tudi ko se bere evropska
               listina o lokalni samoupravi in podobne usmeritve, potem se seveda govori tudi o
               zakonih in o tem, da seveda država to regulira ob sodelovanju občin, za kar pa mi
               sicer menimo, da je absolutno nujno, da se občine poistovetijo tako z mejami kot
               funkcijami. Menimo pa, da bi soglasje pred odločitvijo bilo prezahtevno in bi
               onemogočalo, da bi do pokrajin sploh prišli. In kar bi bilo seveda najbolj narobe, bi
               bilo pa to, da bi v enem koncu Slovenije to lahko storili, na drugem koncu Slovenije
               pač ne, in bi imeli državo razparcelirano v nasprotju s funkcijami, ki naj bi jih
               pokrajine tudi imele. Če bi to pomenilo in to po našem mnenju bi lahko pomenilo, da
               bi skorajda vsaka občina lahko preprečila ustanovitev pokrajine in s tem celotno
               regionalizacijo na področju Slovenije, potem seveda je to po našem mnenju prevelika
               ovira in takega pristopa ne moremo podpreti.</p>
               <p>Drugo stališče, s katerim smo se seveda strinjali in ga je tudi sprejela ustavna
               komisija, pa je drugačno. Po prvotnem vladnem predlogu naj bi se odpravilo predhodno
               soglasje lokalnih skupnosti, torej občin in pokrajin, ki je predpisano v drugem
               odstavku 140. člena ustave za prenos državnih funkcij v izvajanje lokalnih skupnosti.
               Po novem predlogu pa naj bi se soglasje odpravilo le za pokrajino, ostalo pa naj bi
               za občine. Če bi se država odločila, da bi skupaj s kakšno občino, predvsem velja
               tukaj govoriti o mestnih in večjih občinah, ki bi lahko določene funkcije opravljale
               v imenu in tudi za račun države, da bi to veljalo in da bi v tem primeru seveda
               soglasje še vedno veljalo, za pokrajine pa ne. Razlog za takšno spremenjeno stališče
               je v tem, da bo glavni tok po predvidenem scenariju državne decentralizacije po
               ustanovitvi pokrajin usmerjen na pokrajine, zato bi bila ta odprava soglasja za
               pokrajine nujna, za občine pač ne. In drugič. V predlaganem novem besedilu 143. člena
               pa gre za še dve novosti, zakon o pokrajinah in njihovem financiranju sprejme državni
               zbor z dvotretjinsko večino navzočih, pomemben čeprav zahteven kompromis glede
               potrebne večine, tudi zakon, s katerim se ustanovi pokrajina, določi njeno območje,
               sedež in ime, sprejema zakon državni zbor z dvotretjinsko večino glasov navzočih
               poslancev, razen tega pa bi moraldržavni zbor pred odločanjem o ustanovitvi pokrajin
               pozvati vse občinske svete na območju predvidene pokrajine, da dajo svoje mnenje.
               Predlog in to je po mojem mnenju tisto, kar mora početi državi zbor, da išče
               kompromis, je torej predlog o dvotretjinski večini glasov navzočih poslancev za
               sprejem obeh zakonov. Na ta način je bilo pričakovati, da bo potreben kvorum za
               spremembe ustave tudi zagotovljen, kajti kot sem rekel, glede na strokovno mnenje in
               naše prepričanje brez spremembe 143. člena preprosto ne more priti do ustanovitev
               pokrajin in predvsem ne do regionalizacije Slovenije.</p>
               <p>Namesto predloga glede soglasja občin za ustanovitev pokrajin je ustavna komisija kot
               posledica tega kompromisa predlagala, da mora državi zbor pred odločanjem o
               ustanovitvi pokrajin pozvati občinske svete na območju predvidene pokrajine, da dajo
               svoja mnenja o ustanovitvi pokrajine.</p>
               <p>Navedeni predlog smo v LDS-u v celoti podprli, saj menimo,da morajo občine oziroma
               občinski sveti sodelovati z mnenji pri ustanavljanju pokrajin, pri tem pa
               pričakujemo, da bo zakonodajalec v čim večji meri upošteval njihova stališča, kar bi
               bilo seveda edino logično. V LDS-u menimo, da v Sloveniji pokrajine, vsaj v grobi
               zasnovi, že od nekdaj so, da se ljudje z njimi tudi poistovetijo in da znotraj njih
               tudi obstajajo že sedaj določene infrastrukturne, gospodarske, kulturne in
               zgodovinske vezi, torej da je na tej osnovi takrat, ko bi naj prišlo do oblikovanja
               zakonov, mogoče na osnovi teh ugotovitev tudi upoštevati specifike posameznih
               območij, ki že sedaj združujejo in povezujejo določene občine pri njihovih skupnih
               interesih in da je to potem nek odraz v zakonu.</p>
               <p>V poslanskem klubu LDS se zavedamo nevarnosti ustavne ureditve, ki določa tako
               zahtevno kvalificirano večino za odločanje o pokrajinah v državnem zboru. Takšna
               ureditev bi lahko omogočila ustanavljanje pokrajin, ki ne bi ustrezali funkcijam
               pokrajine kot širše regionalne skupnosti po svojem teritorialnem obsegu, po svojih
               kapacitetah in tako naprej. Prihajalo bi lahko do uveljavljanja lokalnih pritiskov za
               oblikovanje premajhnih pokrajin, ki bi zelo težko bile sposoben nosilec regionalnega
               razvoja na svojem območju, vendarle gre tudi za to ali pa predvsem za to.</p>
               <p>Poslankam in poslancev Liberalne demokracije Slovenije gre za to, da se čim prej,
               vendarle je diskusija dolga več kot deset let, realizira ureditev, po kateri se
               izvaja lokalna samouprava na dveh nivojih: v občinah in pokrajinah in da država lahko
               prenese izvajanje nekaterih svojih funkcij na nivo bližje prebivalcev.
               Predpostavljam, da bi to lahko bilo učinkovito za vse, tako za državo kot za
               prebivalce. Sicer pa menimo, da morajo pokrajine kot vmesna stopnja lokalne
               samouprave temeljiti na ekonomskih kriterijih, zato morajo biti pogoji za ustanovitev
               pokrajine premišljeni, za karsi bomo nadalje tudi prizadevali. Na drugi strani pa je
               potrebno pri uvajanju pokrajin upoštevati tudi, kot sem že prej omenil - geografske,
               zgodovinske in sociološke povezanosti prebivalcev na posameznih območjih. Vsi, ki
               kakorkoli poznamo to Slovenijo, vemo, da taka območja, ki gravitirajo na neke centre
               na neka središča, dejansko tudi funkcionirajo.</p>
               <p>V poslanskem klubu Liberalne demokracije Slovenije menimo, da je ustavna komisija s
               ponujenim kompromisom dorekla poglavitne rešitve in upamo, da bo vendarle ob že
               poudarjenih kompromisih to, kar je predlagano, tudi sprejeto. Hvala.</p>
            </sp>
            <sp xml:id="SDZ3-Izredna-47-2004-06-23.sp21">

               <speaker>PREDSEDNIK BORUT PAHOR:</speaker>

               <p>Hvala lepa, kolega Anderlič. Sedaj ima besedo kolega Diaci, predstavil bo stališče
               poslanske skupine SMS.</p>
            </sp>
            <sp xml:id="SDZ3-Izredna-47-2004-06-23.sp22">

               <speaker>MAG. MARKO DIACI:</speaker>

               <p>Hvala, za besedo. Lep pozdrav vsem prisotnim, spoštovani minister.</p>
               <p>Ureditev regionalizacije in uvedba pokrajin, se pravi, ustrezna sprememba ustave je
               nujno potrebna za delovanje naše države in nadaljnje delovanje v Evropski uniji.
               Vendar ne na silo in na način, ki bi prinašal več škode kot koristi.</p>
               <p>Usklajevanje sprememb ustave je potekalo zelo intenzivno, žal pa ni prišlo do
               dogovora in rešitve tega problema. Glede na to, da je za predmetno spremembo ustave
               potrebna dvotretjinska večina, so za tako stanje odgovorne predvsem večje stranke, ki
               bi o tako pomembni zadevi morala najti nacionalni konsenz.</p>
               <p>SMS meni, da bi bilo potrebno upoštevati voljo ljudi in občin pri urejanju te
               problematike, vendar pa ne na način, ki bo lahko pomenil zastoj pri sprejemanju teh
               sprememb. Razprava bi se morala predvsem osredotočiti na pristojnosti in odgovornosti
               pokrajin, njihovo financiranje in ne nazadnje število in sedeže le-teh, kar je tudi
               glavni problem, saj bi to pomenilo lažje razumevanje te problematike za prebivalce in
               tako možno hitrejšo rešitev.</p>
               <p>Prepričala nas je strokovna skupina, ki meni, citiram: "Da v takšnih razmerah ne bi
               bilo koristno, da bi strokovno podprla le eno od stališč, ki jih je predlagala
               državnemu zboru ustavna komisija, kar samo zase nima pravega smisla in tudi ne, da bi
               se nadaljeval postopek za sprejem ustavnih sprememb na področju lokalne in regionalne
               samouprave. Strokovna skupina upa, da bo naslednji državi zbor uspešnejši in
               odgovornejši pri odločanju, o tako pomembni zadevi, kot je regionalizacija Slovenije,
               ki je nujna za dograditev slovenske lokalne samouprave."</p>
               <p>Kar pa se tiče predlaganega prvega amandmaja k tretjemu stališču, menimo, da
               praktično ustavitev ne bo mogoča, razen če bo teh pokrajin cela vrsta, kar pa za našo
               državo ni najbolje. Zato predlagamo, da ustavne spremembe določb o pokrajinah
               prepustimo naslednjemu sklicu, ki bo v politično razelektrenem ozračju in z obratno
               metodo, kot je bila v tem sklicu, rešila to problematiko, saj vsi skupaj verjetno ne
               želimo, da bi bile pokrajine odlagališče izrabljenih političnih potencialov, kadrov
               in odlagališče problemov. Hvala.</p>
            </sp>
            <sp xml:id="SDZ3-Izredna-47-2004-06-23.sp23">

               <speaker>PREDSEDNIK BORUT PAHOR:</speaker>

               <p>Stališča bo sklenil kolega Sok, ki bo predstavil stališče poslanske skupine Nove
               Slovenije. Potem bomo prešli na razpravo poslank in poslancev. Prosim, kolega Sok,
               imate besedo.</p>
            </sp>
            <sp xml:id="SDZ3-Izredna-47-2004-06-23.sp24">

               <speaker>ALOJZ SOK:</speaker>

               <p>Spoštovani predsednik, gospod minister s sodelavcem, spoštovane kolegice poslanke in
               poslanci! Danes že tretjič premlevamo v tem državnem zboru eno in isto materijo. Gre
               za predlog sprememb 121., 140. in 143. člena ustave. V Novi Sloveniji razumemo, da to
               vladajoča koalicija poskusi enkrat, ampak če takrat ni bilo podpore, je povsem
               nerazumno, da se je to poskušalo še drugič. In ko še drugič ni uspelo, ste danes stem
               istim predlogom pred parlamentom še v tretje. Mislim, da nekomu, ki hoče trikrat z
               glavo skozi zid, v Novi Sloveniji ne moremo pomagati in bo moral pomoč poiskati kje
               drugje. Ko smo slišali predstavnika Slovenske ljudske stranke, vodjo poslanske
               skupine - Ljudska stranka je namreč na ustavni komisiji to stališče enkrat že
               podprla, danes pa smo tu slišali, da mora še razmisliti in da tega ne podpira -, ne
               vem, čemu ima sploh smisel danes zapraviti to sredo, 23. junija, in cel dan,
               najverjetneje, razpravljati o nečem, kar bo na koncu zavrnjeno oziroma kar nima
               zagotovljene podpore dveh tretjin poslancev. Vendar če tako hočete, bom pač v tem
               času, ki nam je na razpolago, povedal stališče poslanske skupine Nove Slovenije.</p>
               <p>Mi smo vseskozi nasprotovali spremembi 143. člena ustave in trdimo, da za ustanovitev
               pokrajin ni treba spreminjati oziroma črtati 143. člena. Sedanji 143. člen ustave
               namreč ureja področje povezovanja občin v širše lokalne skupnosti, pokrajine, na
               prostovoljni, se pravi, samoupravni osnovi - občine se lahko projektno povezujejo -,
               ne pa, da jih nekdo politično sili v neke kombinacije, ki že apriorno ne morejo biti
               uspešne. To je v bistvu v ustavo zapisan princip subsidiarnosti, torej nastajanja
               nekih združb od spodaj navzgor, in to v Novi Sloveniji tudi vseskozi poudarjamo in
               zagovarjamo. Pogosto spreminjanje ustave, tako kot se ga lotevamo v Republiki
               Sloveniji, ko ustavo spreminjamo zaradi določenih besed ali pa v tem primeru zaradi
               ustanavljanja pokrajin, seveda ni modro in ne daje neki listini, ki je
               najpomembnejša, ustrezne vrednosti.</p>
               <p>Pri tem predlogu za ustanavljanje pokrajin kot političnih tvorb ne gre za neke
               gospodarske, družbene ali kakšne druge razvojne razloge, ampak ustanoviti pokrajine
               kot politične tvorbe in jih potem nekako iz enega centra nadzorovati, kar v bistvu
               počne in si prizadeva ta vlada in vladajoča koalicija že ves čas, da dejansko vse
               nadzoruje v tej državi. Očitno je, da bi do pokrajin lahko že prišli, če bi vlada do
               tega trenutka naredila tisto, kar bi morala. Vlada je imela zadostno podporo, da bi
               čez državni zbor spravila in sprejela ustrezen zakon in na podlagi tega zakona bi se
               potem lahko občine same povezovale. Vendar dalje kot od osnutka zakona o pokrajini v
               teh dvanajstih letih, odkar je na oblasti Liberalna demokracija, dejansko ni prišlo.
               V zakonu, ki je bil sprejet leta 1999, osnutek zakona je bil sprejet v državnem zboru
               leta 1999, so nekako naštete naloge, kaj naj bi pokrajine delale. Te naloge so
               zapisane zelo široko in nejasno. Tako naj bi pokrajineskupaj opravljale nekatere
               komunalne dejavnosti, potem energetske dejavnosti, nekatere dejavnosti na področju
               šolstva, potem dejavnosti pri nadzoru gospodarstva in pa obrti ter kmetijstva.
               Nadalje naj bi opravljale nekatere skupne dejavnosti s področja urejanja prometa,
               potem nekatere dejavnosti glede naravnih in pa drugih nesreč, urejanje prostora,
               varstva okolja, nekatere druge javne službe, kakor tudi skupne dejavnosti na področju
               varovanja narave in pa kulturne dediščine. Vse skupaj je zapisano kot neka obširna
               nedefinirana predpostavka o tem, kaj naj bi bodoče pokrajine bile in kaj naj bi bila
               država pripravljena po načelu subsidiarnosti prenesti na tako ustanovljene pokrajine.
               V tem vidimo v Novi Sloveniji tudi enega od glavnih razlogov, da se urejanje tega
               področja lokalne samouprave v Republiki Sloveniji ni premaknilo z mrtve točke, ker so
               pač naloge bile zgolj opisne in nejasne. Še največ pomanjkljivosti tega osnutka
               zakona iz leta 1999 pa je na področju, ki ureja financiranje pokrajin. V zakonu je
               bilo navedeno, da se pokrajine med drugim financirajo iz lastnih sredstev, toda zakon
               ne pove, katera lastna sredstva naj bi to bila.</p>
               <p>Nadalje, naj bi se pokrajina financirala s sredstvi države, in sicer bi se država
               bila pripravljena odpovedati delu dohodnine, kakšen delež dohodnine bi naj to bil,
               zakon ne navaja. Navedena so tudi sredstva lokalnih skupnosti in v Novi Sloveniji smo
               prepričani, da je pravzaprav to edini vir, na katerega država močno računa. To je, na
               eni strani bi financirala pokrajine, nadrugi strani pa bi ta ista sredstva odvzela
               občinam, ki že danes prejemajo zelo malo sredstev za svoj razvoj. Vsega skupaj
               porabimo na nivoju lokalne samouprave okrog 4% bruto družbenega produkta, kar je med
               državami članicami Evropske unije najmanj oziroma lahko mirno zatrdim, da smo po
               takšnem načinu financiranja na samem repu v Evropski uniji. Sedaj se tukaj ponuja
               možnost, češ, državni zbor bo zakon o financiranju občin oziroma pokrajin sprejemal z
               dvotretjinsko večino prisotnih poslancev, ampak to ne pomeni nič, če mi še vedno ne
               vemo, kje bomo ta sredstva vzeli. In jaz sem še vedno prepričan, da bodo ta sredstva
               odvzeta občinam. Občinam, ki so se v tem trenutku dobro prijele in ki zelo dobro in
               uspešno delajo. Edino, kar je osnutek zakona iz leta 1999natančno opredelil, je da bo
               bodoča pokrajina imela nekatere organe, kot je pokrajinski svet, da bodo poleg
               pokrajinskega sveta še nekakšni pokrajinski odbori, ki jih bodo predlagali občinski
               sveti, in da bo imela pokrajinskega glavarja. Seveda je jasno, da bi takšna rešitev
               močno povečala upravne strukture pokrajin, da bi takšen zakon močno povečal
               birokracijo, posledično pa tudi veliko trošenje sredstev za ta namen. Zato v Novi
               Sloveniji odločno nasprotujemo, da bi na takšen način v Sloveniji zapravljaliže tako
               ali tako pičla sredstva za razvoj lokalne samouprave. Vlada in vladajoča koalicija
               prepričuje javnost, da je pokrajine nujno ustanoviti, in sicer iz razlogov
               centralizacije. Centralizacija pa naj bi bila posledica nastanka majhnih občin. V
               bistvu pa je centralizacija nastala zaradi tega, ker je vlada tako želela, ker je vse
               bolj centralizirala in vse več pristojnosti - namesto da bi jih pustila na lokalnih
               nivojih - nekako pripisovala in jemala zase. Ves ta čas je vlada na drugi strani
               občinam nalagala določene dolžnosti, pri tem pa je skoraj redno pozabljala, da to
               istočasno pomeni tudi finančno breme. Finančno ni poskrbela, da bi za te naloge, ki
               jih je prenesla, tudi zagotovila ustrezna sredstva. V bistvu lahko trdim, da je
               vladajoča koalicija sprejemala mnoga nepotrebna zakonska določila, v teh zakonih
               mnoge omejitve, mnoge nadstandardne odločitve, da smo oziroma ste, kjer se je le
               dalo, predpisovali visoke kazni in niz birokratskih ovir, sedaj pa trdite, da bi naj
               majhne občine bile krive oziroma da bi naj centralizacija v Sloveniji bila posledica
               teh majhnih občin. Zagotovo občine ne morejo nositi odgovornosti za to, da je vlada
               začela centralizacijo na področju upravnih nalog, kot je geodetska uprava, davčna
               uprava Republike Slovenije, v zadnjem času tudi centralizacija inšpekcijskih služb
               in, seveda, če bo ta vlada, se bo ta postopek tudi nadaljeval. Na eni strani se s
               tako centralizacijo pravzaprav ne dosega nobenega finančnega učinka, kajti če
               pogledate, se za birokracijo v Sloveniji porabljavedno več finančnih sredstev. Na
               drugi strani pa se s takšnimi postopki pravzaprav upravne naloge državljanom
               odtujujejo in s tem tudi dražijo. Ljudje morajo namreč vedno dlje, da lahko dobijo
               neke upravne akte, formularje, potrdila, obvestila in tako naprej, in vedno več
               morajo za izdajo takšnih in podobnih dokumentov tudi plačevati.</p>
               <p>Še najbolj na trhlih nogah pa je argument vlade, da se bo z ustanovitvijo pokrajin
               začel pospešen skladen regionalni razvoj. V Novi Sloveniji ne moremo pristati na
               vladni argument, da bodo odpravljene razvojne pomanjkljivosti, ki jih danes poznamo
               pri skladnem regionalnem razvoju, če nerazvita območja spremenimo v pokrajino. Status
               pokrajine ne pomeni, da se bo slabše razvito področje hitreje razvijalo, da se bo
               zmanjšalo število nezaposlenih. Če hočemo, da se regije bolj enakomerno in hitreje
               razvijajo, potem je nesporno treba hitreje in pa učinkoviteje izvrševati zakon o
               skladnem regionalnem razvoju, predvsem pa sprejeti nov, modern zakon, razbremeniti
               stroške dela in še prej znižati stroške državne uprave.</p>
               <p>Da zaključim, v Novi Sloveniji ne nasprotujemo nastanku pokrajin. Vendar pokrajine
               morajo, in o tem smo globoko prepričani, nastati od spodaj navzgor. Nastati morajo
               tako, da prebivalci vidijo v teh pokrajinah svojo priložnost, in nastati morajo na
               način, kot to ljudje želijo in hočejo. Pred tem je treba državljanom jasno in
               razločno povedati, kaj bo pokrajina v upravnem smislu pomenila, kakšne bodo njene
               naloge in kaj bo pokrajina pomenila v smislu finančnega bremena za naše
               davkoplačevalce. Preden se lotimo spreminjanja ustave je po mnenju Nove Slovenije
               treba pripraviti zakon o pokrajinah, iz katerega bo vse to, kar sem sedaj omenil,
               jasno in transparentno razvidno. Vse drugo, spoštovane kolegice poslanke in poslanci,
               vladajoča koalicija in pa minister, je nekakšna oblika, če se izrazim po srbsko,
               "nadmudrivanja". Vendar, če boste nadmudrili ali pa mislite, da boste nadmudrili
               določene politične stranke, bo to jalovo delo, kajti ljudstva se običajno za neko
               daljše obdobje ne da nadmudriti.</p>
               <p>Mi ne bomo podprli črtanja 143. člena. Tudi ta rešitev z amandmajem Združene liste,
               ki pomeni, da bi občine dajale neko neobvezno mnenje, ki bi naj bilo predpogoj za
               ustanovite pokrajin, nas seveda ne more prepričati, še zlasti ne, ker vidimo, da v
               tej državi, za časa te vlade niti izglasovani referendumi nič ne pomenijo, kaj šele
               bi pomenila takšna mnenja. Torej temu je seveda, ko vsakodnevno to opazujemo, težko
               verjeti in na to težko pristati. Odločitev ljudi, še enkrat povem, mora biti
               zavezujoča. Če tega ni, potem je težko govoriti, da bodo pokrajine nastale s
               konsenzom. Na to opozarja tudi državni svet. Verjetno ni potrebno posebej opozarjati,
               da v njem sedijo predstavniki lokalnih interesov. Ko bo vlada to razumela, potem bo
               zrelain pa pripravljena na en dober kompromis v tem parlamentu. Dokler pa tega ne bo
               razumela, pa nima smisla, da državni zbor dobesedni posiljuje s temi svojimi stališči
               v predlogu. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp25">

               <speaker>PREDSEDNIK BORUT PAHOR:</speaker>

               <p>Hvala lepa. S tem smo slišali vsa stališča poslanskih skupin in lahko začnemo z
               razpravo poslank in poslancev. Nekateri kolegi so se že opravičili, ne bodo govorili,
               kljub temu, da so na seznamu. Tako bodite, prosim, pozorni na vrstni red. Kolega
               Rokavec vi ste prvi.</p>
            </sp>
            <sp xml:id="SDZ3-Izredna-47-2004-06-23.sp26">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci. Če sem zelo
               podrobno poslušal predstavitev stališč poslanskih skupin, lahko ugotovim, da
               potrebnega soglasja za spremembo ustave na tem področju v tem trenutku ni. Najmanj
               štiri poslanske skupine so to izrecno povedale, glede na sedanje besedilo. Seveda pa
               tako v naši poslanski skupini kakor tudi v drugih ne vidim pretiranega navdušenja nad
               sprejemanjem sprememb ustave na področju pokrajin.</p>
               <p>Verjetno je temu razlog predvsem to, da je izkušnja tega mandata, pa verjetno tudi že
               nekaj posledic iz prejšnjega mandata, zelo slaba glede zagotavljanja potrebnih
               finančnih pogojev za delovanje občinam, predvsem pa sprejeti ukrepi z zakonskimi in
               seveda drugimi rešitvami v tem mandatu, ki so občinam naložile dodatne obveznosti,
               seveda pa finančnih sredstev za to niso zagotovile. Na podlagi tega so se iskala
               prizadevanja v ustavni komisiji, da bi z omogočenjem dvotretjinskega sprejemanja
               zakona, tako o financiranju občin, tako z zakonom, ki bi določal način ustanovitve
               pokrajin, bi seveda samo ustanovitev sprejeli z 2/3 večino. Kljub argumentom
               strokovne komisije, da s tem otežujemo postopek, menim, da glede na ne preveč
               pozitivno vzdušje in tudi na to, da niso bili ustvarjeni pogoji za objektiven
               pristop, da bi bilo to prej boljše iskanje kompromisov in rešitev kot seveda k temu,
               kar so seveda člani strokovne skupine povedali, da so izrecno nasprotovali
               kakršnimkoli pogojevanjem 2/3 večine pri sprejemanju zakonov na področju pokrajin.
               Ključno vprašanje za doseganje konsenza, sodeč po današnji razpravi, je predvsem v
               vprašanju vloge občine. In sedaj seveda razmišljam o tem, če je pripravljenost, da bi
               ta projekt pokrenili še v tem mandatu, potem menim, da bi verjetno kazalo prisluhniti
               tudi temu delu politične opcije, da se za enega od ključnih momentov pri ustanovitvi
               pokrajin tudi določi poseben kvorum soglasja občin. Iz prebranih oziroma
               predstavljenih stališ poslanskih skupin ni razvidno, da je v tem trenutku interes za
               to. Menim pa, da je področje spreminjanja ustave na področju pokrajin tako pomemben
               projekt, da si ga pa verjetno z eventualnim minimalnim preglasovanjem mogoče danes ne
               bi smeli privoščiti. Pa tudi vprašanje soglasja občin je pomembno vprašanje. Verjetno
               je to vprašanje prišlo bolj do izraza glede na ustvarjeno klimo, ki je na tem
               področju, na vprašanje zaupanja. Jaz bi v tem trenutku kljub vsemu, ker je bilo
               storjenega zelo veliko dela na tem projektu, še enkrat mogoče dal v razmislek vsem
               tistim poslanskim skupinam, ki so ali smo najavili seveda tudi pomislek k temu
               amandmaju poslanske skupine SDS, da bi o njem ponovno razmislili. Ali ne kaže dati
               občinam večjo težo, kot je v osnovnem predlogu zapisano? Menim, da ne more večja teža
               v nobenem primeru ničesar škodovati, tudi v primeru, če bi se v določenih primerih
               zgodilo, da bi ena sama občina odločala, kakšna bo določena pokrajina. Jaz ne razumem
               tistega amandmaja poslanske skupine Slovenske demokratske stranke, ki govori o
               dvotretjinski večini, tako seveda velikosti občin kakor tudi seveda števila
               prebivalcev v tem smislu, da bi potem bil projekt pokrajin blokiran za celo državo,
               lahko pa je za predvideno pokrajino, če bo pokrajina ustanovljena proti volji ene
               tretjine prebivalcev tiste pokrajine, menim, da ne bo dobro. S tega vidika menim, da
               je smiselno prisluhniti temu argumentu. Lahko gremo samo v konkreten praktičen
               primer. Zakaj bi določena občina nasprotovala ustanovitvi pokrajine? Ali ker se ne
               strinja z umestitvijo, ki jo bo predlagala vlada, tukaj je problem zelo enostavno
               rešen že v tem dokumentu, z referendumom, ali pa glede določitve sedeža pokrajin?
               Verjetno bo to bolj tisto ključno vprašanje določitve sedeža pokrajine, kjer bo
               mogoče prišlo do problema ene tretjine občine. Če bomo eno tretjino prebivalcev
               pokrajine ignorirali tudi pri določitvi sedeža pokrajine, vam povem, da ta pokrajina
               ne bo zaživela, ne bo dajala tistih rezultatov kot jih pričakujemo.</p>
               <p>Zato bi jaz seveda še enkrat apeliral, da poskušamo na ta predlog, ne glede na to, da
               ga je dala druga poslanska skupina in že to dolgo časa pri tem vztraja, ponovno
               razmisliti do končnega odločanja. Jaz menim, da lahko tak predlog prej koristi kot
               škoduje nadaljnjemu projektu regionalizacije. Hvala.</p>
            </sp>
            <sp xml:id="SDZ3-Izredna-47-2004-06-23.sp27">

               <speaker>PREDSEDNIK BORUT PAHOR:</speaker>

               <p>Hvala lepa. Kot sem rekel bomo verjetno koga preskočili, tako recimo kolega
               Battellija, Lenka. Kolega Potrč.</p>
            </sp>
            <sp xml:id="SDZ3-Izredna-47-2004-06-23.sp28">

               <speaker>MIRAN POTRČ:</speaker>

               <p>Hvala lepa. Jaz ne želim izhajati iz predpostavke, da o vprašanju urejanja ustavnega
               besedila o pokrajinah ne bi govorili dovolj, ne bi govorili temeljito, se ne bi med
               sabo razumeli, kaj kakšna rešitev pomeni, in da tudi danes stvari razlagamo drugače,
               kot v resnici zgledajo. Jaz sem trdno prepričan, da vsi vse vemo in da tudi danes
               mnoge besede niso povedane iskreno. Kar zadeva ustanavljanja pokrajin, mislim, da je
               edina korektna razlaga obstoječega 143. člena, da se pokrajine kot skupnosti občin
               lahko ustanavljajo. Lahko, lahko bi jih imeli, eno, drugo, tretjo, ampak kot
               skupnosti občin, s prenesenimi pristojnostmi z občine na pokrajino, če bi se tako
               dogovorile, vendar za to ni, normalno, pravega interesa, zaradi tega, ker si
               pokrajina in ker mi vsi želimo, da bi pokrajina imela tudi prenesene pristojnosti z
               države na pokrajine, in ker si želimo, da bi zaradi racionalnosti organizacije ta
               pokrajina lahko opravljala tudi del upravnih funkcij, bila, kot smo rekli, na nek
               način dvoživka. To bi bila smiselna organizacija države. Da pa to lahko zagotovimo,
               je treba državo organizirati po pokrajinah hkrati, ker ni mogoče imeti tri pokrajine
               na Gorenjskem, v Prekmurju pa na Primorskem, poenostavljam, ostalih pokrajin pa ne,
               ker se v tem primeru državne funkcije na pokrajine ne morejo prenašati, ker potem
               pride do popolne zmede, kaj je kdo pristojen odločati ali ne, v smislu sprejemanja
               odločitev, ali predstavniških v parlamentu ali samoupravnih v občini, občinskem svetu
               in pokrajinskem svetu oziroma na ravni uprave. To enostavno ne gre. In kdor tega po
               vseh razpravah še vedno ne želi videti, ne želi razumeti, ta po mojem mnenju tega ne
               dela zato, ker ne bi zares razumel, ampak ker ima neke druge interese in enostavno
               teh dejstev ne želi priznati. Se pravi, potrebna je hkratna organiziranost. In mi smo
               se dogovorili - zdaj bom citiral gospoda Podobnika, "po evropskem vzoru", po vzoru,
               kako se rešujejo problemi v Evropi -, da pristajamo na dvotretjinsko soglasje za
               sistemski zakon, ki bo določil pristojnosti pokrajin, sistem financiranja pokrajin,
               in da se dogovorimo za dvotretjinsko večino v državnem zboru za ustanovitev pokrajin;
               skratka, za to koliko jih bo, kje bodo, kakšni bodo sedeži in podobno. To smo se
               dogovorili in to je po evropskem vzoru - dvotretjinska večina navzočih. In danes je
               bilo že rečeno, če je treba, to hkrati pomeni tudi dvotretjinsko večino vseh, če bomo
               vsi takšen interesimeli. In rečeno je bilo, da smo vsi, tudi poslanke in poslanci,
               predstavniki ljudstva in bomo v tem smislu prav gotovo imeli interes, da ne
               uzurpiramo sebi pravice, da proti volji občin in proti volji državljank in
               državljanov razdelimo Slovenijo na pokrajine; kakšno vprašanje pa bo mogoče ostalo
               nerazrešeno. Če pa sprejmemo predloge, ki so danes dani, da je dvotretjinska večina v
               vsaki pokrajini bodočih predvidenih občin, s hkratnim dvotretjinskim številom
               prebivalcev pogoj za ustanovitev katerekoli pokrajine, potem, gospod Rokavec, ne
               morem drugače razumeti kot, da to pomeni, da se tudi ostale pokrajine ne morejo
               oblikovati. Ker če se ostale pokrajine lahko oblikujejo, potem smo tudi za to, kjer
               je spor, rekli, da je edini mogoč teritorij. Če pa to ni mogoč teritorij, ker tri
               želijo iti k sosedom na sever, tri k sosedom na jug, potem pa tudi tisti pokrajini na
               severu in na jugu te nista teritorialno zaključeni in o njiju ne moremo odločiti. In
               moramo vrteti kroge nesoglasja tako dolgo, dokler vseh stvari ne razrešimo.</p>
               <p>Jaz mislim, da je te edina realnost in da vse drugo, kar govorite, ni res! Ne bi
               moglo drugače biti. Morda so želje nekoga, ampak tekst je tako napisan. Zato mislim,
               da na ta način tisti, ki to zagovarja - lahko z najboljšimi nameni, ne bom kaj
               drugega rekel - , ampak sili ustavno rešitev v položaj, v katerem dejansko, glede na
               to, da vsi vemo, da o ustanovitvi pokrajin so različni koncepti, so različni pogledi,
               so različni interesi, da mnogokje tudi posamezne občine sebe vidijo na
               različnihkoncih, da bi prišli v situacijo, v kateri enostavno ustavno določbo ne bi
               mogli realizirati. Zato mislim, da bi bilo prav si to povedati, se danes odločati o
               tem, ker bomo v vsakem primeru v enaki situaciji.</p>
               <p>Če danes, kot je bil predlog, umaknemo odločanje, bomo v enaki situaciji, kot če
               danes odločamo in določitev ne bo sprejeta. Mi smo tik pred koncem tega sklica,
               računati s tem, da imamo še kaj veliko časa, ko vsi računamo s tem, da bo 15. julija
               zadnja redna seja, da bi lahko o ustavnih spremembah odločali, nimamo. V novem sklicu
               je pa skoraj da vseeno - ne v formalnem, ampak v dejanskem smislu - ali razpravo o
               ustavi nadaljujemo na tem, kjer smo sedaj končali, ali pa jo začenjamo na novo z novo
               pobudo, ki jo bo oblikovala vlada ali pa ustrezen del poslank in poslancev. Vse bomo
               vedeli ali pa ne bomo vedeli in lahko se bomo dogovorili. Zato jaz tudi za to, da
               umaknemo ta predlog, moram povedati, osebno nisem, vem pa, da če bi se večina tako
               odločila, potem bi pač morali to sprejeti. Tudi ne pričakujem,da bi umik tega
               predloga pomenil karkoli drugega kot pač dejstvo, da nismo pripravljeni ta minimum,
               do katerega smo sedaj po mnogih usklajevanjih in vsi pravite, da je to usklajevanje
               in te postopke minister Bohinc korektno opisal, da smo pred tem, da o tem
               odločamo.</p>
               <p>Rad bi samo zaključil s tem svojim mnenjem in prepričanjem: če nismo pripravljeni
               sprejeti tega minimuma, potem pač ta moment nismo pripravljeni se odločiti o
               možnosti, da z ustavo odpremo v naslednjem mandatu resno razpravo o pripravi dveh
               zakonov, ki bi urejala sistem in oblikovanje pokrajin v državi. Ne reči, da zaradi
               tega, ker tisti, ki to predlagamo, ne želimo spoštovati volje občin, ne reči, da
               zaradi tega, ker bi vse se dalo rešiti in kdor ne razume, da so povsod sami dobri
               nameni - nires. Če se to ne sprejeme, pač to enostavno ne bo mogoče. Jaz vem, da
               boste nasprotniki tega zavijali svoja stališča v, bi rekel, lepe šopke in celofan,
               ampak realnost je taka in prav je, da si jo priznamo. Hvala.</p>
            </sp>
            <sp xml:id="SDZ3-Izredna-47-2004-06-23.sp29">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Potrč. Igor Štemberger dobi besedo za svojo razpravo. Prosim.</p>
            </sp>
            <sp xml:id="SDZ3-Izredna-47-2004-06-23.sp30">

               <speaker>IGOR ŠTEMBERGER:</speaker>

               <p>Hvala, za besedo. Pokrajino kot neko drugo stopnjo lokalne samouprave oziroma vmestni
               člen med občino in državo, si verjetno želimo vsi. Ne le zato, da bomo lahko v
               pokrajinskih svetih našli mesta za reševanje kadrovskih problemov znotraj političnih
               strank, pač pa bolj zaradi tega, da bomo resnično državljanom približali državo
               oziroma določane naloge iz državnepristojnosti. Problem je le v tem, da imamo
               različne poglede na to, kakšne naj bodo pokrajine, koliko naj jih bo in predvsem,
               kako naj do teh pokrajin pridemo.</p>
               <p>Sam sem mnenja, da morajo biti pokrajine takšne, da jih bodo državljani z veseljem
               sprejeli. In če hočemo ta cilj doseči, potem je potreben najširši konsenz tako med
               poslanci kot tudi širše, med predstavniki lokalnih skupnosti, torej občin. Podpiram
               določbo, pri kateri se pokrajina ustanovi z zakonom, ki ga državni zbor sprejme z 2/3
               večino. Sam sem med tistimi, ki menimo, da morajo zrasti pokrajine od spodaj navzgor
               in ne obratno. Če bomo poslanci pri sprejemanju zakonu o ustanavljanju pokrajin znali
               prisluhniti državljanom, ne bo nobenega problema pri ustanavljanju pokrajin. Zato ne
               vidim nobene bojazni v tem, da se pred ustanovitvijo pokrajin zahteva soglasje s
               strani občin. To se mi zdi celo nujno potrebno, saj je to edini garant, da nekaterih
               občin pri ustanavljanju pokrajin ne bomo izigrali.</p>
               <p>Priznam, da imam velike zadržke že ob samih pomislekih, da bi pokrajine ustanavljali
               od zgoraj navzdol brez soglasja občine. Ti zadržki izvirajo iz negativne izkušnje iz
               preteklosti. Če se samo spomnimo statističnih regij, ki so bile dirigirane iz centra,
               ne da bi kdorkoli kogarkoli karkoli vprašal. Tako smo dobili na primer
               notranjsko-kraško statistično regijo, ki kaj dosti od Krasa razen v imenu, resnično
               nima. Ta regija združuje današnje upravne enote: Ilirska Bistrica, Cerknica in
               Postojna. Tako sta recimo Ilirska Bistrica in Cerknica pristala v isti statistični
               regiji, čeprav kaj dosti oziroma nič skupnega nimata. Res je, da sta geografsko
               sorazmerno blizu, vendar vse pogosto se pozablja, da je vmes 2000 metrov, skoraj 2000
               metrov visoka pregrada, ki se je reče Snežnik. Tako smo v regijo združili Primorce na
               eni strani Snežnika pa Notranjce na drugi strani Snežnika. Potem smo na istem
               teritoriju ustanovili policijsko upravo, ki zajema tudi te tri upravne enote, in ki,
               zanimivo, danes na področju te policijske uprave vozimo avtomobile s tremi različnimi
               registrskimi oznakami: eni Koper, drugi Ljubljana in tretji Postojna. Potem so se
               občine iz te regije povezovale v različne regionalne-razvojne agencije. Eni v južno
               Primorsko, eni v Notranjsko, pa se tukaj križajo mreže in sodišč in, ne vem, uradov
               za delo in ne nazadnje celo volilne enote za volitve v državni zbor. Regija je tako
               združila ene, ki gravitirajo na Koper, druge, ki gravitirajo na Ljubljano, in tretje,
               ki bi radi bili center. Skratka, cela "zbrka", ki ji v državni ni para in to le kot
               posledica vsiljene regije od zgoraj. Ta regija v praksi nikoli ni zaživela, ker od
               nje nihče ni imel koristi, razen tiste peščice v njenem centru, kjer so se ob vsaki
               novi reorganizaciji, ob vsaki novi racionalizaciji kopičili državni uradi. In če bomo
               danes pokrajino ustanavljali na enak način, bomo naredili enake napake, ker smo
               očitno nagnjeni k temu, da ustvarjamo zmešnjavo in nered, namesto da bi prisluhnili
               govoricam s terena. Jaz takega, z vrha dirigiranega ustanavljanja pokrajin ne bom
               podprl. Hvala.</p>
            </sp>
            <sp xml:id="SDZ3-Izredna-47-2004-06-23.sp31">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Štemberger. Bogdan Barovič dobi besedo.</p>
            </sp>
            <sp xml:id="SDZ3-Izredna-47-2004-06-23.sp32">

               <speaker>BOGDAN BAROVIČ:</speaker>

               <p>Hvala lepa, predsedujoči. Kolegice, kolegi, bom kratek. Ampak to povem zato, ker imam
               razlog. Povedal bom vsebino, ki sem jo že na 42. izredni seji in ki pač danes celo
               dokazuje, da je takrat Slovenska nacionalna stranka imela prav.</p>
               <p>Najprej. Še enkrat opozarjamo v imenu Nacionalne stranke, da poseganja v ustavo
               nikakor ne moremo enačiti, ne vem, s spremembami zakonov, ali pa z novelami zakonov,
               ali pa s popravki zakonov. Ustava je krovni pravni akt, ki zavezuje vse državljanke
               in državljane Republike Slovenije. In če se že tako radi učimo, pa kar je prav, da
               vse dobro odnesemo od dobrega o svetu, o Združenih državah Amerike, na primer - vsi
               vemo, kaj tam ustava pomeni. Kako je ustava in poseganje v ustavo v bistvu
               nedotakljivo.</p>
               <p>Drugič, posegamo v ustavo, kot je moj spoštovani poslanski kolega Sašo Peče v uvodu
               povedal, brez kakršnihkoli konkretnih meril, podatkov, vsebin in finančnih posledic.
               Tretjič, mesec in pol, nekaj več je, ko smo postali enakopravni člani Evropske unije,
               država, ki sodi v Evropsko unijo. Žal, kljub vsem prizadevanjem in hlastanju po
               znanju, kar se Evropske unije tiče, to priložnost sem imel kot poslanec, še vedno ne
               vidim nobenih usklajevanj med oblikovanjem regionalizacije na vseh štirih, tako
               imenovanih NUC nivojih, ker mi moramo uskladiti, ker to so tudi naše in obveze in
               pravice, regionalizacijo na evropske in državnem nivoju in ta po mnenju Slovenske
               nacionalne stranke mora biti sinhroma, usklajena, ne da sprejemamo nekaj doma, neka
               pravila druga veljajo v Evropi, in ko posegamo, če drugače ne, z iskanjem in s
               potrebami po finančnih sredstvi, se seveda ta razhajanja pojavijo. To vedo veliko
               bolje od mene tudi moji kolegi, ki so že vrsto let župani, kakšna pravila veljajo pri
               iskanju sredstev iz strukturnih ali pa kohezijskih skladov, na primer iz Evropske
               unije, glede na regionalno ureditev, ki jo imamo ta čas. In še hvala bogu, da imamo
               takšno, kakršna je.</p>
               <p>To je tretji poudarek, ki bi ga rad povedal, da obstoječe regije, čeprav jih
               imenujemo statistične, so, 12 jih je in živijo. Živijo zato, ker so nastale na osnovi
               skupnih interesov. Niso nastale na dvotretjinskem soglasju ali na mnenju ali na
               oblikovanju - ne vem, iz kakršnih sploh meril, ne vemo niti, zakaj in kakšni predlogi
               o oblikovanju regij, ki jih pa že kar v ustavo postavljamo, so.</p>
               <p>Poudaril sem na 42. izredni seji v imenu Slovenske nacionalne stranke tudi, da
               ocenjujemo, da so obstoječa določila, o katerih danes tudi govorimo, po našem mnenju
               ustavna, primerna in poudarjam, da lahko z zakonodajo, za katero sem prepričan, da ne
               bodo v neskladju z obstoječimi ustavnimi določili, da lahko z dopolnitvijo
               zakonodaje, s preoblikovanjem zakonodaje uredimo pokrajine po želji in hotenju ljudi,
               predvsem je poudarek na ljudeh.</p>
               <p>In za konec bom še enkrat spoštovane kolegice in kolege opozoril, že takrat na 42.
               izredni seji bi se lahko izognili današnji razpravi, ki pa je vsebinsko zelo podobna,
               kot vidimo, in mnenje, da dvotretjinska večina pač ne bo dosežena, prevladuje
               vsepovsod. Že takrat bi mogoče lahko kdaj prisluhnili tudi nam in bi ugotovili, da je
               bolje hiteti počasi, kajti hitrost ubija. In usklajevati regionalizacijo na evropskem
               in v državnem nivoju seveda z osnovno predpostavko, da imamo najprej osnovana merila,
               naloge, zagotovilo za ljudi, da bodo preživeli in živeli, in seveda finančna
               zagotovila, ki so tudi v teh spremembah, o katerih danes govorimo, opredeljena, lahko
               ustanovi država, če bo zagotovila sredstva. Ampak, kot je kolega Sašo Peče povedal,
               da nobeno ministrstvo ni bilo pripravljeno oziroma ni jasno izrazilo volje, da bo
               zagotovilo seveda pri prenosu nalog z ministrstva na nižji nivo, torej na nivo neke
               regije, da bo s tem preneslo tudi sredstva.</p>
               <p>Tako še enkrat v imenu Slovenske nacionalne stranke pravimo: ne hiteti, hitimo
               počasi. Najprej naredimo vsebino, naredimo programe, naloge in zagotovimo finančna
               sredstva - naj bo slika jasna - , potem pa bo verjetno tudi dvom o tem, ali naj bo
               mnenje ali pa naj bo soglasje občin, tako kot je bilo pri oblikovanju statističnih
               regij, bo ta dvom odpravljen.</p>
            </sp>
            <sp xml:id="SDZ3-Izredna-47-2004-06-23.sp33">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Barovič. Jože Avšič dobi besedo, prosim.</p>
            </sp>
            <sp xml:id="SDZ3-Izredna-47-2004-06-23.sp34">

               <speaker>JOŽE AVŠIČ:</speaker>

               <p>Kadarkoli smo v prejšnjem ali v tem mandatu govorili o pokrajini, smo se srečali
               pravzaprav s fantastično demagogijo. Vsi bi radi pokrajine! Ni poslanske skupine, ki
               tega ne trdi, da želimo pokrajine, pa vendar - nič nismo pripravljeni storiti, da bi
               jih v Sloveniji lahko tudi ustanovili. Sprašujem vse tiste, ki trdite, da obstoječa
               ustava to omogoča. Ustavo imamo že dolgo, odkar smo se osamosvojili, in 143. člen
               določa, ne lahko, ampak pravi, da občine se povezujejo v širše lokalne skupnosti,
               pokrajine samostojno. Zakaj jih nimamo v Sloveniji? Dajtemi povedati, če ustava to
               omogoča in če si vsi v resnici želimo, da bi imeli pokrajine, zakaj pokrajin nimamo?
               Občine se lahko povezujejo in nekatere manjše sredine, ki so čutile grožnjo, da bi
               bilo v Sloveniji morda malo pokrajin, če bodo ustanovljene z zakonom, so se skušale
               organizirati. Danes se je že govorilo o Koroški. Sam sem v prejšnjem mandatu vložil
               zakon - po koroškem vzoru, moram priznati - o pokrajini Posavje, kajti tri posavske
               občine želijo biti ena od bodočih slovenskih pokrajin - zaradi interesov dosedanjega
               povezovanja, zaradi možnosti, ki jih vidijo v takem povezovanju. Vendar pokrajin
               nismo ustanovili ne na Koroškem, ne v Posavju, ne v Spodnjem Podravju, ali kako se že
               imenuje, ne na severnem Primorskem niti v nekaterih drugih delih, za katere so tudi
               vloženi zakoni. Imamo celo neke regijske organe, vendar se sprašujem, kaj je oviralo
               občine do sedaj, da bi lokalne pristojnosti, pristojnosti občin, prenesle na
               pokrajine in bi ti danes, regijski organi, imeli pristojnost lokalnih skupnostina
               področju, na primer, zbiranja odpadkov in podobnih zadev. Niti ena od tovrstnih
               kvazipokrajin, ki danes delujejo v Sloveniji, nima pristojnosti, ki bi bile prenesene
               z lokalnih skupnosti na to pokrajino. So posvetovalni organi, marsikaj se na teh
               svetih skupnosti občin dogaja, vendar vedno v vsakem primeru, če mora priti do
               odločitve, odločajo o tem občine - ni prenosa pristojnosti. Na drugi strani država ne
               more prenašati svojih pristojnosti na dve ali tri pokrajine v Sloveniji, četudi bi
               bile ustanovljene v skladu s to ustavo, ki jo imamo. Kajti, ne znam si predstavljati,
               da bi, recimo, na Posavje ali na Koroško država prenesla pristojnost upravljanja z
               regionalnimi cestami, z denarjem vred, z vsemi ostalimi regionalnimi cestami v
               Sloveniji pa bi upravljala direkcija za državne ceste, tako kot je do sedaj. Ali pa
               za srednje šole in podobno.</p>
               <p>Skratka, predlog, ki ga imamo pred sabo, je verjetno res skrajni kompromis tega, kar
               politika želi na eni strani in kar stroka, ki ni posebno navdušena nad predlogom, ki
               ga imamo pred sabo, tudi še sprejema. Stroka se namreč boji prevelikega števila
               pokrajin in boji tega določila o dvotretjinskem odločanju o zakonu, ki naj bi bil
               podlaga za ustanovitev pokrajin, vendar mislim, da smo se za ta koncept na nek način
               že odločili. Vsi tisti, ki govorite, kako bi bilo prej treba določiti število
               pokrajin, vsebino pokrajin, sredstva, ki bodo šla na pokrajine, pravzaprav govorite o
               tem, kar bi moralo biti storjeno v zakonu, če bomo zakon sploh sprejemali v državnem
               zboru, kajti obstaja seveda velika nevarnost ali pa danes prepričanje, da tega
               določila 143. člena ne bomo spremenili. Večkrat se vprašam, če ni to tako, kot tisto
               Kolumbovo jajce oziroma vprašanje, kaj je bilo prej: kura ali jajce. Danes pravzaprav
               že tako in tako cel dan ali pa celo dopoldne poslušamo o tem, da je Slovenija kura,
               da je malo od tistega jajca naprej - ali po obliki, ali po poraščenosti, ali po
               vsebini - vprašajmo se sami. Ta kura ima tudi veliko piščancev, če so to lahko tudi
               občine v neki prispodobi Kje je pa petelin? Tega petelina pa nimamo. Ali ne bi bilo
               bolj prav, da je Slovenija petelin, ki ima jato kur, ki so pokrajine, in še množico
               piščancev, kar bi bile lahko občine. Vendar mi nismo v stanju narediti tega petelina
               in bomo ostali kure tudi naprej, vse dokler ne bomo našli politične volje, da
               spremenimo 143. člen ustave in omogočimo v naslednjem mandatu pripravo zakona za
               ustanovitev pokrajin. In čudim se, recimo, tisti politični stranki, ki se pripravlja
               na prevzem oblasti v prihodnjem mandatu, da zagovarja še strožja merila oziroma še
               strožji kriterij za ustanovitev pokrajin v Republiki Sloveniji, saj, če bodo imeli
               vlado, potem prav gotovo ne bodo nič lažje kot mi doslej ustanavljali pokrajine v
               prihodnjem mandatu. Jaz osebno bom amandma oziroma stališča ustavne komisije podprl,
               seveda si bom pa natančno zapomnil, kdo vse so tisti, ki so za pokrajine, pa niso
               pripravljeni za to nič storiti. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp35">

               <speaker>PODPREDSEDNIK VALENTIN POHOREC:</speaker>

               <p>Hvala, Jože Avšič. Mag. Janez Drobnič dobi besedo.</p>
            </sp>
            <sp xml:id="SDZ3-Izredna-47-2004-06-23.sp36">
               <speaker>MAG. JANEZ DROBNIČ:</speaker>
               <p>Hvala lepa za besedo. Sam seveda sem naklonjen temu, da bi prišli v Sloveniji do
               ustanovitve pokrajin in Nova Slovenija je večkrat poudarila, da moramo to zgraditi od
               spodaj, ne od zgoraj. Ustavni člen, ki je sedaj, lahko rečemo, to omogoča. Pobude za
               ustrezen zakon, ki bi to implementiral, seveda ni bilo. Torej ta pripravljenost se ni
               izkazala. Tudi v okviru tega zakona bi lahko ustrezno napisali kriterije, kako
               ustanoviti pokrajine. Tudi predmet, ta, ki je morda po nekaterih izjavah sodeč pretrd
               - soglasje bi lahko definirali v tem zakonu. Kako je s soglasjem, kako z mejnimi
               občinami, kako z možnostjo premikanja, lahko bi opredelili tudi število centrov
               oziroma regij. Vse to bi lahko opredelili z zakonom. Tega poskusa pač ni bilo
               opravljenega, zato sklicevati, da se to ne da, če se ni niti poskusilo, potem je
               seveda to nesmisel. Lahko bi na nek način tudi spodbudili nastajanje pokrajin, če bi
               seveda napisali zakon, ki bi zagotavljal dodatna sredstva v primeru, če se občine
               povezujejo v regije. Če bi določene projekte vezali ali proračunsko financiranje
               vezali na ustanovitev pokrajine, bi občine izredno hitro našle čas in to skupno
               povezavo tudi naredile. Očitno nekaterim bolj ustreza povezava z vrha navzdol po neki
               direktivi, na takšno direktivo pa sam ne pristajam. Zato pobud za ureditev brez
               soglasja občin, vsaj v nekem smislu, takšnem ali drugačnem, torej ne podpiram. Takšne
               pokrajine bi bile pravzaprav vladne depandanse.</p>
               <p>Ali pa, če bi naredili pokrajine s parlamenti in vsem tistim, kar zraven spada,
               administrativnim aparatom, bi bil je tudi strel v prazno. Takšnega še enega nivoja
               samoupravljanja oziroma upravljanja sistema zagotovo ne potrebujemo, glede na
               velikost naše države in glede na dejstva, da smo vključeni v Evropsko unijo. S tem bi
               postavili pravzaprav štiri nivoje upravljanja države, ki bi bilo za takšno Slovenijo
               nevzdržljiv, finančno nevzdržljivo, nepregledno in tudi neobvladljivo. Od vrha
               navzdol bi bil takšen princip tudi v nekem smislu razkosanje Slovenije.</p>
               <p>V Evropi se pojavljajo tenzije, pobude za ustanavljanje evropskih regij. Ideje smo
               slišali, ki so prihajale iz Italije, da bi tako imenovana regija Julijska krajina, ki
               bi segala nekako do Postojne ali še morda kaj čez, seveda z ozadjem; političnim,
               gospodarskim in nacionalnim nabojem. Potem je pobuda s strani naših severnih sosedov,
               konkretno osebe, ki je bolj zasanjana v nacionalne teme, da bi štajerska pokrajina
               segala do oziroma ta regija evropska do Hrvaške. In če bomo potem še mi sprejemali
               neke amandmaje, ki sta jih pripravila predstavnika narodnosti, potem se lahko za
               Slovenijo resno vprašamo, kaj bo z njo. Ali gre za dokončno razkosanje tega
               nacionalnega prostora in slovenske biti? Kako ustanavljati pokrajino, posebno
               pokrajino v Sloveniji, recimo, za tako imenovano italijansko pokrajino, če na tem
               ozemlju živi 3.000 Italijanov? Dajmo pogledati, kako se izvajajo standardi v
               sosednjih državah in kakšni so osnovni standardi delovanja pokrajine in zagotavljanje
               na nacionalni samobitnosti v okviru Evropske unije. Dajmo primerjati standarde, ki
               jih imajo Slovenci, živeči v Italiji, in Italijani, živeči v Sloveniji. Dajmo to lepo
               primerjati in bomo prišli do rezultatov.</p>
               <p>Kaj je s slovensko televizijo, to enoto v Kopru? Več kot sto uslužbencev, praktično
               kot ena ekipa, ki bi lahko vodila dostojno televizijo. Zagotavljamo s tem, da
               pokrivamo slovenski prostor z italijanskimi oddajami. Hkrati pa, ko se približamo
               kraju Postojna, z zahodne meje na nas udre našteto radijskih postaj, ki prekrijejo
               naše radijske postaje. Ali je to enakovrednost v evropskem prostoru? Smo se o tem kaj
               vprašali, kako je z razdeljevanjem frekvenc in kako z usklajevanjem frekvenc
               slovenskih radijskih postaj in italijanskih radijskih postaj. Vse to seveda oblikuje
               obnašanje, občutke manjvrednosti ali pa več vrednosti ljudi na tem ali drugem
               prostoru. Nočem pregrevati prostora, ampak povedati je treba resnico, zato da bi ena
               in druga stran spoznala, kje je pravzaprav zadeva šla preko meje. Zato so postavljeni
               standardi, za probleme, ki so nastali v zvezis temi radijskimi postajami, so
               standardi postavljeni, vendar se jih ne ena stran, ne druga ne drži. Ena vsiljuje
               čez, druga poklekne.</p>
               <p>Torej, na tak način seveda ni primeren pristop k ustanovitvi pokrajin. Potem je
               boljše, da jih ni. Še enkrat pa poudarjam, obstoječa ustavna določba zadostuje za
               ustanovitev pokrajin. Potem pa je treba sprejeti zakon, verjetno generalni, in potem
               s posamičnimi zakoni ustanoviti posamezne pokrajine. In tudi za mesto usklajevanja bi
               bilo v takem zakonu možno najti oziroma zato usklajevanje možno najti mesto v zakonu
               in za razrešitev spornih, morda mejnih dilem ali podobnega. Seveda, na načelu
               odločitve občin. Zato je treba ohraniti institut soglasja.</p>
            </sp>
            <sp xml:id="SDZ3-Izredna-47-2004-06-23.sp37">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Drobnič. Besedo dobi kolega Aurelio Juri.</p>
            </sp>
            <sp xml:id="SDZ3-Izredna-47-2004-06-23.sp38">

               <speaker>AURELIO JURI:</speaker>

               <p>Hvala, gospod predsednik. Bom kratek. V luči velike inovativnosti ali telovadne
               spretnosti kolegov iz Ljudske stranke mislim, da ne vidim velikega smisla današnje
               seje, razen tega, da končno snamemo maske, ugotovimo, da ves trud, ki smo ga vlagali
               vsi, tekom celotnega mandata, ni obrodil sadov in smo pred situacijo, ko tudi s
               takimi odstopanji od prvotnih rešitev in z zviševanjem praga in zahtevnosti
               urejevanja regionalizacije v Sloveniji, seveda ne bomo uspeli.</p>
               <p>Mislim, da je iz vrste razprav bilo čutiti željo nekaterih seveda, da karkoli bi
               tukaj počeli v tej dvorani, ne smemo spremeniti ustave. Ustava je bila koncipirana
               tako, da je močno centralizirala državo še v času komunalnega sistema, ko je bilo 60
               komun. Te iste politične sile, ki so tako ustavo koncipirale in seveda določile
               centralizacijo ustroja, danes nasprotujejo temu, da bi prišli do ustavnih rešitev, ki
               bi omogočile drugačno postavitev našega teritorialnega ustroja.</p>
               <p>Mi s spremembami ustave za črtanje 143. člena ne ustanavljamo pokrajin, ne določamo
               virov financiranja, ne določamo pristojnosti, ampak samo olajšujemo postopek
               ustanavljanja pokrajin, zaradi tega, ker se je ves čas videlo, da to ni bilo mogoče.
               Zato do pokrajin mi nismo prišli v ureditvi, v kakršni smo. Zato seveda,
               pripovedovanje o vlogah občin, o tem, da naj bi dajale ne samo mnenje, ker tudi
               mnenje zna biti za marsikoga in zlasti za zakonodajalca vendar dovolj zavezujoče, ker
               mimo tega ne moreš oziroma se zavedaš, da lahko greš v nek konflikt, ki je
               neproduktiven, ali pa, da celo določimo formalno pravico do soglasja. Je skregano
               celo z ureditvijo zakonodaje, ki jo imamo za ustanovitev občin, celo tam imamo
               določilo, ki omogoča, da vlada oziroma parlament ustanovi občino mimo volje
               prebivalcev tistega prostora, če so posebne in take druge okoliščine, kar smo videli
               ob zadevi Koper, ko dvakrat na referendumih, 90% glasov proti, za ne katere ni bilo
               meritorno in bi moral državni zbor odločiti tudi v nasprotju s tisto voljo.</p>
               <p>Ko govorimo o pokrajinah, govorimo o nečem, kjer se ne samo uresničujejo lokalni
               interesi, ampak se izvajajo pristojnosti države in pri tem naj bi seveda bilo
               zavezujoče stališče občine, ki je združena v tisto pokrajino, tako da bi z
               inštrumentom soglasja lahko seveda v določenem deležu teh občin ustavila oblikovanje
               pokrajin. Tako je to veliko sprenevedanje.</p>
               <p>Jaz bom podprl stališča ustavne komisije, podprl bom tudi amandma k tem stališčem, ki
               sta ga dali narodni skupnosti, ki ne govori o tem, da bomo ustanavljali italijansko
               ali madžarsko pokrajino, ampak samo o tem, da bomo s posebnimi statusi omogočili, da
               država na te dve pokrajine prenese tudi svoje pristojnosti iz naslova uresničevanja
               ustavnih pravic narodnosti - nič drugega. Preprosto o tem, kar zadeva italijansko
               narodnost ali madžarsko narodnost, se bo odločalo bližje njunemu prostoru in ne v
               Ljubljani. Gre preprosto za rešitev, ki jo poznajo tudi drugje. Ne nazadnje, v
               Italiji veste, da Furlanija-Julijska krajina ima poseben status prav zaradi tega, da
               to lažje uresničuje in žal se ne izvaja tako, kot bi se moralo.</p>
               <p>Tako bom podprl, ampak se zavedam, da danes ne bomo dobili ustrezne večine in da bo
               zgodba končana, pri čemer je prav, da tisti, ki spremljajo naše delo, vedo točno, kdo
               je bil za to, da se spremeni ustavno oviro za ustanavljanje pokrajin, ki jo imamo že
               vrsto let, že štirinajsto leto, in kdo je bil za to, da se ta ovira ohrani. In jutri,
               če bodo te politične sile na oblasti, si v ničemer ne obetam, da bo prišlo takrat do
               regionalizacije, ampak še naprej do močne in neizpodbitne centralizacije pristojnosti
               države. Hvala.</p>
            </sp>
            <sp xml:id="SDZ3-Izredna-47-2004-06-23.sp39">

               <speaker>PODPREDSEDNIK VALENTIN POHOREC:</speaker>

               <p>Hvala. K besedi vabim kolegico Irmo Pavlinič Krebs.</p>
            </sp>
            <sp xml:id="SDZ3-Izredna-47-2004-06-23.sp40">

               <speaker>IRMA PAVLINIČ KREBS:</speaker>

               <p>Spoštovani gospod podpredsednik, hvala lepa. Predstavniki vlade, poslanke in
               poslanci! Štiri leta se intenzivno ukvarjam z vprašanjem te centralizacije, tako kot
               članica ustavne komisije, ne samo tam, ampak tudi z intenzivnim delovanjem v okviru
               sveta koroške regije. In dovolite, da s tega mesta sporočim svoje neizmerno
               razočaranje in sporočim tudi to, da je odnos večine političnih strank v slovenskem
               prostoru do tega vprašanja, ki bo rezultiral pri podpori ustavni spremembi ali ne, po
               moji oceni največja možna politična aroganca, ki sem jo v teh štirih letih videla v
               slovenskem političnem prostoru. Ne samo aroganca, ampak največji možen razkorak med
               besedami in dejanji, ki jih te politične stranke sporočajo. Bila sem priča v teh treh
               letih, na delu silam, ki so delale vse, nekako podpreti potrebno členitev Slovenije
               na manjše enote, ampak delu z izmišljevanjem neverjetnih idej, ki jih svet ne pozna,
               rešitev, ki jih svet ne pozna, kako preprečiti, da bi do teh ustavnih sprememb
               prišlo. Sama osebno bi si želela zahvaliti strokovni komisiji, tudi vladi Republike
               Slovenije, ki sta nam obe ti instituciji postregli z izjemno strokovnimi predlogi, za
               katere sem ocenjevala, da je zrelost političnih akterjev v slovenskem prostoru vendar
               prišla do stopnje, ko bodo tem strokovnim argumentom znali slediti. Samo dve navedbi,
               ki sta bili danes v tem prostoru kot tisti - pa ne samo danes -, ki bi preprečevali
               sprejem z novimi stališči, z novimi amandmaji, da bi jih morali sprejeti, da bi torej
               regionalizacija bila to, kar stranke, ki temu dejansko nasprotujejo, mislijo, želim
               povedati in dokazati, da gre za popolno politično blefiranje, da ne rečem, aroganco,
               ki se nam, ki res želimo, da do tega pride, prevečkrat očita.</p>
               <p>Poglejmo si našo dosedanjo, do pred kratkim koalicijsko partnerico, Slovensko ljudsko
               stranko. Če se vrnem samo na Brdo, ko smo še usklajevali svoje bodoče korake do
               naslednjih državnozborskih volitev in se torej usklajevali na pomembnih vprašanjih za
               to državo, ki jih moramo rešiti in ki zahtevajo 60 glasov poslank in poslancev, je
               bila tam zaveza in dogovor jasen. Pomenil je tudi velik razkorak med stališči, ki nam
               jih je sporočila strokovna komisija, in velik razkorak od predloga vlade. Pa vendar,
               ker smo se v naši politični opciji zavedali, da je po trinajstih letih centralizirane
               države treba stopiti korak naprej, smo popustili in Slovenski ljudski stranki
               pokazali, ko smo podprli tudi stališča, ki so bila tista njihova zahteva, da bi
               dobili njihove glasove, vgradili in so danes pred nami. In danes nastopi gospod
               Podobnik -in ne nazadnje gre za klofuto predsedniku državnega zbora, ki je še zadnje
               poskuse usklajevanj pripeljal do seje ustavne komisije, in je torej dvotretjinska
               večina pri odločanju o zakonu glede financiranja pokrajin, glede oblikovanja območij
               in tako naprej, bilo tisto, kar ste sporočili še na seji ustavne komisije ne dolgo
               nazaj - danes tu popolnoma novo stališče! Če torej ne podpremo tudi amandmaja
               Slovenske demokratske stranke, to ni tisti politični konsenz. Mislim, to je politična
               aroganca prve stopnje,ki jo vsaj jaz tako ocenjujem, in sprenevedanje res take
               stopnje... Gospod Kangler, posmehujete se mi, pa ste s tega mesta na nedavni nočni
               seji rekli, da če meni za Koroško ni mar, vam za Štajersko je. Boste pa danes
               pokazali s svojim glasovanje, za kaj vam je sploh v tem slovenskem prostoru mar. To
               je prvi del, ki mi kaže na to, da politične stranke, ki najbolj govorijo o skladnem
               razvoju, naredijo vse, da skratka do tega ne pride.</p>
               <p>Od spodaj navzgor - Slovenska demokratska stranka. Vse magnetograme sem prebrala, in
               ko je prvič gospod Janša vse svoje teze, kako bi mi zgradili od spodaj navzgor te
               naše vmesne stopnje na odboru, na ustavni komisiji razvil, imam tu tri strani
               magnetograma, kjer sem mu poleg tega, da mu je strokovna komisija z argumenti
               obrazložila, da to ne gre, tudi sama na konkretnem primeru skušala z argumentom
               pokazati, da to ne gre. Ampak, danes seveda spet amandma v smeri, ki je strokovno
               nesprejemljiv. Pa ne zato, ker bi mi danes v slovenskem političnem prostoru
               nasprotovali mnenju Slovenske demokratske stranke, ampak zato, ker nihče, ne v Evropi
               ne na svetu ni uspel zgraditi druge stopnje lokalne samouprave tako, kot vi danes
               predlagate.</p>
               <p>Strokovna komisija je s pomočjo mednarodnih primerjav, dokumentov sveta Evrope, na
               osnovi analiz dejanskih razmer v Sloveniji predstavila strokovno stališče, ki sledi
               predlogu vlade Republike Slovenije in tudi to je stališče naše politične opcije. Ne
               da se ustanoviti, ne morejo občine, doktor Šmidovnik pravi: "Ne morejo občine
               ustanoviti nekaj več, kar so one same." In to strokovno zdrži. Ne samo to, da nihče
               oblastnih struktur ni gradil na tak način. Spoštovani kolegi poslanci, mi lokalne
               samouprave nismo gradili tako, kot vi danes govorite, da moramo pokrajine in regije
               graditi na tak način. Z zakonom smo zgradili prvo stopnjo lokalne samouprave. Zakon
               je sprejel ta parlament; zakon, v katerem je določil pristojnosti, določil je način
               financiranja in tako naprej. Vi sami zelo dobro veste, da tako ne gre in zato me
               nikakor ne morete prepričati, da to ni kaj drugega kot dejansko populistično
               delovanje vse v smeri preprečiti nastanek regij. Tri leta vas poslušam in tri leta
               niste pristali na en razumen strokoven argument, ki ga je vedno znova in znova
               sporočala strokovna komisija in pregledi vseh evropskih praks in vseh svetovnih
               praks, pokažejo, da drugače ne gre.</p>
               <p>Tako, da to je moje mnenje, kaj počnete s tem sporočanjem. Ampak jaz ne obupam,
               in...</p>
            </sp>
            <sp xml:id="SDZ3-Izredna-47-2004-06-23.sp41">

               <speaker>PODPREDSEDNIK VALENTIN POHOREC:</speaker>

               <p>Prosim, da ne motite razpravljavca.</p>
            </sp>
            <sp xml:id="SDZ3-Izredna-47-2004-06-23.sp42">

               <speaker>IRMA PAVLINIČ KREBS:</speaker>

               <p>...in bom skušala ponovno sporočiti...</p>
            </sp>
            <sp xml:id="SDZ3-Izredna-47-2004-06-23.sp43">

               <speaker>PODPREDSEDNIK VALENTIN POHOREC:</speaker>

               <p>Gospod Kelemina, boste dobili besedo, ko boste na vrsti. Prosim.</p>
            </sp>
            <sp xml:id="SDZ3-Izredna-47-2004-06-23.sp44">

               <speaker>IRMA PAVLINIČ KREBS:</speaker>

               <p>Ponovno bom skušala sporočiti kak argument, ki bi mogoče vendar bilo ga vredno
               sprejeti, bom skušala gospod Jerovšek, bom skušala. Ker so v zadnjem času v
               slovenskem prostoru zelo moderna vizionarstva, premisleki o tem, kdaj bi, kako bi
               naredili, da bi naša demokracija stopila korak naprej, mi dovolite, da tudi sama
               sporočim neko politično vizionarstvo, ki pa ne bi smelo biti le to. Jaz bi želela, da
               tisti, ki vizije gradijo izven te hiše, da bi pomagali zgraditi to pomembno vizijo
               danes, ta trenutek, ko ob sprejemanju ustavnih sprememb, spremembi ustave, za katero
               vemo vsi, da je zelo pomembna družbena pogodba, s podporo tem spremembam pokazali, da
               od besed k dejanjem v naši državi znamo priti in da ne nazadnje, da je
               decentralizacija ta trenutek v Sloveniji izjemno pomembna. Siedentop je v knjigi
               Demokracija v Evropi za mojo oceno podal izjemno pomembno sporočilo o tem, kakšnega
               pomena je decentralizacija, ko pravi, da je pomembna ne le iz političnih in ustavnih
               razlogov. Pravi,da razpršitev moči je temeljnega pomena za razvoj človekovega
               značaja. Takšna razpršitev namreč goji tekmovalnost, zanašanje nase in ponižnost. Te
               lastnosti so neskončno bolj zaželene od strahu, lizunstva in nejevolje, ki jih
               spodbuja centralizacija oblasti. Navsezadnje si želimo, da bi bila, bom rekla,
               Slovenija varna, si ne želimo, da bi bila Slovenija varna zgolj za birokrate. V nekem
               smislu razpršitev moči skozi lokalno avtonomijo in do skrajnosti povečane možnosti za
               politično sodelovanje posameznikovpri vladanju, krepijo značaj. Ko posameznikom ne
               daje le temeljnih državljanskih pravic, temveč tudi izkušnjo udejanjanja političnih
               pravic, izkušnjo ukvarjanja z javnimi zadevami ter prinašanja znanja in razsodnosti v
               te zadeve. Politika, ki razprši moč,pomaga spreminjati naravo odnosa med državo in
               civilno družbo. Namesto da bi bil le pasivni nosilec ali prejemnik pravic ali
               državljanskih svoboščin, postane državljan aktiven delovalec, takšen, ki si prizadeva
               prepoznati javni blagor zase in se uči pretehtavati koristi in pomanjkljivosti, ko
               razmišlja o predlogih za urejanje javnih zadev. Aktivni državljan je tako prisiljen
               nezaznavno združevati teorijo s prakso, ideale z dejstvi, in ko to počne, se izbistri
               njegova presoja in poveča njegovo vedenje, moralna rast delovalca na področju
               državljanske dejavnosti pa izhaja iz nenehnega soočanja s potrebami ali hotenji
               drugih. Skratka, gre za take odnose, ki so predpogoj, da v naši državi zgradimo
               politično kulturo konsenza. <stage>/Oglašanje iz ozadja./</stage> Gospod Jerovšek, gre za argument,
               ki ima globoko vsebino. Gre za argument, za katerega mislim, da nas bi moral voditi
               poleg strokovnih argumentov, če želimo, da imajo državljanke in državljani v naši
               državi ne samo občutek, da je tu nekje sredi Slovenija, Ljubljana, država, ki naj
               misli na razvoj naše države, naj delegira sredstva po državi in dela to namesto nas.
               To ni več možno. Dolžni smo dopustiti državljankam in državljanom, da na vmesni
               stopnji med heterogenimi občinami ustvarimo tako institucionalno raven, ki bo bliže
               državljankam in državljanom, kjer bodo lažje participirali in soodločali o razvoju
               manjše enote. To ima Evropa. Mi pravimo, nismo torej zreli. Državljanke in državljani
               naj kar pustijo, da Ljubljana misli na naš razvoj. In zdaj, kje smo, kje smo ta
               trenutek v naši državi? Smo po definiciji najbolj centralizirana država.
               Centralizacija seveda ima svoje razumne razloge, ima razloge, ker smo z izgradnjo
               lokalne samouprave velikega števila občin katerih prebivalstvena struktura sega od
               500 do 300.000 prebivalcev, povzročili to, da jih država ne uspe kontaktirati vseh s
               takšno dolžno pozornostjo, kot bi si mi želeli, in potem tu jokamo, da neka okolja
               dobijo manj, druga več in tako naprej. Ne dovolimo pa jim, da se institucionalno
               združijo in močnejši nastopajo proti državi. Ne samo na to, da nastopajo, ampak da
               delegiramo davkoplčevalski denar, ki se danes zbira v državnem proračunu in samo 12%
               javnih prihodkov je tistih, s katerimi danes razpolagajo lokalne skupnosti; v Evropi
               vidimo, da so ti procenti na drugi stopnji od 24% do 30%, ta denar, ti javni prihodki
               se bodo delegirali hkrati s pristojnostmi, s tistimi, za katere bo država spoznala,
               da jih nižja raven bistveno in bolj uravnoteženo moderira za svoje prebivalce. Samo o
               tem govorimo. In vi nam sporočate, da v Sloveniji ta čas še ni dozorel, ob vseh teh
               spoznanjih, da smo centralizirani, da o večini zadev odločajo ministrstva na državi
               ravni, da se težko dogovarjajo in usklajujejo s tako heterogenimi občinami - vmesne
               strukture, pač, ne.</p>
               <p>Vsi vaši programi in vsa vaša sporočila v teh štirih letih s tega mesta pa kličejo po
               tem, da moramo nekaj storiti. In ni razumnega razloga, da danes z nestrokovnimi in
               populističnimi argumenti zavirate in boste v celoti zavrli, kot je bilo sporočeno, da
               do te ustavnespremembe pride. Kar pomeni še naprej male občine, država, ki naj misli
               za vse, in nezadovoljni občani, ki imajo občutek, da nekje na odtujenem pediestalu
               nekdo misli razvoj, pa oni mislijo, da bi z določenimi ukrepi bistveno lažje pognali
               razvoj svojega okolja.</p>
               <p>Gospod Peče je rekel: "Ja, saj zakon o koroški pokrajini je bil sprejet v prvi
               obravnavi." Že v letu 1999 je bilo spoznanje v tej državi, da je treba nujno storiti
               nekaj in vsaj na en način v skladu z obstoječo ustavno določbo omogočiti občinam
               povezovanje. Zato je bil sprejet zakon o spodbujanju skladnega regionalnega razvoja.
               Določil je okvire dvanajstih statističnih regij, a strokovna komisija in vlada seveda
               sta v tem času spoznali in ugotovili, da ti okviri bolehajo na okoliščini, da ni
               izvirnih nosilcev akcij, ker nimajo izvirnih sredstev za svoje delovanje. Če
               preberete najmanj pol metra, meter gradiv na to temo, boste videli, da je to zadosten
               in zelo pomemben strokovni argument, da samo medobčinsko povezovanje ne omogoča tiste
               stopnje, ki bi jo ti institucionalni okviri potrebovali. Koroški župani, dvanajst
               občin je izkoristilo pravzaprav popolnoma vse mehanizme dosedanjih zakonskih določb
               in zelo pomembno nastopajo v odnosu do države z regionalnimi projekti - tako da ta
               druga stopnja v temdelu je izjemno pomembna. In kot pritisk je bilo v letu 2000
               vloženih bistveno več predlogov, zakonov za ustanovitev posameznih pokrajin, kot je
               samo - prvi je, seveda, bil zakon o koroški pokrajini, potem zakon o pokrajini
               Posavje, Bela krajina, Spodnje Podravje. Vse to kaže, da so se ta območja začela
               zavedati, da brez povezovanja v nastopu do državnih struktur bodo manj uspešna. In ne
               nazadnje, tudi kandidiranje za evropska sredstva za strukturne sklade zahteva
               pripravo regionalnih projektov. In mi jim ne damo orodij, da bi lahko na teh stopnjah
               to počeli. Ali je to regionalen okvir z nekimi pristojnostmi na neki stopnji ali bomo
               zgradili še kakšno drugo stopnjo, je nepomembno. Pomembno je, da če ne bomo teh
               ustavnih sprememb sprejeli, ne bomo naredili nič. Zato ker trdim s polno
               odgovornostjo, da vsaj na območju dvanajstih občin v okviru koroške regije, sveta
               koroške regije, so izkoristili vse zakonske možnosti, ki jih danes država daje, tudi
               ustava Republike Slovenije. Več ne gre. Verjamete ali ne, takopač je. In temu
               strokovnemu argumentu niste prisluhnili.</p>
               <p>Kaj je še izjemnega pomena? Tudi državna uprava se nam v smislu vzpostavitve njene
               strukture v letu 1995, ko smo na eni strani zasledovali cilj, da se vzpostavi čista
               lokalna samouprava, pa se je državna uprava gradila po drugi strani, ni najbolj
               posrečila. To priznavamo vsi. Zato je sprememba 121. člena izjemno pomembna. Tudi ta
               sprememba je v tem sklopu in pomeni priložnost državi, ne samo da to popravi, da
               državno upravo približa občanom in občankam, ker bo lahko, tudi lokalnim skupnostim
               poverila opravljanje teh nalog, torej tistih, ki bodo bližje občanom in občankam,
               ampak tudi do tega momenta ne bo moglo priti. Evropske države seveda preraščajo te
               čiste delitve, lokalna samouprava na eni strani, državna uprava na drugi strani. Te
               strukture gradijo kot dvoživke, kadar je to bolj racionalno in bolj smiselno itd. Mi
               tega procesa ne bomo mogli začeti, ker brez spremembe 121. člena ne gre. Sedaj bo
               pravzaprav se verjetno vzpostavila razprava oziromaje že bila, da se ne ve, kakšne
               bodo, da bodo predrage, da bodo samo kot neki novi politični bivakatorji za politične
               stranke.</p>
               <p>Osnovi cilj, ki ga ima pri zasledovanju oblikovanja druge stopnje lokalne samouprave
               politična opcija LDS, je le-to zgraditi na tak način, da ne bo podražilo delovanja
               lokalnih skupnosti in državne uprave. To je bil naš cilje od vsega začetka. Koliko
               stopenj - gospod Moge, bo razpravljal, zagotovo, ker poznam njegov pogled in je zelo
               razumem, o različnih nivojih NUC-2, NUC-3 itd. Ta razmislek nas v prihodnje zagotovo
               čaka. Ampak, da smo ta trenutek pri tej stopnji zavedanja in strokovnih argumentov -
               še enkrat poudarjam, zelo korektnih in se zahvaljujem strokovni komisiji - , ki je
               delovala pri ustavni komisiji, da iščemo take argumente, nam ponujate argumente, ki
               ne vzdržijo in še te pravzaprav na koncu zanikate, s tem mislim na poslansko skupino
               SLS, pa je politična aroganca. Sporočilo ljudem v slovenskem prostoru je, da ne
               zaupamo, da bi manjše identitete v slovenski države bile bolj sposobne same graditi,
               razmišljati, ustvarjati svoj razvoj, kot je to sposobna država. To sporočilo pa je ob
               tej stopnji demokracije, za katero sem upala, da v Sloveniji je, zelo slabo. Jaz bi
               sama rada, da občanke in občane imajo možnost čimbolj participirati pri razvoju
               svojih okolij.</p>
               <p>Zaključujem in izražam ponovno izjemno žalost, ki pa, še enkrat poudarjam, vaši
               argumenti niso strokovni. To se da demantirati vsak trenutek, pomislite, kakšne vrste
               so. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp45">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Peče meni, da je bil napačno citiran oziroma razumljen, zato mu
               dovolim repliko. Prosim.</p>
            </sp>
            <sp xml:id="SDZ3-Izredna-47-2004-06-23.sp46">

               <speaker>SAŠO PEČE:</speaker>

               <p>Pravila zakonodajnega postopka so v tej hiši, imenovani državni zbor, seveda jasna.
               Zakon o koroški pokrajini je bil v parlamentarni proceduri, celo prvo obravnavo je
               pozitivno prestal. To pomeni, da je obstoječa ustava omogočala in še vedno omogoča,
               da se občine povezujejo v smislu doseganja oziroma zasledovanja višjih ciljev. Je pa
               res, da sprememba ustave, kot nam jo ponujate v tem trenutku, v ničemer ne nadgrajuje
               obstoječe ustave; celo več, ponuja prazno opcijo. Zato govoriti, da je <stage>(citiram)</stage>
               "brez argumentov bila dosedanja razprava", argumenti bi se ravno pokazali v tem, če
               bi jih v ustavnih spremembah zasledoval tudi krovni zakon, ki bi jasno določal
               pristojnosti, naloge in predvsem financiranje. In ravno tovrstni govori, kot so bili
               govori pred menoj, predstavljajo zavajanje - ljudem ponuditi zopet neko novo, prazno
               formo in obljubo o novih pokrajinah. Ja, lepo vas prosim! Smisel pokrajine je ja v
               tem, da zaživijo. Ni smisel pokrajine, da je samo zapisana v ustavi in nikoli ne
               doseže svojega cilja. Toda s takim načinom dela, s takimi predlogi ustavnih sprememb,
               kot nam jih ponujate, brez da bi vedeli za vsebino, brez da bi vedeli za naloge,
               predvsem za financiranje, je to popolnoma brezpredmetno.</p>
               <p>Zato pravim, da je zelo demagoško uveljavljati svoj pravi jaz, tako kot je delala
               govornica, v tem smislu, da te spremembe, ki so danes ponujene, predstavljajo
               prihodnost in edino svetlo pot za uveljavitev. Prvič, ugotovili smo, zakon o koroški
               pokrajini je bil v proceduri, ampak, žal, niste ga sprejeli - na podlagi obstoječe
               ustave. Zdaj pa ponujate rešitev, ki ne nosi niti pravic, niti nalog, niti
               financiranja. Kako lahko pričakujete, da bo katerakoli pokrajina, seveda ne samo
               Koroška, lahko zaživela?! Toliko v popravek. In bi prosil, da so v prihodnje
               govorniki bolj korektni. Hvala.</p>
            </sp>
            <sp xml:id="SDZ3-Izredna-47-2004-06-23.sp47">

               <speaker>PODPREDSEDNIK VALENTIN POHOREC:</speaker>

               <p>Kolegica Irma? <stage>(Ne.)</stage> Franc Kangler, imate besedo. Jožef Jerovšek, mislim, da niste
               upravičeni do replike, res ne; to še ni napačna navedba, ker še niste razpravljali in
               vas ni nihče napačno citiral ali pa napačno razumel. Franc Kangler, izvolite.
               <stage>/Oglašanje iz ozadja./</stage></p>
            </sp>
            <sp xml:id="SDZ3-Izredna-47-2004-06-23.sp48">

               <speaker>FRANC KANGLER:</speaker>

               <p>Podpredsednik, boste naredili red, da bom lahko spregovoril?</p>
            </sp>
            <sp xml:id="SDZ3-Izredna-47-2004-06-23.sp49">

               <speaker>PODPREDSEDNIK VALENTIN POHOREC:</speaker>

               <p>Bom. Kolega Jerovšek, prosim, da se umirite, da lahko Franc Kangler prične z
               razpravo.</p>
            </sp>
            <sp xml:id="SDZ3-Izredna-47-2004-06-23.sp50">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! Kolegica poslanka, podpredsednica
               državnega zbora, je uvodoma omenila moje ime in priimek. Na srečo sem sedaj na vrsti
               tudi kot razpravljavec. In vzel si bom toliko časa - čeprav želim, da bi bila moja
               razprava kratka in konstruktivna -, ker bi tudi sam želel kolegici Irmi nekatere
               stvari pojasniti. In kolegice, jaz vas spoštujem, če sem kdaj bil žaljiv do vas, se
               opravičujem, tudi tokrat ne želim biti do vas žaljiv; z vsem spoštovanjem ste mogoče
               danes bili nekajkrat žaljiva tudi vi do moje politične opcije, do stranke, ko ste
               izrazili aroganco Slovenske ljudske stranke.</p>
               <p>Kolegica Irma, v zadnjem času se veliko govori o aroganci vrha LDS do nekaterih
               vsebinskih točk in jaz sem vesel, da imate vi tako stališče, kot ste ga danes tu
               povedali. Vendar, kolegica Irma, prej sem se vam smejal izključno zaradi tega, ker
               sem vesel, da se vi zavzemate za tako stališče. Sem pa toliko žalosten, da ste toliko
               naivno slepi, da ne vidite, kaj je zadaj za tem, za temi spremembami in da se ne
               bojite tega, kar se nekateri poslanci, ki tudi prihajajo iz moje politične opcije ali
               Slovenske ljudske stranke, bojimo danes govoriti vse povprek, kazati s prstom na
               Slovensko ljudsko stranko.</p>
               <p>Kolegica Irma, mi smo bili in bomo konstruktivni pri tem vprašanju. Povejte mi, kdaj
               in na kakšen način in na kateri ustavni komisiji smo se že vnaprej ali tudi v
               prejšnji koaliciji dogovorili, da bodo na primer pri prioriteti in pri privilegiranem
               položaju državljani Republike Slovenije, ki so po narodnosti Italijani ali Madžari,
               imeli prioriteto, da bodo lahko ustanavljali na podlagi osnutka ustavnega zakona, kot
               so spremembe 121. člena, 140. in 143. členu, svoje pokrajine. To smo zapisali, na
               območju občin, kjer avtohotno živita italijanska ali madžarska narodnost, se oblikuje
               pokranjina s statutom. Spoštujem kolega Roberta Battellija, tudi Pozsončevo, nimam
               nič proti manjšinam, imajo pravico, ampak to so del naše države, to je del Republike
               Slovenije, to so državljani Republike Slovenije, ki imajo enake pravice kot mi. In če
               bomo dali enim možnost, da na območju, kot je v osnutku tudi zapisano,da sme
               ustanoviti s posebnim statutom, s posebnim zakonom pokrajino - ali boste potem lahko
               vi vašo kolegico Lidijo, ki prihaja od tam, prepričali, da na območju dravskega
               spodnjega polja ne bi imeli svoje pokrajine? Ali je, recimo, v Beli krajini ali ne
               vem, kje drugje, ko imajo dvakrat ali pa petkrat več prebivalcev ali pa število
               prebivalcev, kot pa imajo na območju italijanske narodnosti ali madžarske? Že
               vnaprej, preden smo sprejeli spremembe, ste favorizirali dve območji, da dobita svojo
               pokrajino. Že vnaprej! In na ta način vi ne boste dosegli dvotretjinske večine. In
               nihče ne bo na mene kazal, da imamo "figo v žepu" ali pa, da nismo konstruktivni
               oziroma kot ste rekli, da imamo politično aroganco. To ne gre, in vam odkrito
               povem.</p>
               <p>In tudi, kolegica Irma, rad bi vam razložil tudi to, da bi najrajši videl takšen
               zakon, da bi se sodna, izvršilna in zakonodajna veja oblasti delila na tri pokrajine,
               kolikor jih pač lahko Slovenija premore. Smešno se sliši, ideja ni slaba,
               zakonodajna, sodna veja oblasti ali pa izvršna veja oblasti. Predvsem mislim tu na
               tiste kadrovske zadeve. In poglejte, jaz vas spoštujem, kolegica Irma, zelo veliko
               ste si prizadevali okoli zakona o volitvah v evropski parlament, zelo veliko.
               Predvsem mislim na ženske kvote. Z vsem spoštovanjem smo tudi tiste spremembe, ki
               gredo po ključu, zadrge ali da morajo biti ženske tudi enake zastopane - ste veliko
               storili. Se pa vprašam, imate veliko funkcijo v LDS-u, zakaj niste bili na listi
               druga in bi bil jaz danes vesel, da bi vsaj Koroška, Prekmurje ali pa Štajerska od
               sedmih evroposlancev vsaj eno poslanko imeli. Pa nimamo niti enega! Vam se smešno
               spet zdi, ali ste pa zaradi teh mojih izrečenih besed vznemirjeni. Samo to je
               dejansko stanje. In dejansko stanje je tudi to, kar imamo danes na mizi. In takšnih
               sprememb na ta način, kolikor boste vztrajali, da nekatera favorizirana območja, kot
               imamo tukaj zapisano, z vsem spoštovanjem do teh prebivalcev, da dobijo svoje
               pokrajine s tem se ne strinjamo. Po mojem osebnem mnenju Slovenija premore maksimalno
               tri pokrajine. Imamo tri univerze, klinične centre in podobno in če ne bomo mi v
               kratkem ali pa v naslednjem mandatu, kdorkoli bo izvoljen v ta državni zbor, tudi
               spregovorili, predvsem bo najbolj pomembno, na kakšen način se bodo z državnega
               nivoja na pokrajinski nivo delile funkcije, naloge, obveznosti in kakšen bo tisti
               zakon o financiranju pokrajin, ki bo zagotavljal, da bo pokrajina zaživela na svoj
               način. Omenili ste, da imamo sedaj male občine na eni strani in državo, kar veliko
               županov iz vrst LDS-a je županov v mali občini, in ne glede na to, iz katere
               politične opcije prihaja, moram odkrito reči, da male občine so dobro zaživele, da so
               spoznale, kaj je to lokalna samouprava in da napredek in razvoj v lokalni samoupravi
               je doživel res vrhunec v novonastalih občinah. Pomembno pa je, na kakšen način se
               bodo občine povezovale v bodoče pokrajine, to je zelo pomembno. In če bo slovenski
               politični prostor pristal na to, da bomo začeli pokrajine oblikovati in da bomo
               dobili število pokrajin zelo veliko, mi odkrito, kolegi in kolegice, povejte, na
               kakšen način pa bomo mi se enakovredno in partnersko srečevali z nekaterimi
               pokrajinami, ki so v sosednjih državah, ki so tudi istočasno polnopravne članice
               Evropske unije, bodisi v Avstriji, bodisi na Madžarskem ali v Italiji. In bomo imeli
               na eni strani pokrajino s 5 000 ali pa 10 000 prebivalcev, na drugi strani pa
               pokrajine z nekaj milijoni ljudi. Če hočeš biti enakovreden partner in tudi moramo
               imeti približno vsaj Slovenijo razdeljeno na toliko pokrajin, kot jih premore država,
               kot jih premore sistem, kot jih bo tudi Evropa na ta način tudi sprejela. In danes
               tukaj na nas kazati, mislim, da je odveč, da je potreben političen kompromis; da
               političnega kompromisa pa pridemo na ta način, da je treba tudi druge, ki so člani te
               politične skupine, parlamenta, poslušati in ne bi želel več o tem razpravljati.</p>
               <p>Upam, da mi kdo ni zameril tega, ko sem govoril čisto moje osebne poglede na
               spremembo ustave in na pokrajine. Še enkrat pa poudarjam, da že boste vztrajali pri
               popravku amandmaja, kjer se na območju italijanske in madžarske narodnosti lahko
               oblikujejo z zakonom pokrajine, da takšnih sprememb ne morem podpreti - z vsem
               spoštovanjem do obeh narodnosti - , ampak prepričan sem, da pokrajina in lokalna
               samouprava je eno. Ti ljudje drugih narodnostih, ki živijo in imajo na teh območjih
               popolnoma enake pravice in tudi dolžnosti kot vsi tisti, ki so slovenske narodnosti,
               in tudi tiste lokalne skupnosti, na katerih območjih živita predvsem italijanska in
               madžarska narodnost, se popolnoma enakopravno in enakovredno lahko vključijo v bodočo
               pokrajino in v bodoč sistem lokalne samouprave.</p>
            </sp>
            <sp xml:id="SDZ3-Izredna-47-2004-06-23.sp51">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Kangler. Replika, Irma Pavlinič Krebs.</p>
            </sp>
            <sp xml:id="SDZ3-Izredna-47-2004-06-23.sp52">

               <speaker>IRMA PAVLINIČ KREBS:</speaker>

               <p>Hvala lepa. Najprej z dolžnim spoštovanjem gospodu Pečetu. Samo pojasnilo. Imate v
               obrazložitvi s strani vlade, v pojasnilu in tudi strokovna komisija mu potrjuje.</p>
               <p>Vsi zakoni, tudi zakon o koroški pokrajini, ne morejo biti sprejeti pred sistemskim
               zakonom o pokrajinah, ker nimajo vsebine. Sistemski zakon o pokrajinah ne more biti
               sprejet pred spremembo ustave Republike Slovenije. Torej vsi ti zakoni niso ničesar
               drugega kot izvajanje pritiska na politične stranke, da se vendar si zamislijo in
               prestopijo prag svojega ozkega razmišljanja in omogočijo decentralizacijo države.</p>
               <p>Gospod Kangler! Jaz se vam zahvaljujem za opravičilo. Ste me res takrat prizadeli, ko
               ste citirali, če meni za koroško ni mar in s tem seveda sporočili, da mi ni mar - vam
               za štajersko je. Me je, to mi ni bilo vseeno.</p>
               <p>Vaša ocena je, da je bilo ravnanje vaše stranke ves čas konstruktivno. Mene je danes
               skoraj kap, po domače povedano, gospod Kangler, ko je gospod Podobnik ponovno s tega
               krasnega mesta sredi okrogle dvorane sporočil vaše novo stališče, vaše novo stališče,
               ki ga še gospod Rokavec na ustavni komisiji ni sporočil. Kako potem govoriti o
               konstruktivnosti delovanja te stranke? Zato imam takšno mnenje, da je to aroganca do
               vprašanja, ki ga res želimo rešiti.</p>
               <p>Gospod Kangler, poslali ste me v Evropo s tezo, da bi takrat pa mi res pokazali, da
               spoštujemo regionalizacijo - narobe, gospod Kangler! Za mene, če bom jaz v Evropi,
               naša država, zato ker sem s Koroške, ne bo bolj demokratična in decentralizirana. Jaz
               želim, da moji Korošci in Korošice mislijo svoj razvoj na drugačen način, kot ga
               imajo možnost misliti danes. To jaz želim! In če vi govorite o treh pokrajinah -
               zakaj ne, kot o pokrajinah v smislu parlamenta in tako naprej! Jaz govorim o Koroški
               kot o razvojni regiji, ki rabi več denarja, ki rabi več institucionalnih orodij, da
               misli svoj razvoj. Preberite si možne členitve države, NUC 1, NUC 2, NUC 3 in tako
               naprej. Tako, da lepo prosim.</p>
               <p>Ampak mi se o teh stopnjah ne bomo mogli v tej državi nikoli pogovarjati, ker
               enostavno ne dopuščate, da naredimo prvi korak, to je ustavna sprememba. In vse
               ostalo je sprenevedanje in argumenti, ki to niso. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp53">

               <speaker>PODPREDSEDNIK VALENTIN POHOREC:</speaker>

               <p>Kolega Peče, kaj ste želeli?</p>
            </sp>
            <sp xml:id="SDZ3-Izredna-47-2004-06-23.sp54">

               <speaker>SAŠO PEČE:</speaker>

               <p>...<stage>/Nerazumljivo./</stage>... Ne zakonodajna ne izvršna veja oblasti ni ugotavljala teh novih
               dejstev, ko je bil zakon o koroški pokrajini obravnavan v prvi obravnavi. Jaz vam
               nočem povedati nič drugega kot: osnova za pokrajino je že v ustavi, je slaba osnova,
               ampak približno tako slaba kot v predlogu, ki ga predlaga vlada, zaradi tega, ker
               ustavna sprememba ne določa nalog in ne določa financiranja. In dokler boste
               sprejemali tovrstne ustavne lepotne popravke, ne bomo v tej državi naredili koraka
               naprej.</p>
               <p>Stališče Nacionalne stranke ob tem in podobnih vprašanjih: ne sprejemati zakona
               zaradi zakona, ne sprejemati zaradi tega, da bomo lahko javnosti povedali, da smo mi
               pa naredili to pa to. Sprejmimo zaradi vsebine. In ta ustavna sprememba nima vsebine,
               s to ustavno spremembo boste povzročili samo sledeče dejstvo, da pokrajin še ne bo da
               se bomo ukvarjali s prazno vsebino in to je žalost teh ustavnih sprememb. Zato je
               smiselno te ustavne spremembe zavreči, pristopiti k takšnim, ki bodo imele posledico
               in financiranje in naloge, vsebino pokrajin. To, kar pa zdaj delate, je pa
               izključnopolitična igra z namenom oziroma z zasledovanjem cilja ustvariti nek
               politični aparat, ki bo brez pristojnosti, brez nalog in brez financiranja. Pokrajine
               morajo biti tu zaradi ljudi, ne pa zaradi vas, politikov. Hvala.</p>
            </sp>
            <sp xml:id="SDZ3-Izredna-47-2004-06-23.sp55">

               <speaker>PODPREDSEDNIK VALENTIN POHOREC:</speaker>

               <p>Nadaljujemo razpravo. Vojko Čeligoj, želite besedo? Ne. Kolega Rokavec, izvolite.
            </p>
            </sp>
            <sp xml:id="SDZ3-Izredna-47-2004-06-23.sp56">

               <speaker>FRANCI ROKAVEC:</speaker>

               <p>Hvala za besedo. Gospa Irma Pavlinič Krebs - popravek napačne navedbe, absolutno!
               Nikoli jaz nisem na ustavni komisiji izrecno zastopal stališče poslanske skupine,
               ampak del poslanske skupine. Nikoli, nikoli v imenu celotne poslanske skupine. Gremo
               lahko gledat magnetograme. Vendar, gospa Irma Pavlinič Krebs, vedno sem se zavzemal
               za to, da pride pri uvedbi pokrajin do potrebnega soglasja, političnega soglasja. Če
               velik del politike meni, da je treba upoštevati tudi določen odstotek soglasja občin,
               potem, če hočemo spoštovati evropsko normo, tudi evropsko normo pri pripravi in
               določitvi evropske ustave, kar je povedal naš predsednik Podobnik, potem je treba
               včasih pristati tudi na tako imenovani "gnili kompromis", da gre zadeva naprej. In
               sem danes danes še enkrat pozval vse tiste stranke, ki še vedno imate problem v zvezi
               z dvotretjinskim soglasjem, da razmislite o tem, da tudi v to trdo jabolko poskušate
               tudi ugrizniti in seveda na podlagi tega iti naprej. Ne pa, seveda, za tistim plotom
               mnenja vztrajati za vsako ceno, tudi za ceno, da se ne premakne ustavna sprememba. To
               pa mislim, da pa ni politično in državotvorno dejanje, tudi ne od vas. Hvala.</p>
            </sp>
            <sp xml:id="SDZ3-Izredna-47-2004-06-23.sp57">

               <speaker>PODPREDSEDNIK VALENTIN POHOREC:</speaker>

               <p>Nadaljujemo z razpravo. Gospa Irma, prosim.</p>
            </sp>
            <sp xml:id="SDZ3-Izredna-47-2004-06-23.sp58">

               <speaker>IRMA PAVLINIČ KREBS:</speaker>

               <p>Hvala lepa. Samo, moja navedba ni bila napačna, gospod Rokavec, ni bila napačna.
               Soglasje občin nikoli ni bil pogoj Slovenske ljudske stranke: ne na Brdu in nikoli
               prej, in to kaže na vašo konstruktivnost. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp59">

               <speaker>PODPREDSEDNIK VALENTIN POHOREC:</speaker>

               <p>Čeligoj, želite razpravljati? Ne. Janko Veber.</p>
            </sp>
            <sp xml:id="SDZ3-Izredna-47-2004-06-23.sp60">

               <speaker>JANKO VEBER:</speaker>

               <p>Hvala za besedo. No, če pogledamo v zgodovino, ugotavljamo, da so vmesne ravni
               oblasti vedno nastajale na način, da so jih organizirale predstavnice centralne
               oblasti. Torej so pokrajine nastajale od zgoraj navzdol. Danes imamo v ustavi
               zapisano, da lokalne skupnosti same poskušajo oblikovati pokrajine, torej gre za
               nekako neskladje z znanimi zgodovinskimi dejstvi, ki so pripeljala do ustanavljanja
               pokrajin. Zato je treba spremeniti ustavo, če želimo doseči pokrajino, organiziranje
               pokrajin tudi v Sloveniji.</p>
               <p>Seveda je zelo veliko vprašanje, kako narediti ta korak. Menim, da je treba pri tem
               imeti resnično zelo jasno stališče predvsem vlade in državnega zbora, da želi
               prenesti določene naloge na vmesno raven in s tem omogočiti potem morda lažje
               izvajati tistih nalog, ki jih predvsem potrebujejo državljanke in državljani, in da
               je to bolj dostopno in tudi hitrejše pri obravnavanju posameznih vprašanj.</p>
               <p>Rešitev, ki je zapisana v predlogu ustavne komisije, govori tudi o tem, da če se
               katera od občin ne strinja z vključitvijo v konkretno pokrajino, lahko potem tudi
               izvede občinski referendum in se odloči za priključitev k sosednji pokrajini. Zdi se
               mi, da ta rešitev zelo dobro dopolnjuje željo po tako imenovanem soglasju, kje naj bi
               kakšna občina bila, v kateri pokrajini, kajti ne nazadnje je ključno to, da se ljudje
               z referendumom odločijo, kje bodo, če bodo pač v takšni situaciji, da se o tem morajo
               odločati. Včasih je tudi soglasje občinskega sveta ravno tako prilagojeno interesom
               ali pa trenutni zasedbi v občinskem svetu in včasih ne odraža celotne volje ali pa
               večinske volje v občini. Zato se mi ne zdi tako zeloključno, da bi resnično govorili
               o soglasju občine, ampak se mi zdi dejansko ključno to, da se lahko v nekem trenutku,
               ko pride do pokrajin, tudi z referendumom potem posamezna občina odloči drugače, kot
               je sprejeto v zakonu, ki ga sprejme državni zbor, o organiziranju pokrajin.</p>
               <p>Bi pa rad opozoril še na nekatera dejstva. In sicer, če se že pogovarjamo o
               pokrajinah, bi se bilo najbrž res zelo pomembno pogovarjati tudi o tem, ali bodo
               imele te pokrajine tudi pristojnost sprejemanja svoje zakonodaje, s katerimi bodo
               oblikovale konkretne rešitve, pristojnosti; to eno zelo pomembnih poglavij in sploh
               presoj, ali se odločamo za pokrajine ali ne. Seveda, temu mora slediti tudi
               financiranje teh nalog, in vse to mora biti prej zelo dobro premišljeno, preden se
               bomo odločali o tem, da bomo pokrajine ustanovili. In mislim, da bo brez jasnih
               odgovorov, predvsem na ti dve vprašanji, po mojem mnenju zelo težko doseči dve
               tretjini glasov vseh prisotnih, ki bodo, če bo tako zapisano v ustavi, glasovali o
               tem v državnem zboru.</p>
               <p>Menim pa, če sklenem razpravo, da je resnično lažje priti do pokrajin, če bomo
               spremenili ustavo. Če bomo to pustili lokalnim skupnostim, ne bomo nikoli prišli do
               stanja, da bo celotna država organizirana s pokrajinami, ampak bodo ostajala vmesna
               območja, kjer pač ta interes ne bo tako izrazit, in seveda do pokrajin na tistih
               območjih ne bo prihajalo, kar pomeni, da je potem tudi zelo težko sprejemati
               odločitve, prenesti pristojnosti in seveda izpeljati potem vse potrebne postopke, ki
               temu sledijo.</p>
               <p>Pomembno opozorilo pri tem se mi zdi tudi to, da se vendar spomnimo, da je Slovenija
               v Evropski uniji in da nekatere pristojnosti znotraj pokrajine seveda tudi v
               posameznih državah obstajajo in mogoče ne bi bilo slabo, da naredimo analizo predvsem
               tega, kako se lahko preživi in trži v posamezni pokrajini. Če se samo spomnimo, da
               ima Slovenija, kot celota relativno majhno tržišče, je še manjše tržišče, če ga
               iščemo samo znotraj pokrajine. Mnogi predpisi v Evropski uniji se nanašajo na
               pokrajine in je s tem lahko tudi za nekatere dejavnosti to zelo velika omejitev, še
               posebej, če se pogovarjamo mogoče o kmetijstvu, ki je eno od najbolj občutljivih, če
               ima premajhen trg, kajti določena količina izdelkov, ki jih lahko prodaš znotraj
               pokrajine in ustvariš znotrajpokrajine, je lahko premajhna, da bi lahko zagotavljala
               ugodno ceno na trgu. Seveda je ta vidik umeščenosti Slovenije v Evropsko unijo in te
               izkušnje o pokrajinah v Evropski uniji treba tudi analizirati in se potem odločati za
               ta izredno pomemben korak. Brez teh analiz je seveda to lahko prej slabša kot pa
               boljša rešitev.</p>
               <p>Tako bi pred nadaljnjim odločanjem o tej zadevi seveda si prizadeval za to, da bi
               čimveč podatkov imeli, preden bi se dokončno o tem odločili. Hvala.</p>
            </sp>
            <sp xml:id="SDZ3-Izredna-47-2004-06-23.sp61">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dobi Jožef Jerovšek.</p>
            </sp>
            <sp xml:id="SDZ3-Izredna-47-2004-06-23.sp62">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi. Ker prej nisem dobil
               besede za repliko, moram sicer protestirati, da tako tolmačite poslovnik, gospod
               podpredsednik, prepričan sem, da se vam bo maščevalo, kot se je stranki že maščevalo
               na volitvah, ko se je utopila, ker je ni več. Takšno hlapčevanje naročilom je tudi za
               vas neproduktivno. Toliko za uvod.</p>
               <p>Namreč, gospa Krebsova je govorila o politični aroganci. To je popolnoma pravilna
               tema za debato. Res v tej državi smo priča izredni politični aroganci tudi na
               področju ustanavljanja pokrajin, vendar se je kolegica Irma poslužila ali pa so ji
               tako naročili, naj se posluži metode "primite tatu" in kazanja na nas tukaj, na
               stranke v opoziciji, čeprav je politična aroganca osnovna značilnost te koalicije.
               Velika politična aroganca je pravzaprav razpoznavni znak te koalicije in zaradi tega
               ni čudno, da je prišla v popolno kontradikcijo sama s seboj, ko je govorila o tem,
               kaj oni želijo in česa opozicija ne želi.</p>
               <p>Domnevam, da kolegica celo verjame v to, kar na papirju napišejo voditelji njene
               stranke, in da ne vidi globlje, da ne vidi v politično ozadje, da ne vidi v politične
               cilje tega, kar je sicer na papirju napisano, pa se ve, da nihče od akterjev te
               stranke v tej koaliciji tega tako ne misli. Da ponujajo ljudstvu neko bleščečo
               podobo, praksa je pa popolnoma drugačna. Ona je s citiranjem iz knjige govorila o
               razpršitvi moči. Ja, lepo bi bilo, če bi vaši predlogi šli v to smer, da bi resnično
               predvidevali in omogočali vzpostavitev nekega lokalnega, nekega vmestnega nivoja
               oblasti s pristojnostmi, z možnostjo delovanja, s financiranjem - vse to je v megli.
               Tega nočete in ne želite predstaviti! In to se vendar da tako z zakonodajo, tako z
               deklarativnimi in doktrinarnimi akti narediti, preden stopi v veljavo ustavna
               sprememba. Greste se druge metode: prepričevanje ljudi, da se jim obeta ne vem kako
               bleščeča prihodnost, za katero pa nimajo osnove. Kako naj ljudje verjamemo ob že
               imenovani takšni politični aroganci? Ne gre za razpršitev moči, s tem predlogom je na
               mizi, ko se tako silovito branite sleherne participacije državljank in državljanov,
               ampak gre za betoniranje politične močitudi za slučaj, da izgubite jesenske
               državnozborske volitve, kar je sedaj velika verjetnost. In seveda ta strah, to
               drugačno razmišljanje državljanov in državljank vas navdaja z neverjetnim strahom, z
               neverjetnim populizmom, neverjetno demagogijo, ko prikazujete, kaj bi rad spremenili.
               Za slučaj izgube oblasti na državni ravni si želite še pred tem zgraditi vmesno
               stopnjo, ki vam bi dolgoročno omogočala politično moč brez priznavanja rezultatov na
               volitvah.</p>
               <p>Kolegica Krebsova je govorila, da "dolžni smo dopustiti državljankam in državljanom",
               da bodo participirali, ampak s tem se strinjam. Dolžni smo vsi skupaj zagotoviti in
               to participacijo zagotavlja slovenska ustava. Praktično delovanje, in tudi ti
               predlogi, pa gredo proti temu. Če ste dolžni, če smo dolžni zagotoviti participacijo,
               ali so občinski svetniki tisti, ki so reprezentanti ljudske izbire, ljudske volje, da
               vsaj na nekem malem segmentu participirajo. Zakaj ne sprejmete, da je nek kvorum
               soglasja pa vendar potreben? Zakaj je vaše stališče v takšni kontradikciji in v
               takšnem nasprotju s tem, kar je Republika Slovenija zahtevala in zastopala in tudi
               dosegla pri sprejemanju evropske ustave? Ali ni v evropskem merilu Slovenija tudi
               neka regija, katere interesi bi bili direktno pohojeni, če ne bi dosegli te dvojne
               večine pri sprejemanju odločitev? Zakaj vas podobna metoda za neko regijo, za te
               obrobne dele Slovenije tako strašno moto v slovenskem primeru, na slovenskem nivoju?
               Zakaj je ta dvoličnost - da eno govorite v Evropi, da drugo zastopate in izvajate
               tukaj v Sloveniji?</p>
               <p>In želel bi reči, da se ne strinjam s to teorijo, da ni možno tudi zgraditi, tudi po
               sedanji ustavi že, pokrajine od spodaj navzgor. Če zagotovite financiranje in
               delegiranje pristojnosti, vam zagotavljam, da je to možno storiti. Če bi za neko
               pokrajino dali na razpolago tista sredstva, ki ste jih v zadnjem letu, s tem da ste
               mižali, kako se s korupcijo milijarde in milijarde izgubljajo, zagotovili za nastanek
               neke regije in po principu, "kdor pride prej, prej melje", da bi, recimo,dali denar,
               ki ste ga poslali skozi SIB banko 3 milijarde. Da bi, recimo, za eno regijo Maribor,
               recimo tisto milijardo, za katero ste omogočili, da je prek stečajnih upraviteljev
               šla v privatne žepe. Da bi, recimo, za Koroško dali na razpolago tisti denar, ki je s
               takšno privatizacijo sistemske tehnike v Ravnah šel v privatne žepe. Če bi tisti
               denar bil na mizi, pa bi občine vedele, ta denar bomo lahko za svoje projekte
               uporabile, se sporazumejo prek noči. Dajte na razpolago teh letošnjih, recimo,
               odkritih 10 milijard korupcijskega denarja, ki se je pritekel v privatne žepe in
               recite, to se več ne bo dogajalo, na razpolago bo drugo leto 10 milijard denarja,
               pridobila ga bo pa tista pokrajina, ki se bo prva zbudila, prva organizirala in prva
               dosegla soglasje. Jutri imate na mizi soglasje! Jutri dobesedno imate na mizi
               soglasje, ker za ta denar bodo občine, preko županov, zadolženih, da izpolnjujejo
               pozitivne namere svojih državljanov. Tega ne želite! Tega ne želite. Doslej ni bilo
               politične volje, da bi preprečili korupcijo, in na takšen način vzpostavljanja
               vmestne ravni lokalne samouprave, se bo korupcija v Sloveniji še povečala. Zato, da
               bi lahko postavili točno predvidene svoje ljudi, brez slehernega soglasja občin! To
               pomeni, da boste prek teh vzvodov peljali korupcijo, če je ne bo možno na državni
               ravni. Dajte, enkrat zberite toliko politične volje, da boste dali ta denar, pa boste
               eno korupcijsko afero preprečili - delovanje. Tu je bilo izraženo tudi dobesedno
               prikazovanje "belih mišk" v očeh nekaterih poslancev LDS ob nekoliko spremenjenem
               stališču Ljudske stranke! Jaz mislim, da je pozitivno in pohvalno, da je končno
               spregledala tudi ta stranka. Ko ste podpisovali koalicijsko pogodbo, sedaj
               priznavate, da ste jo sprejeli v koalicijo samo zaradi tega, da bi po lastni zamisli
               lahko naredili pokrajine. Vendar ste jo šikanirali. V nadzorne svete bank in skladov
               tudi njihovih predstavnikov niste delegirali. Bili so zaničevani in sedaj so pač
               spregledali. Sedaj so spregledali in na to jih opozarjajo tudi njihovi župani, ki jih
               imajo precej na terenu. In mislim, da je to izraz tiste participacije in ljudske
               volje.</p>
               <p>Na evropskih volitvah je pravzaprav ljudstvo ta koncept, ki ga ponujate, že zavrglo,
               glasovalo je proti in to prepričljivo. Hkrati je na teh volitvah podprlo življenjsko
               gledanje na ustanavljanje pokrajin, na regijsko problematiko - življenjsko gledanje,
               ki je prisotno v evropskih demokratskih in ljudskih strankah, ki so nosilke tega
               projekta v Evropi. In zaradi tega ni čudno, da so požele prepričljivo zmago te
               stranke, ki življenjsko gledajo na ustanavljanje pokrajin in na funkcije
               pokrajin.</p>
               <p>Zakaj ljudje nimajo zaupanja v koncept, ki ga ponujate? Zato, ker dejansko, kot je
               bilo že omenjeno, ni ponujena vsebina, niso ponujene pristojnosti in niso
               zagotovljene finančne platforme bodočih pokrajin. To zakonodajo bi se lahko sprejelo
               in s prehodnimi določbami, da se uveljavi ob spremembi ustave. Ljudje bi točno
               vedeli, v kaj jih politični reprezentanti napotujejo. Ne podcenjevati ljudi, da se
               lahko dolgoročno norčujemo ali pa norčujete iz ljudi, da spoštovane evropskih norm ni
               pomembno in potrebno. Je potrebno! Upam, da bo spoštovanje evropskih norm tudi to
               državo prisililo, da bo na področju ustanavljanja pokrajin, odnosa do regijske
               problematike le-to treba spoštovati. Kako naj ljudje zaupajo, če, mislim, da
               predsednik liberalne akademije govori o tem, da si ljudje ne morejo predstavljati
               Slovenije kot predmoderne planšarije. Zmerjati Slovenijo s "planšarijo"! Ja, saj to
               je... Če je Slovenija planšarija, potem ste jo ustvarili vi. Vi ste ustvarjali
               Slovenijo, upravni in politični model, vi ste ustvarjali, kazati s prstom in govoriti
               o planšariji Sloveniji! Večno se zanaša ti na to, da ljudje ne bodo vedeli, za kaj
               gre, da ne bodo razumeli in da bodo stalno nasedli neki provokaciji - mislim, da je
               ta čas minil. In tu gospod Štrajn tudi govori o tem, da se lahko nek strah zgodi, če
               ne bodo pravočasno, pravilno razmišljali. Da se lahko zgodi, da se bodo uveljavile,
               prodrle, kupljive manjše stranke. To pomeni, da gospod Štrajn priznava, da ste v
               preteklosti kupovali naklonjenost manjših strank. To je zelo pomembno priznanje.</p>
            </sp>
            <sp xml:id="SDZ3-Izredna-47-2004-06-23.sp63">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek, ampak smo vendar pri ustavi in regijah, kolega Jerovšek!</p>
            </sp>
            <sp xml:id="SDZ3-Izredna-47-2004-06-23.sp64">

               <speaker>JOŽEF JEROVŠEK:</speaker>

               <p>Jaz doslej nisem imel pisnega dokaza, da je bila katerakoli stranka kupljena, mala
               stranka, tu pa je dokaz, da je bila v preteklosti kupljene manjše stranke.</p>
            </sp>
            <sp xml:id="SDZ3-Izredna-47-2004-06-23.sp65">

               <speaker>PODPREDSEDNIK VALENTIN POHOREC:</speaker>

               <p>Kolega Jerovšek!</p>
            </sp>
            <sp xml:id="SDZ3-Izredna-47-2004-06-23.sp66">

               <speaker>JOŽEF JEROVŠEK:</speaker>

               <p>Čakajte, predsednik liberalne akademije to piše, verjetno o tem lahko ...<stage>/Medsebojni
               pogovor./</stage>...</p>
            </sp>
            <sp xml:id="SDZ3-Izredna-47-2004-06-23.sp67">

               <speaker>PODPREDSEDNIK VALENTIN POHOREC:</speaker>

               <p>Člankov je dosti tudi o prometnih nesrečah, so danes članki, pa ne govorimo o njih.
            </p>
            </sp>
            <sp xml:id="SDZ3-Izredna-47-2004-06-23.sp68">

               <speaker>JOŽEF JEROVŠEK:</speaker>

               <p>...Govorim kaj Liberalna demokracija ponuja ljudem s svojim predlogom regionalne
               samouprave. To je iz sobotne priloge. In jaz verjetno lahko govorim o tem. Zdaj imate
               probleme, da na tem projektu ni bilo možno kupiti neke manjše stranke. Govorite o tem
               - ne vem, kaj se zgodilo -, da te male stranke naenkrat ne ubogajo več. Ne ubogajo,
               tako kot je bilo predvideno in določeno.</p>
               <p>In spoštovane kolegice in kolegi, čas je, da rezultate volitev zadnjih vzamete v
               roke, da jih resno jemljete, da jih resno razlagate, da si jih resno tolmačite.
               Ljudje ne marajo in ne želijo kupovati megle, ki jim jo ponujate, da preprečujete
               sleherno participacijo občin in ljudi. Sleherno. Ne rečem, da je ta participacija
               oziroma to soglasje treba jemati absolutno. Ampak z nekim kvorumom, kot je bil v
               Evropi dosežen za sprejemanje odločitev, to je pa evropska norma, po mojem. In če ne
               sprejemate teh evropskih norm, jaz ne verjamem, da bodo ljudje to nagradili.</p>
               <p>In nazadnje še o tem amandmaju manjšin. Glejte, moram reči, da sem zadržan do tega,
               kljub temu da se iz ure v uro predlog spreminja. Tu je, zdaj ne vem, praktično katera
               varianta velja, ampak ko smo že nekoč o tem razpravljali, sem posebej opozoril, kako
               nevarna je dikcija o posebnem statutu, ki asocira na poseben statut svobodnega
               tržaškega ozemlja na isti lokaciji, kar ni bil teritorij netedanje Jugoslavije niti
               ne sedanje Slovenije, ampak je to asocirano na neko drugačno državno tvorbo, s katero
               bi bila suverenost Slovenije seveda nična ali pa je sploh ne bi bilo. Mislim, da naša
               ustava že doslej odlično definira, pozitivna zakonodaja tudi, pravice manjšin in
               dolžnosti države Republike Slovenije. Kajti, če bi to uveljavili, potem mi ne moremo
               imeti Primorske kot pokrajine zgodovinske, kajti potem bi se dvojezičnost širila na
               celotno Primorsko. Kdo se strinja? Mislim, da so na nek način sotudi na teh volitvah
               ljudje zavrnili takšno pretirano uveljavljanje tega vsega tudi z zavrnitvijo neke
               liste in preferenčnega glasu nekoga drugega, ki tega ne pomeni, takšne politike te
               stranke.</p>
               <p>Glejte, bom čisto direkten. Skrbi me tudi v zvezi s tem, kar je kolega Battelli -
               škoda, da ga ni tu - , zastopal, ko je bila naša delegacija v Rimu, zunanjepolitični
               odbor, ko je v blefiranju, kaj bomo odprli, za kaj se bomo zavzemali, trdil, da ni
               potrebno vračanje kulturnih dobrin italijanske države, ki so bile v času vojne in
               fašizma odnešene z našega ozemlja. Ko je trdil, da se o kulturnih dobrina, slikarijah
               iz Pirana, lahko pogajata samo Vatikan in Republika Italija, kar je eklatantno
               zanikanje suverenosti Slovenije na tem ozemlju. In če se po glavah sprehajajo takšne
               ideje, ki eklatantno zanikajo suverenost s strani podpisnika tega amandmaja, jaz
               takšne miselnosti ne morem podpirati. In svarim - ta ideja je bila potem celo
               zavrnjena s strani italijanskega ministra, vendar je bila izrečena na našem sestanku
               In jaz se potem tu sprašujem, kam dejansko merijo takšni predlogi, zakaj se manjšinci
               zdijo depriviligirani v tej državi, zakaj se jim zdi, da ne morejo uresničevati z
               ustavo določenih pravic. Hkrati pa seveda je legitimno postavljati takšne amandmaje
               injih predlagati in tudi zahtevati takšne pravice, je pa to legitimno. Vendar, kot
               sem že rekel, tu imam jaz pomisleke in mislim, da je omenjene predloge treba brati
               tudi med vrsticami, podobno kot bi kolegica lahko prebrala predloge svoje stranke
               tudi med vrsticami. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp69">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dajem Antonu Botolenu.</p>
            </sp>
            <sp xml:id="SDZ3-Izredna-47-2004-06-23.sp70">

               <speaker>ANTON BUTOLEN:</speaker>

               <p>Hvala za besedo. Lep pozdrav predsedujoči, kolegice in kolegi poslanci. O resnih
               zadevah razpravljamo pravzaprav neresno. V sredo v parlamentu beremo sobotno prilogo,
               medtem ko so jo občani prebrali že v soboto. Sicer pa sem poglobljeni z argumenti
               temelječi razpravi frendovski psihoanalitični šel pogledat, o čem razpravljamo, in
               ugotovil, da razpravljamo o spremembi ustave glede ustanavljanja pokrajin, zato bom
               skušal biti zelo konkreten in se bom omejil na to, kar je na dnevnem redu.</p>
               <p>Temeljno vprašanje oziroma v ustavi pravzaprav želimo spremeniti način ustanavljanja
               pokrajine, ne pa toliko vsebine. Vendar je vsebina, kakšne bodo te pokrajine,
               bistvena tudi za način ustanavljanja. Vprašanje temeljno po mojem mnenju seveda je,
               ali bo pokrajina druga stopnja lokalne samouprave - in samo to - ali pa bo hkrati
               tudi najnižja stopnja državne ureditev, torej dvoživka. Če bo res samo druga stopnja
               lokalne samouprave, potem se moramo vprašati, kaj je na to drugo stopnjo sploh možno
               prenesti. Na območje, iz katerega prihajam smo ustanovili skupno občinsko upravo,
               prenesli na, recimo, bodočo pokrajino urejanja prostora, zbiranja odpadkov, občinske
               inšpekcije, soustanoviteljstvo komunalnega podjetja, knjižnice, zdravstvenega doma in
               še kaj. Več ne vidim, kaj bi še lahko prinesli z občin na pokrajino. To je seveda za
               pokrajino premalo. Zato bi seveda bilo nujno, če bi samo bila to druga stopnja
               lokalne samouprave, potem bi bilo nujno soglasje občin. Ampak na takšen način lokalna
               samouprava druge stopnje, pokrajina, ne more preživeti. Bistveno je, kaj bo na to
               pokrajino prenesla država. V mojem mišljenju mora v bodočem delokrogu pokrajine biti
               več kot 70% prenesenega delokroga s strani države in manj kot 30% s strani lokalne
               skupnosti. Če pa bodo država in ministrstva prenašala določene ne samo obveznosti,
               temveč tudi finance in tudi kadre, predvsem kadre, na drugo stopnjo te lokalne
               samouprave oziroma na pokrajine, ki bo istočasno prva stopnja državne uprave, potem
               je seveda logično, da se lahko takšna pokrajina ustanovi z zakonom.</p>
               <p>Razen tega, da bo pokrajina po meri ljudi, je seveda še posebej pomembno, da damo
               poudarek na učinkovitost in pa ekonomičnost. Z ustanavljanjem pokrajin se bistveno ne
               bi smela povečati državna birokracija, takšna ali drugačna, temveč je treba, če bomo
               prenašali pristojnosti, prenašali delokrog, prenašali finance, prenašati tudi kadre.
               V tem je smiselnost, drugače pa država te druge stopnje ne more vzdrževati.</p>
               <p>Govori se, da hitimo prehitro, da je treba hiteti še bolj počasi. Res je še
               vprašanje, kakšen bi še lahko bil tempo, ki bi bil počasnejši, kot je sedaj. Tako v
               bistvu s tem, ko s to ustavno spremembo na nek način govorimo samo, kakšen bo način
               ustanavljanja pokrajin, pravzaprav še ne prejudiciramo, kakšna bo vsebina, je pa
               seveda bistveno, kaj si kdo pod vsebino te druge stopnje, ki je pa najnižja stopnja
               državne uprave, predstavlja. Če si jo res predstavlja kot samo drugo stopnjo lokalne
               samouprave, potem še enkrat poudarjam, je logično, da vztraja na dvotretjinskem
               soglasju občin, če pa si jo predstavljamo tako, kot si jo jaz predstavljam, potem pa
               tega po mojem ni potrebno, zato bom jaz te ustavne spremembe podprl. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp71">

               <speaker>PODPREDSEDNICA IRMA (PAVLINIČ) KREBS:</speaker>

               <p>Hvala lepa. K besedi vabim gospoda Mamića. Izvolite.</p>
            </sp>
            <sp xml:id="SDZ3-Izredna-47-2004-06-23.sp72">

               <speaker>IVAN MAMIĆ:</speaker>

               <p>Hvala za besedo. Pozdravljam vse prisotne. Se pridružujem predgovorniku, zato ker je
               eden od redkih, ki je govoril o vsebini.</p>
               <p>Namreč, mene moti, recimo, če od začetka samo omenim, spremembo ustave. S to ustavo
               se igramo kakor da je, ne vem kaj, kot nek podzakonski akt, ki ga lahko spreminjamo
               vsak tretji dan. Jaz sem si ustavo predstavljal malo drugače, kot neko podlogo vseh
               zakonov, da jo ne moreš kar tako spreminjati. Nekdo se spomni, da je treba rešiti nek
               problem, problem se ustavi pri ustavi, potem z argumentom moči to tudi naredi in
               potem gre barka naprej.</p>
               <p>Sem pohvalil gospoda predgovornika tudi zaradi tega, ker do sedaj smo poslušali eno
               samo polemiko, kdo bo koga, ali je to spet predvolilni boj ali ne vem kaj drugega; v
               glavnem, neko prepričevanje brez argumentov, neki citati, reki, monologi, demagogija
               - skratka, besedičenje.</p>
               <p>Jaz pri temu sedaj konkretno predlogu, ki je sedaj na mizi, pravzaprav vidim neko
               vsiljevanje ljudstvu nečesa. Se pravi, ne bomo nič vprašali tiste ljudi, ki jih bo to
               najbolj prizadelo, občane, kaj bo z njihovo usodo, kaj za občino pomeni regija.
               Nikjer ni napisano, kako bi delovala ta regija, kakšne pristojnosti bo imela ta
               regija, ali bo razbremenila državo ali bo ta centralizacija s tem razvodenila - hvala
               bogu, če bi to bilo res! Samo, jaz se bojim, da se samo s tem jača, ker v tem primeru
               se mi zdi, da bodo občine postale, več ali manj, kot neke malo boljše krajevne
               skupnosti. Če se bo tako nadaljevalo, bodo potem popolnoma izginile. Se pravi, nekaj
               eksperimentiramo samo zato, da bi eksperimentirali, ne pa zato, da bi imeli nekaj od
               tega. Jaz sem prepričan, da mi vsi želimo, da bi bilo nekaj od tega, ampak ni to
               način. Se spomnim, pred tolikimi leti, tistih slavnih tozdov. To so bili neki
               eksperimenti, češ, dokazljiva zadeva, ki bo nas vse osrečila in potem smo na koncu
               vsi, oprostite, "potozdili".</p>
               <p>Pri vsej tej zadevi, recimo, ko se menimo danes, je bil minister za notranje zadeve -
               je nekaj govoril, ministrica, gospa Kovačeva, ki bi jo to tudi moralo zanimati, ki bi
               lahko tudi dala kakšen odgovor na kakšno vprašanje, kakšno prepričljivo mnenje,
               program, kaj pomeni to, kakšni so cilji -pa je enostavno ni. To je moje mnenje, moje
               gledanje. Lahko da nimam prav, ampak se mi zdi, da bi bila nujno potrebna za kakšno
               stvar razčistiti.</p>
               <p>Se pravi, to je bled predlog nečesa, nekih sprememb in z bledim predlogom spreminjati
               ustavo, oprostite, to ni dopustno. In takih predlogov ne bom podprl, ker ne mislim
               prevzeti odgovornosti nase, tako bom glasoval proti. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Vizjaka. Izvolite. Ne želite. Gospod Terčon,
               izvolite.</p>
            </sp>
            <sp xml:id="SDZ3-Izredna-47-2004-06-23.sp74">

               <speaker>DAVORIN TERČON:</speaker>

               <p>Hvala, gospa podpredsednica. Torej, jaz bi rekel tako, da danes smo slišali že
               ogromno izgovorov, kako ne bi prišli do pokrajin. Pa se skušajmo spomniti, kako se je
               zadeva začela. Začela se je s tem, s splošno ugotovitvijo, da imamo preveč
               centralizirano državo, da so razlike v razvitosti posameznih slovenskih regij
               prevelike in da je treba nekaj storiti. Začela se je z ugotovitvijo, da imamo ustavo,
               ki onemogoča, realno onemogoča ustanovitev pokrajin, ki bi bile tudi generator bolj
               sorazmernega regionalnega razvoja v Sloveniji. In v prejšnjem mandatu je skupina
               poslancev s prvopodpisanim Lavrincem, vložila predlog za spremembo ustave, da se 143.
               člen črta. Danes pa poslušamo razprave o vsebini pokrajin. Vse razprave so naravnane
               na vsebino, na tisto, o čemer bi se moralo razpravljati takrat, ko bomo sploh
               odstranili oviro, da lahko začenjamo sprejemati zakon, in tam bi se pogovarjali o
               vsebini. Se pravi, lahko bi se vrnili na začetek in bi rekli, potem pa samo izbrišimo
               143. člen, ki je ovira za ustanovitev pokrajin. In debate je konec. Zadeva v resnici
               ni tako komplicirana. Zadeva je preprosta. Vendar smo jo zakomplicirali. Mi iz LDS-a
               doživljamo očitke, da smo bili toliko časa na oblasti in da sami nismo storili
               dovolj. Pa je treba vendarle resnici na ljubo povedati, v kakšnih koalicijah smo
               bili. Nikoli nismo bili v 2/3 koaliciji in vsi vemo, da potrebujemo 2/3 koalicijo, če
               hočemo ustavo spremeniti. Zatorej te možnosti nismo imeli, čeprav smo vam vedno znova
               to odpirali, in sedaj, ko smo imeli nekaj časa tudi približno 2/3 koalicijo, je vlada
               prišla s predlogom, ki je po mojem mnenju še zmeraj najboljši. Danes imamo pa predlog
               stališč, ki so predmet nekega kompromisa. In ta kompromis je spoznanje, da lahko
               pridemo do 2/3 s takim predlogom, je nek kompromis približkov tega, kar je predlagala
               SLS oziroma njeni predstavniki.</p>
               <p>Pa vendar danes SLS, ki ni več z nami v koaliciji, opozarja na soglasje dveh tretjin
               občin in tako naprej. No, moram reči, da sem že vajen takega načina delovanja našega
               bivšega koalicijskega partnerja, za katerega velja, da če se dopoldne nekaj
               dogovoriš, ni nujno, da bo veljalo tudi popoldne; prej nasprotno, velja, da popoldne
               ne velja več. Za katerega velja, da če se nekaj dogovoriš s predstavnikom poslanske
               skupine, ne pomeni, da si se dogovoril s poslansko skupino; prej nasprotno, pomeni,
               da si se mogoče dogovoril z njim, pa še ni nujno niti z njim. Takšno je to delovanje
               in zato ta zagata. SLS pa je bila tista, ki je predlagala ta kompromis, po razpravah
               pa predpostavljam, da ga ne bo podprla. Velika načelnost! Predstavljajmo si, kaj bi
               bilo v te državi, če bi se v tem parlamentu vse poslanske skupine tako obnašale. Ali
               bi sploh državo še imeli? Zelo dvomim. Ampak na to si odgovorite sami sebi.</p>
               <p>Pravim, da gre za izmikanje. In seveda se je treba vprašati, kaj pa je cilj tega
               izmikanja in teh izgovorov. Sam pri sebi ugotavljam, da sta samo dva možna cilja:
               eden je, da do sprememb ustave sploh ne pride in da ne pride do pokrajin, drugi pa
               je, da se da tako ostre kriterije, da bo odprt lov na vsakega poslanca, kako bo
               glasoval, in da bo za kompromis potrebna velika stopnja soglasja, kar pa pomeni
               veliko verjetnost velike drobitve na pokrajine. Torej, ali ne pokrajin ali pa
               pokrajine po meri občin.</p>
               <p>In zdaj glede načelnosti. Govorite o soglasju dveh tretjin občin, dveh tretjin
               prebivalstva. Sam si tudi predstavljam, da ko bomo odpravili oviro - in samo o oviri
               govorimo -, bo treba izpeljati nek postopek, kjer bodo občine udeležene pri
               oblikovanju pokrajin, kjer bodo mejne občine imele možnost priključitve k različnim
               pokrajinam, kjer bo nek referendum, kjer se bo testirala volja ljudi in neka stališča
               občin. To popolnoma sprejemam. Toda, če gremo na občine, kaj če bi imeli v ustavi tak
               člen, ki velja za pokrajine in tudi za občine, in da bi postavili take ovire - kakšne
               ovire bi postavili? Dve tretjini krajevnih skupnosti bi moralo biti za ustanovitev
               občin, ali kaj? Povejte mi! Ali dve tretjini prebivalcev? Ne, takrat niste
               postavljali ničesar. Ali se spomnite, kako ste glasovali? Glasovali ste, kjer so
               ljudje bili proti občinam, kjer je bil izveden referendum, ste ustanovili občino.
               Kakšna je tu zdaj vaša načelnost, gospoda moja draga? <stage>/Oglašanje iz ozadja./</stage> Gospa
               podpredsednica, prosim, da ga umirite. Torej, toliko o vaši načelnosti. Ja, imeli ste
               oblast nekaj let po osamosvojitvi in vedno smo bili v koalicijah z vami. Vemo, kakšne
               so bile, na to sem že opozoril. Bile so tam 45, 46, in bili smo vajeni velikega,
               velikega izsiljevanja in barantanja To je res, gospod Rokavec. Torej, to je vaša
               načelna drža. Ko gre za občine, bomo razparcelirali, ne glede na voljo ljudi, in ko
               gre za pokrajine, mogoče je ista želja. Mogoče isto počnete samo zaradi tega, mogoče
               pa pokrajin nočete. Zakaj jih nočete? Računate, da boste jeseni na oblasti, da boste
               vi sami sprejeli te pokrajine, brez dvotretjinske večine seveda ne boste, ampak
               mogoče boste naredili sistem, ki vam bo ustrezal. Ampak ironično je v tem to, da
               kričite, kako imamo vso oblast v rokah in da je nočemo redistribuirati, sami pa
               nočete pomagati, da bi se ta oblast redistribuirala. Torej živite na špekulaciji. Mi
               bomo jeseni na oblasti in bomo imeli vso oblast. Mi pa nočemo vse oblasti, vi pa
               kričite, da jo imamo. Ironija nad ironijo.</p>
               <p>Torej, kakorkoli že, ta kompromis, predlog stališč je gnil kompromis, da se razumemo.
               Odpira pot k možnosti velike parcializacije in neevropskih regij. Vendar je boljše
               kot nič, zato bom jaz to podprl. Čeprav je najboljša varianta - gospod Rokavec, vi
               ste tudi predlagali pa me zanima, če boste to glede na vaše izrečeno stališče - je
               boljše kot nič, sem rekel, in bom zaradi tega tudi podprl. Nisem pa siguren, da bomo
               prišli do kvalitetnih pokrajin. Tukaj se postavlja vrsta vprašanj. Hotelo se je vse
               urediti pri spremembahustave, pa preberite si, kaj o zdravstvu govori ustava, o
               sociali, ali tam ureja vsako pravico, ki jo ima nekdo iz tega naslova? Ne, to je
               prepuščeno zakonu in podzakonskim predpisom. Ustava napotuje, določa osnovna merila
               in omogoča določene stvari. In onemogoča pokrajine. Zato popravimo samo tisto, kar je
               za popraviti, potem se bomo pa dogovarjali, to je moje stališče.</p>
               <p>Kar se tiče vloženega amandmaja s strani predstavnikov manjšine. Tukaj je bilo veliko
               žolča izrečenega na ta amandma. Ta amandma je doživel neko spremembo, je popravek
               amandmaja, kot vidimo, za katerega mislim, da gre v pravo smer. Predvsem osebno
               mislim, da ne bi bila potrebna dvotretjinska večina vseh za ureditev tega, da je to
               nepotrebno, čeprav bi lahko bilo. Moram pa opozoriti pri tem, da obstajajo države,
               katere se mnogokrat kvalificira, da imajo dosti slabše urejeno manjšinsko
               problematiko kot mi, ker mi jo imamo bojda najbolje, ki imajo posebne statute v
               pokrajinah, tudi zaradi ali predvsem zaradi teh manjšin. Zdaj, ali hočemo imenovati
               to poseben statut ali ne, je druga stvar. V vsakem primeru pa bo pokrajinski statut
               moral vsebovati določila, ki bodo specifična, ki bodo posebna, zaradi dejstva, da tam
               živi določena manjšina. Imenujmo ga kakor hočemo, ampak tega dejstva ne bomo mogli
               zanemariti. Zdaj ali hoče nekdo tukaj delati politiko in zlivati žolč, kako gre za
               cepitev Slovenije, kar sploh ni res ali ne, to je druga stvar. Ampak te posebne
               določbe bodo morale biti, če smo resna država. Na koncu koncev to izhaja tudi iz
               nekih mednarodnih sporazumov, katerih zavezanci smo in tako naprej. In opozarja,
               dvojezičnost se je omenjala. Tudi občine, kjer živijo manjšine, imajo statute. Lahko
               jih imenujejo poseben statut, lahko pa jih imenujejo statut. Tudi, če jih imenujejo
               statut, imajo posebna določila, ki so vezana na manjšine. Dvojezičnost tudi v teh
               občinah ni čez celo območje in čez cela območja občin, zatorej je čisto natolcevanje,
               da gre za uvajanje dvojezičnosti na celotno območje bodočih pokrajin, kakršnekoli že
               bodo. Zato, realno gledano, ta amandma ne more škodovati za nadaljnjo proceduro in
               jaz ga bom tudi podprl.</p>
               <p>Kot sem že rekel, bom podprl tudi to slabo rešitev, čeprav zelo dvomim, da bomo do
               ustavnih sprememb prišli. Gospodje, ki ste govorili, iz severovzhodne Slovenije, kar
               nekaj vas je, ki ste veliki kritiki sprememb ustave, zavedajte se, da živite v
               območju, ki je po vseh kriterijih razvitosti najslabše razvito v Sloveniji, bodisi da
               gre za merilo po bruto družbenem produktu bodisi da gre za merilo po stopnji
               zaposlenosti oziroma brezposelnosti itd. Zavedajte se, da je edina realna
               decentralizacija institucionalna decentralizacija, vsi ostali zakoni o nekih skladih,
               ki se bodo obračali v centru, po nekih kriterijih, ki jih bo birokracija
               predpisovala, ne bodo prinesli tega. Če hočete dobro svojim ljudem, borite se za
               decentralizacijo, v obratnem primeru samo prodajate politične puhlice. Hvala lepa.
            </p>
            </sp>
            <sp xml:id="SDZ3-Izredna-47-2004-06-23.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo popravek napačne navedbe iz vaše razprave? Gospod Rokavec, samo to.
               Izvolite.</p>
            </sp>
            <sp xml:id="SDZ3-Izredna-47-2004-06-23.sp76">

               <speaker>FRANCI ROKAVEC:</speaker>

               <p>Hvala. Gospodu Terčonu bi samo toliko, da je absolutno napačno razumel razpravljavce,
               ki smo razpravljali v smeri, kar se tiče potrebnega soglasja občin.</p>
               <p>Namreč, menim, da je absolutno nekorektno razmišljati v smer, da tisti, ki si
               prizadevamo za to, da bi tudi omogočili občinam, da seveda dve tretjini občin v
               posameznem območju pokrajine, števila prebivalcev da potrebno soglasje za ustanovitev
               pokrajine, da seseveda na podlagi tega izmikamo sprejetju teh ustavnih sprememb,
               zato, ker bomo lahko jeseni sprejeli to lažje, ko bomo imeli oblast. To je največja
               norost. Če bi bilo to res teoretično možno, potem si mi, če bi teoretično seveda
               dobili jeseni oblast, seveda sami postavljamo še večjo oviro, da pridemo do pokrajin,
               ampak to je napačno razumevanje pojma. Gre se predvsem za razumevanje in razjasnitev
               osnovnega pojma - kakšno vlogo želimo v procesu ustanovitve pokrajin dati občinam,
               ali čisto minimalno ali pa seveda tako pomembno, za katero se bo morala tudi država
               krepko potruditi, da bo seveda prišla v okvir ustanovitve pokrajin, ki bodo tudi po
               želji občin.</p>
               <p>Jaz menim in trdim, da je ta drugi del seveda bistveno težji za državo, ampak v
               končni fazi za funkcioniranje pokrajin pa bistveno boljši. Jaz bi se lahko danes tudi
               vprašal, ja, zakaj pa je recimo LDS že dvakrat umaknila zakon o skladnem regionalnem
               razvoju s te seje, ker menim, da bi prav ta zakon bil potreben zato, da bi bila
               zdrava predhodnica za naravno nastajanje pokrajin. Ampak enostavno se umika. Ker če
               hočemo priti do zdravih pokrajin, lahko pridemo do njih le na podlagi interesnega
               povezovanja in združevanja, glede na interes posameznih občin. Nikoli se ni obnesel
               tako imenovani diktat z vrha navzdol, je pa seveda bistveno bolj enostaven in
               lažji.</p>
               <p>Pa še nekaj, glede tiste nenačelnosti. Na prejšnji seji oziroma prejšnjem dejanju
               sprejemanja stališč k ustavnim spremembam je tudi Liberalna demokracija ta amandma
               narodnosti podprla, gospod Terčon. To ni bil prej nikoli predmet kakršnihkoli
               koalicijskih usklajevanj ali pa sploh razprav na ustavni komisiji. Ampak to ste vi
               takoj avtomatično takrat podprli, in to je vaša načelnost. Ja, ne gre tako; če jo
               zahtevate od drugih, jo spoštujte tudi sami. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. To so polemike. Lepo prosim, gospod Terčon, popravek napačne navedbe
               gospoda Rokavca.</p>
            </sp>
            <sp xml:id="SDZ3-Izredna-47-2004-06-23.sp78">

               <speaker>DAVORIN TERČON:</speaker>

               <p>Ker sem bil omenjen, gospa podpredsednica.</p>
            </sp>
            <sp xml:id="SDZ3-Izredna-47-2004-06-23.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>To ni replika, da omenjate drug drugega.</p>
            </sp>
            <sp xml:id="SDZ3-Izredna-47-2004-06-23.sp80">

               <speaker>DAVORIN TERČON:</speaker>

               <p>Torej, vsa oblast izhaja iz ljudstva, tako v demokratični državi, pa mislim, da so
               nas to učili tudi že v socializmu - tudi državna oblast, tudi pokrajinska oblast in
               tudi občinska oblast pa tudi oblast krajevnih skupnosti, če hočete. Jaz sem vas samo
               vprašal, zakaj zdaj dajete tako pomembno vlogo občinski oblasti - sicer sem rekel, da
               je potrebno tudi občine vključiti -, ko je šlo za občine, pa krajevnim skupnostim
               niste dali nobene vloge. Oblast morate dati ljudstvu, sem rekel. Ljudstvo mora biti
               tisto, ki bo odločalo. Zakaj bazirate samo na eni, etatistični združbi, ki je lahko
               država, pokrajina ali pa občina? In zdaj ste dobili občine za izgovor, za nič drugega
               kot izgovor. Zakaj pa niste spraševali krajevnih skupnosti, ko ste občine
               ustanavljali, in ste ustanavljali proti volji ljudstva, iz katerega izhaja vsa
               oblast.</p>
            </sp>
            <sp xml:id="SDZ3-Izredna-47-2004-06-23.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kontiča. Izvolite.</p>
            </sp>
            <sp xml:id="SDZ3-Izredna-47-2004-06-23.sp82">

               <speaker>BOJAN KONTIČ:</speaker>

               <p>Hvala lepa, gospa podpredsednica. Že v uvodu, ko sem v imenu poslanske skupine
               predstavljal stališče, sem povedal razloge, zakaj je nujno podpreti predlagani
               kompromisni predlog stališč. Ko pa sem poslušal nekatere kolege, predvsem gospoda
               Jerovška, nisem natančno vedel, ali sem na pravi seji, ali sem pri pravi točki ali
               sem kompletno vse zgrešil. Vendar se mi zdi, da je gospod Jerovšek tisti, ki je
               zgrešil bistvo današnje razprave in ni razpravljal o pokrajinah, vsaj vsebinsko
               ne.</p>
               <p>O načelnosti posameznih akterjev teh sprememb oziroma tistih, ki so sodelovali pri
               pripravi teh stališč in na podlagi katerih smo potem sprejemali kompromise, raje ne
               bi govoril, ker nerad govorim grde besede, pa se bojim, da bi mi tokrat katera na
               račun naše bivše koalicijske partnerice ušla po nepotrebnem Tudi sam sem bil v
               začetku zastopnik tega, da se pokrajine ustanavljajo od spodaj navzgor. Zmotno, kajti
               kasneje so me strokovnjaki s tega področja podučili, da je nemogoče, da nekdo
               ustanovi nekaj, kar je iznad njega, se pravi dejansko to ni možno in o tem je
               govorila že tudi podpredsednica državnega zbora. No, mi smo v tem času takrat vložili
               tudi zakon o Savinjsko-šaleški pokrajini, tudi z namenom, da sporočimo temu cenjenemu
               zboru in vladi, da želimo na svojem območju ustanoviti pokrajino v soglasju zvsemi
               sveti občin na tem področju in soglasju z vsemi župani na tem področju. In že takrat
               sem povedal, da bom najbolj vesel, če se ta zakon v parlamentu ne bo obravnaval, ne
               pa obravnaval zaradi tega, ker bo parlament sprejel najprej spremembe ustave, potem
               oba zakona, ki sta za ustanovitev pokrajin tako vsebinsko kot teritorialno potrebna,
               in na podlagi tega ustanovil pokrajine v celotni Sloveniji brez sivih lis, ki bi
               nastale v primeru, če bi se občine zgolj združevale v pokrajine.</p>
               <p>Govoriti o tem, kateri kadri bodo v pokrajinah odsluženi z republiškega nivoja, morda
               nagrajeni z občinskega nivoja, je v tem trenutku nesmiselno govoriti. Tudi v
               pokrajine bodo volitve in tudi tam bodo ljudje na neposrednih volitvah odločali, kdo
               bo član pokrajinskega sveta kdo bo v tej pokrajini in takrat bodo ponujeni kadri,
               ljudje bodo pa določili, kdo bo v teh pokrajinskih svetih sedel.</p>
               <p>Nehote dobivam občutek, da želimo zapisati v ustavo, v člen, določbo, kjer bomo
               napisali: "Pokrajine v Sloveniji imamo", v drugem odstavku istega člena bi pa že
               lahko zapisali: "Pokrajin v Sloveniji ne bomo imeli." To je način, kot ga poslušam
               danes, ko pa sem poslušal predstavnika poslanske skupine Slovenske ljudske stranke,
               na hitro preštel glasove, mi je popolnoma jasno, da danes razpravljamo o nečem, kar
               nima možnosti sprejema v tem mandatu. Zato na koncu svoje razprave naj izrazim le
               željo, da bo mogoče in da res želim, da bi naslednja sestava državnega zbora presegla
               te ovire in vpeljala pokrajine v Republiki Sloveniji. Hvala.</p>
            </sp>
            <sp xml:id="SDZ3-Izredna-47-2004-06-23.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Pukšiča. Izvolite. Gospod Jerovšek in vsi ostali,
               lepo prosim, poslovnik je jasen, replike ni, če kdo omeni koga, ki je prej
               razpravljal. Replika je, da nekdo v svoji razpravi napačno citira in uporabi odsek iz
               razprave prej razpravljajočega razpravljalca. Gospod Jerovšek, če je gospod Kontič
               napačno kakšen vaš stavek iz vaše bogate razprave, mislim pa da je on rekel, da se z
               vami ne strinja, to pa... Ali je kaj za popravljati, gospod Jerovšek? Popravek
               napačne navedbe, gospod Jerovšek, lepo prosim, izvolite, imate besedo za repliko.</p>
            </sp>
            <sp xml:id="SDZ3-Izredna-47-2004-06-23.sp84">

               <speaker>JOŽEF JEROVŠEK:</speaker>

               <p>Gospa podpredsednica, prej ste me vi po nemarnem dvakrat omenjali, pa nisem dobil
               replike, sedaj pa sem že bil na vrsti in se je gospod Kontič na mojo razpravo znašal.
               Glejte, gospod Kontič, omenili ste, da najbrž jaz nisem razumel, na kateri razpravi
               sem in o čem sem govoril. Vi ste se zmotili oziroma niste poslušali, jaz sem začel s
               politično aroganco, o kateri je govorila gospa Krebsova. Torej, ona ni bila danes na
               pravi razpravi in na pravi točki dnevnega reda.</p>
               <p>Drugo pa vas je verjetno zmotilo, da sem v svoji razpravi rentgeniziral prave namene
               vaših predlogov. Da sem rentgeniziral prave namene vaših razlogov, da sem gledal malo
               med vrsticami in mislim, da je to zelo dobro in pomembno, da mi, ki vemo, kakšne
               vzvode oblasti in to uporabljate, kakšno politično tehniko, kakšne, da ne bom rekel
               preveč močnega izraza, trike uporabljate, da to sporočamo javnosti, ki nas gleda, ki
               nas posluša, ki spremlja naša prizadevanja. In ravno o tem sem jaz govoril in še kako
               sem govoril o tem, kakšni so skriti nameni ali pa nameni s tem, da hočete betonirati
               svojo politično moč tudi preko jesenskih volitev, ne glede na to, če jih boste
               izgubili. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika na repliko. Lepo prosim zelo kratko, gospod Kontič.</p>
            </sp>
            <sp xml:id="SDZ3-Izredna-47-2004-06-23.sp86">

               <speaker>BOJAN KONTIČ:</speaker>

               <p>Res bo zelo kratko, gospa podpredsednica. Se strinjam z vami, gospod Jerovšek,
               gledali ste med vrsticami, zato ste tudi vsebino zgrešili.</p>
            </sp>
            <sp xml:id="SDZ3-Izredna-47-2004-06-23.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>K besedi vabim gospoda Pukšiča. Lepo prosim za mir v dvorani!</p>
            </sp>
            <sp xml:id="SDZ3-Izredna-47-2004-06-23.sp88">

               <speaker>FRANC PUKŠIČ:</speaker>

               <p>Hvala lepa, gospa podpredsednica. Kolegice in kolegi, če bi pogledali malo po svojem
               delovodniku za nazaj, bi ugotovili, da danes ponovno razpravljamo o neki temi, katero
               smo v tem državnem zboru z glasovanjem že zavrgli. Zavrgli smo jo pač zato, ker ni
               bila pripravljena, ker jo je vladajoča koalicija pripravila slabo oziroma ker ni bila
               užitna za tiste, katerim je bila namenjena. Ali tudi zato, ker seveda je vladajoča
               koalicija želela odstraniti pri tem odločanju o tako pomembni zadevi ljudstvo.
               Nekateri smo seveda temu nasprotovali. Zato je tudi današnja ugotovitev nekaterih
               poslancev iz vladajoče koalicije, ko ugotavljajo, da ni nobenega upanja, da bi
               dosegli dvotretjinsko večino za spremembo ustave na tem področju 143. člena in
               ustave, točna, ampak ne razumem, zakaj so se vendarle, ko vedo vnaprej, ko zadev niso
               uskladili, odločili, da bodo zapravili en dan razprave ponovno za nekaj, kar ne
               prinaša nobene koristi tudi ne vsebinske, kaj šele materialne za državljanke in
               državljane. V samemu predlogu spremembe ustave, 143. členu je zapisano, da zakon o
               pokrajini in njihovo financiranje sprejme državni zbor z dvotretjinsko večino glasov
               navzočih poslancev. Če bi imeli predlagatelji resen namen, potem bi seveda že zdavnaj
               pripravili zakon o pokrajinah, kjer bi bilo jasno, katere funkcije in katere naloge
               so tiste, ki jih bo država prenesla, torej z državnega nivoja na pokrajinski. Če pa
               je namen samo to, da s spremembo te ustave in s sprejetim zakonom potem ukinete
               občine in naredite nazaj krajevne skupnosti, pristojnosti občin pa prenesete na
               pokrajino, pa smo seveda zadeli v srce tega problema, kar vas pravzaprav najbolj
               žuli. To pa je, daimamo poleg neuspešne in nesposobne vlade uspešne in zelo sposobne
               lokalne skupnosti in občine. Če kje, potem se je v teh zadnjih desetih letih prav na
               tem področju marsikaj spremenilo, čeprav seveda pod daleč neenakimi pogoji.
               Primerjava med nekaterimi zelo bogatimi občinami in seveda tistimi, o katerih ste
               govorili, da boste v svojem času, v svojem mandatu naredili za izravnavo v regijah,
               da se bodo te razlike zaustavile oziroma da se bodo začele zmanjševati, seveda niste
               naredili popolnoma nič. Tudi kazalci to kažejo, takšni ali drugačni. In govoriti o
               tem, da bi spremenili ustavo zato, da bi decentralizirali državo, je popoln nesmisel
               in zadeva ni resna. Po vašem, torej tako je bilo tudi v razpravi slišati, so ali bomo
               krivi tisti poslanci Štajerske, kibi seveda takšni spremembi ustave nasprotovali, ker
               bo pač država ostala centralizirana, s to spremembo pa bi jo decentralizirali.</p>
               <p>Ni res. Da so vsi kazalci najslabši prav na Štajerskem in v Prekmurju, ste seveda
               odgovorni in krivi prav poslanci vladajoče koalicije. Vi ste tisti, ki ste tudi na
               opozorila s strani opozicije že leta 1998 sprejeli tako imenovani zakon o regionalnem
               razvoju, ki pa ni prinesel popolnoma nobenega napredka, ampak seveda samo povečevanje
               razlik. Res pa je, da je prinesel nekaterim posameznikom možnost obogatitve za
               neopravljeno ali za nič dela, ampak samo za neko administracijo s strani državnega
               proračuna, saj se je več kot polovica sredstev, ki so bila pred 1998. letom,
               razpolovila za direktne investicije v komunalno infrasrukturo, cestno infrastrukturo
               in ostale pomembne zadeve. Resen pristop k spremembi tega člena ustave bi bil, da bi
               pripravili paket, prvič, spremembe zakona o financiranju občin, drugič pa seveda, da
               bi v tem paketu bil pripravljen tako zakon o pokrajini in o njenem financiranju,
               načinu njenega financiranja. Če bi seveda to imeli, kar bi začelo veljati ob
               spremembi ustave, potem bi z lahkoto dosegli tudi ob spremembi te ustave 2/3 večino.
               Na ta način pa ne.</p>
               <p>Sicer pa se postavlja danes vprašanje: Ali in zakaj sploh in kako ustanavljati
               pokrajine, če takrat nismo, ko smo v predpristopnih pogajanjih imeli veliko odprtih
               skladov v Evropski uniji, nismo znali, ker smo imeli nesposobno vlado, to
               izkoristiti? In danes, ko so evropski skladi prazni, ne vem, kaj bi naredili s temi
               pokrajinami, razen to, da bi seveda imeli volitve pa nove funkcionarje pa novo
               administracijo in da bi potem se zopet vlada odločila, da bo najnižje plače oziroma
               delavcem dvignila plače za 2 jurja, sedaj še jih je za pet, ker potem bi samo dva ker
               bi 3 jurje pobrala ta vmesna druga državna uprava. Torej, bolj pametno je razmišljati
               seveda o tem, kaj narediti na gospodarskem področju, da bi seveda gospodarstvo lahko
               bolj konkurenčno zadihalo, razbremeniti plačni sistem, razbremeniti plače in seveda s
               tem avtomatsko povečati osebne dohodke, delavkam in delavcem v proizvodnji, ter če
               hočemo resnično kaj narediti za decentralizacijo, kolegice in kolegi, potem je to
               prenos institucij, prenos nekaterih institucij izven Ljubljane. Vendar tega seveda vi
               v 12-ih letih niste naredili in tudi ne boste zadnja dva meseca, kakor dolgo še pač
               imate oblast, kasneje pa hvala bogu več ne boste o tem odločali. In verjamem, da se
               bodo zadeve obrnile tako, da bo resnično nova vlada in nova koalicija naredila, da
               to,kar ste vi 12 let govorili, decentralizacija se ne dela v Ljubljani za tem
               govorniškim pultom, ampak decentralizacija se dela konkretno z dejanji. Tega pa
               seveda niste bili sposobni oziroma sposobni bi že bili, vendar tega niste hoteli
               narediti. Zato so seveda te razlike se povečevale. To so dejstva, to so rezultati, to
               so kazalci, ki jih imate in kateri o tem govorijo. Potem pa govorite o planšariji, ja
               seveda, lahko govoriti o Mariboru, o planšariji, če vaš minister reče v državnem
               zboru, da Maribor nimasposobnega človeka, ki bi vodil elektroenergetski holding,
               potem je za vas to planšarija. In edina zadeva je pač Ljubljana in osrednja
               ljubljanska regija.</p>
               <p>Veliko je bilo v tem mandatu slišati o tem, kako je nepomembno ljudstvo, mi smo
               tisti, ki smo dobili mandat in bomo o tem odločali. To je bilo res. Na petih
               referendumih vas je ljudstvo zavrnilo in vam je povedalo, da vam ni dalo mandata za
               takšne odločitve. Zato seveda tudi v tem primeru si ne dovolite in si ne smemo, vsaj
               tisti, kateri se tega zavedamo, vam ne bomo omogočili, da bi ljudstvo pri odločanju o
               tako pomembnih zadevah izključili. Samo v tem mandatu ste, mislim, da približno 50
               občin zavrnili, ko je bila izražena volja, torej na tistih območjih, da bi ustanovili
               občine, ste pa v prejšnjem mandatu Zgornjo Solčavo ustanovili s 400-imi prebivalci,
               ki je bila predlog vaše, kolegice in kolegi, vladajoče koalicije. Tisto pa ste
               naredili in razbili občino z 2200. Skratka, merila imate različna. Imate seveda za
               naše in vaše, oziroma za tisto, kar vamje po godu, naredite v nasprotju z zakonom,
               poslovnikom ali celo ustavo, kar se je tudi v tem državnem zboru dogajalo in seveda
               tako bi radi naredili tudi s temi pokrajinami. Vendar še enkrat vam povemo, da vam
               tega ne bomo dovolili. <stage>/Oglašanje iz ozadja./</stage> Gospa podpredsednica, kdo ima besedo?
            </p>
            </sp>
            <sp xml:id="SDZ3-Izredna-47-2004-06-23.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Vas moti gospod Jerovšek, kajne? Lepo prosim, mir v dvorani! <stage>/Smeh./</stage> <stage>/Oglašanje iz
               ozadja./</stage></p>
            </sp>
            <sp xml:id="SDZ3-Izredna-47-2004-06-23.sp90">

               <speaker>JOŽEF JEROVŠEK:</speaker>

               <p>Čakajte, to je pa višek nesramnosti!</p>
            </sp>
            <sp xml:id="SDZ3-Izredna-47-2004-06-23.sp91">

               <speaker>FRANC PUKŠIČ:</speaker>

               <p>Torej, cinizem...</p>
            </sp>
            <sp xml:id="SDZ3-Izredna-47-2004-06-23.sp92">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Pukšič, to je zelo podobno, kot ste vi obdolžili pol državnega zbora, ko ste
               rekli, "kar vam paše, naredite, in je to v nasprotju z ustavo, zakoni in
               poslovnikom," zelo podobno. Lepo prosim, če nadaljujete</p>
            </sp>
            <sp xml:id="SDZ3-Izredna-47-2004-06-23.sp93">

               <speaker>FRANC PUKŠIČ:</speaker>

               <p>Pa veliko tega ste poskušali narediti. Nekaj tega ste tudi naredili v nasprotju z
               ustavo in tudi zakonom, vendar, hvala bogu, vam je to ljudstvo na referendumih
               zavrnilo. No, gospa podpredsednica, seveda sem mislil, da je pač beseda moja, ampak
               ob tem je to tudi v nasprotju s poslovnikom, da ko govori opozicijski poslanec, sme
               govoriti Liberalna demokracija, v nasprotnem primeru to seveda ni dovoljeno. Vendar
               to je v nasprotju s poslovnikom, je pa seveda v skladu z aroganco Liberalne
               demokracije in vas kot podpredsednice.</p>
               <p>Kar se tiče amandmaja, ki sta ga vložila gospa Maria Pozsonec in gospod Roberto
               Battelli, pa bi rad povedal samo tole. Velikokrat sem s strani gospe Marie Pozsonec
               slišal na različnih mestih izven naše države, da tako, kot je poskrbljeno za manjšine
               v Republiki Sloveniji, ni nikjer drugje, imajo kolektivne in individualne pravice, in
               da je reševanje problematike manjšin lahko vzor vsem ostalim evropskim državam. S tem
               se seveda strinjam in mislim, da je s pravicami res tako, kot je gospa Pozsonec
               povedala ker vem, kako je poskrbljeno za manjšine v drugih državah, sploh pa, kako je
               poskrbljeno za slovensko manjšino tako na avstrijskem Koroškem kot Madžarskem pa v
               Italiji, kaj vse se dogaja. Mislim, da ni treba še z nekimi dodatnimi spremembami
               ustave zagotavljati, ker so te pravice s slovensko ustavo zaščitene, po besedah
               manjšincev, najbolje v Evropi. Zato tudi ne bom podprl takšnega amandmaja.</p>
               <p>No, in za konec bi rad rekel samo to, ne gre vam za drugo, kot da bi pač del
               koalicijske pogodbe, v katero ste si zapisali, da boste v tem mandatu spremenili
               ustavo za ustanavljanje pokrajin, izpeljali zadnjo minuto pred dvanajsto. Vendar, če
               niste bili sposobni tega z argumenti, kot sem že prej omenil, priprave določene
               zakonodaje narediti prej, potem je škoda izgubljenega časa, vsake minute in sekunde v
               tej smeri, ker pač če nekdo nečesa ne zna, ne more ali noče, potem naj to prepusti
               tistim, ki bodo to opravili v korist tistim, za katere bodo to pripravljali, ne pa za
               osebne ali politične interese.</p>
            </sp>
            <sp xml:id="SDZ3-Izredna-47-2004-06-23.sp94">
               <speaker>PODPREDSEDNICA IRMA PAVLINIČ KREBS:</speaker>
               <p> Hvala lepa. K besedi vabim gospoda Mogeta. Izvolite. </p>
            </sp>
            <sp xml:id="SDZ3-Izredna-47-2004-06-23.sp95">

               <speaker>RUDOLF MOGE:</speaker>

               <p>Hvala lepa za besedo. Na tej svečani seji, na kateri govorimo o spremembi temeljnega
               akta, to je Ustave Republike Slovenije, moram povedati, da vas bom razočaral, da se
               ne bom v strankarske prepire spuščal, kajti ob tem prazničnem dnevu, ko govorimo o
               spremembi ustave, se mi zdi, je skoraj nedostojno uporabljati tisti latinski izrek,
               ki pravi "Audacter calumniare, semper aliquid haeret." ali pridno obrekuj, vedno
               senekaj prime, in če bi še citiral dr. Antona Trstenjaka, ki je rekel, da nas je
               premalo, da bi se lahko med seboj prepirali in zdaj ko smo potopljeni v evropski
               lonec, bi morali strniti moči in poiskati to, da se v njem ne bomo stalili in postali
               neka drugorazredna država. Zakaj to? Govorimo namreč o ustavi in o tem, da bi jo
               toliko spremenili, da bi regionalna politika zagotovo zaživela, kar doslej ni bilo v
               tej državi. Govorimo o razdelitvi oblasti in o razdeliti denarja in ta stvar je še
               kako pomembna v tem trenutku, v katerem živimo.</p>
               <p>Če grem nekaj let nazaj, ko smo sprejemali ustavo leta 1991, se je po osamosvojitvi
               Slovenije leta 1991 pojavilo vprašanje, kako reformirati tako imenovane Kardeljeve
               občine. Predvsem manjši kraji so si močno prizadevali, da bi dobili svoje občine, kar
               jim je država tudi omogočila. In ta posledica prekomernega razbohotenja malih občin,
               ki jih imamo v Sloveniji preko 190, je pripeljala do tega, da imamo popolnoma
               razdrobljenost države na občine, ki imajo izredno majhen vpliv, nekatere med njimi so
               pa takšni siromački, da vse, odkar so bile ustanovljene, ne zagotavljajo s svojim
               delovanjem dovolj sredstev in živijo le od državnih jasli, torej odvisne so od
               sredstev državnega proračuna. Kaj takšne občine pomenijo politično, naj si ustvari
               vsak sodbo sam.</p>
               <p>Čeprav je Ustava Republike Slovenije že iz leta 1991 v 143. členu omogočala
               ustanovitev pokrajin, pa se je pokazalo, kot več kolegov in kolegic pred mano, da
               vsebina omenjenega člena, po katerem se pokrajine ustanavljajo s prostovoljnim
               povezovanjem in prenosom dela državnih pristojnosti na novo pokrajino ali pa se z njo
               dogovorijo, za državo ni ustrezna, saj se občine v tem času niso mogle dogovoriti
               niti o povezavi v pokrajine in zakonodaja, takšna kot je, ni omogočala v več kot
               desetletnem obdobju ustanovitev niti ene pokrajine. Prav tako pa je bil delež
               sredstev, ki jih je državi proračun omenjal za regionalni razvoj, kot poznate, iz
               leta v leto manjši in je bil vedno nižji, kot pa je v državah Evropske unije, tukaj
               se nahajamo.Konec devetdesetih pa je država le začela spoznavati, da bo morala
               oblikovanje pokrajin urediti z zakonom - vendar tukaj pa se nam ni treba posipati s
               pepelom - pa je država, ki se je pogajala z Brusljem, morala popustiti pod pritiski
               Evropske unije, naj bo Slovenija v proračunskem obdobju do leta 2006 le ena
               pokrajina, saj je le tako lahko zaprla poglavje o regionalni politiki. Ker pa se v
               okviru irskega predsedovanja EU začenja pogajanje o proračunu EU 2007/2013, je
               oblikovanje pokrajin Slovenije ponovnoaktualno, saj bi z njihovo ustanovitvijo
               Slovenija med drugim, kar po mojem ni nepomembno, lahko črpala več sredstev iz
               strukturnih skladov Evropske unije. Spominjate se, da smo na statistični
               klasifikaciji teritorialnih enot bili razdeljeni na prvem nivoju, kjer bo od 3 do 7
               milijonov, mora biti država kot ena, da smo na drugem nivoju, kjer je bilo mogoče 0,8
               pa do 3 milijona prebivalcev, popustili in smo ostali na drugem nivoju. O tem mislim,
               da danes govorimo, ko govorimo o pokrajinah, ostali samo na eni klasifikaciji, se
               pravi celotna država je tudi hkrati, če bi temu rekel, ena regija, je tudi ena
               dežela, in da smo pa na tretji klasifikaciji od 150 do 800.000 pa nekako tudi s
               tistimi skladnim regionalnim razvojem, ko smo prvič resno govorili o regijah,prišli
               do števila, kolikor se jaz spominjam nazaj, 14. Poglejte, kakšne so ekonomske
               posledice centralizacije v Sloveniji - vsi smo v en glas vpili takrat, ko smo
               sprejemali zakon o glavnem mestu Republike Slovenije, da je to centralizacija, da
               večje ne more biti. Jaz sem takrat povedal, da bom ta zakon podprl. Ker zakon takšen
               ni centralizacija, ampak da bo centralizacija se razvila šele, če bomo lahko dobili
               model, ki bo povezoval razdelitev oblasti na pokrajine in s tem na nižje nivoje, na
               regije, ali pa če hočete, na okraje v tej pokrajini.</p>
               <p>Torej, takšna razdrobljenost občine na eni strani, skoraj popolnoma ekonomska in
               politična centralizacija, glavno mesto na drugi strani, je privedla do velikih razlik
               med Ljubljano in ostalimi deli države, to ni nobena skrivnost, to "urbi et orbi" vsi
               vemo. Tako manj razvita področja Slovenije danes predstavljajo že tri četrtine
               slovenskega ozemlja. Koncentracija kapitala, visoko kvalitetnih delovnih mest,
               ekonomske in politične moči na enem mestu gre z roko v roki scentralizacijo
               gospodarskega razvoja. Posledica tega je, da visoke gospodarske rasti dosegajo le
               osrednja slovenska regija z Ljubljano in nekateri regionalni centri. Kdor pogleda
               statistiko, bo verjetno tudi povedal, da govorim resnico. Še večje razlike med
               centrom in regijo pa bo povzročila ta nova davčna reforma, ki smo jo imeli. Socialna
               usmerjenost Slovenije, ki na daljši rok ne bo vzdržna, postavlja državo v položaj, da
               mora zaradi vedno večjih potreb po socialnih transferjih na odhodkovni strani
               državnega proračuna vedno bolj centralizirati prihodke državnega proračuna. To je
               malo umetelno povedano, ampak v katerem grmu tiči zajec. Z novo davčno reformo bo to
               tako, zaradi znižanja davčnih obremenitev najnižjim dohodkovnim slojem občine,
               katerim je to glavni vir financiranja, okoli 40%, še ob 9 milijard tolarjev prihodka
               iz naslova dohodnine, ker tam, kjer je nerazvito, v glavnem živijo v povprečju
               reveži. To bo povzročilo popolnoma fiskalno centralizacijo države, tako bodo že tako
               omenjene finančne zmožnosti lokalnih subjektov privedle do njihove popolne odvisnosti
               od državnega centra in s tem od aktualne vladajoče koalicije, kdorkoli bo že na
               oblasti.</p>
               <p>To bo Slovenijo še naprej oviralo pri prizadevanju za kohezivno nacionalno skupnost.
               Večje razlike med regijami pa se poslabšujejo kakovost življenja prebivalcev v
               različnih delih države, potem vam tudi statistika pove, kaj je s Prekmurjem, kaj je s
               Halozami in kaj je z drugimi deli države. Tako, da to, kar govorim, ima verjetno rep
               in glavo.</p>
               <p>Slovenija in Evropska unija, rekel sem, da smo potopljeni v ta lonec. Iz ekonomske
               teorije je znano neizprosno merilo učinkovitosti regionalne politike, ki je v
               integrativnem delovanju trga. V primeru, da so razlike prevelike, kar pri nas je,
               tržno, vzdržnega sodelovanje med regijama ni, tukaj je pa še stalni pritisk manj
               razvitih na proračun. Za uspešen razvoj Slovenije je zato ključnega pomena, da se
               proces marginalizacije manj razvitih delov države ne nadaljuje več. Jaz ne vem,
               koliko je vsakega izmed nas, kdo poskuša za to, da se centralizacija ohrani,
               pridobiti za takšen parcialni, res da bi se tu in tam kaj popravilo, in da bi bile s
               tem zadeve rešene. Vendar ta glavni zajec tiči v tem grmu, o katerem se danes
               pogovarjamo. Slovenija bo kot članica razširjene Evropske unije v prihodnosti
               prisiljena veliko intenzivneje sodelovati s sosednjimi državami članicami Evropske
               unije, če bo želela odgovoriti na izzive, ki jih bo ponujalo okolje. Prav v tem
               pogledu pa monocentrizem najbolj slavi našo državo, saj se neenakomerno razvita
               država, v kateri je ekonomska moč skoncentrirana na enem mestu, lahko sreča s hudimi
               težavami pri povezovanju s sosednjimi območji v okviru enotnega nacionalnega
               trga.</p>
               <p>To je za Slovenijo še posebej kritično vprašanje, saj želi obdržati nadzor nad
               posameznimi panogami, podjetja pa se ne povezujejo pri čezmejnem sodelovanju z
               dejavnostjo mejnih občih. Pri prizadevanju za pridobitev sredstev Evropske unije je
               morala vedno pomagati država, saj so te občine prešibke, da bi lahko sodelovale z
               avstrijskimi deželami, italijanskimi regijami in madžarskimi županijami. Že na prvi
               pogled je jasno, da bi z ustanovitvijo regij znatno izboljšali možnosti za
               sodelovanje z omenjenimi sosednjimi regijami tudi pri konkuriranju za sredstva
               regionalnih in drugih skladov Evropske unije. S tega vidika so zanimive izkušnje
               Republike Irske, kjer so regionalizacijo izvedli predvsem zaradi večjih možnosti
               pridobivanja sredstev iz Evropske unije in s prenosom pomembnega dela ekonomske moči
               in pristojnosti na regije občutno povečali možnost vpliva posameznih regij na njihov
               razvoj.</p>
               <p>Spoštovane kolegice in kolegi, tu sem imel tudi neki material, vabilo na bilateralni
               forum Evroregije - Avstrijska Štajerska - Severovzhodna Slovenija. Naši sosednje na
               tem srečanju so bili organizirani, zakonodajo so imeli, so vedeli, kaj hočejo, pri
               nas pa niti ljudje iz regij Severovzhodne Slovenije, nekako po statistiki ali kaj
               podobnega, jih skoraj ni bilo in niti nismo imeli formalnopravne teritorialne enote,
               ki bi lahko bila partner na teh pogovorih in s katerimi bi lahko skupaj s sosednjimi
               kraji, kot evroregija, konkurirali za sredstva za povezovanje bodisi na cestnem ali
               pa na kateremkoli drugem področju.</p>
               <p>Kot je znano, država EU za vodenje regionalne politike uporabljajo NUC klasifikacijo.
               Statistika je tista, ki daje osnovo za pridobivanje sredstev. Z vidika Slovenije sta
               tako najprimernejši ravni NUC 2 in NUC 3, za katere se še podeljuje pomoč iz
               strukturnih skladov. Torej imamo NUC 2 in NUC 3. Vemo, da je sedaj NUC 2 cela država,
               NUC3 jih je pa tistih 12 statističnih regij. Če bi bila Slovenija kvalificirana po
               NUC 1, kot ena pokrajina, kot to zahteva EU in sedaj je, bi se med 82-imi regijami
               sedanje EU uvrstila šele okoli 70. mesta, nerazviti deli države pa bi bili upravičeni
               do nižjih sredstev iz strukturnih skladov EU. Za Slovenijo je tako najbolje, da na
               pogovoru z Brusljem doseže ustanovitev pokrajin na ravni NUC 2, 2 - 3 in na ravni NUC
               2, 13-14, z razlogom, da je zaradi majhnosti države nujna krepitev regionalnih
               središč in policentričnega razvoja znotraj Slovenije, saj bi v nasprotnem primeru
               nekatera območja gravitirala v interesne sfere vplivnih središč v soseščini. Pri tem
               se moramo tudi zavedati, da bo regionalna politika ena redkih, ki bodo po vstopu v EU
               ostale v naši pristojnosti. Ekonomska politika pa bo le preko nje lahko v prihodnosti
               reševala vprašanja, ki danes sodijo v dohodkovno, fiskalno in drugo politiko.</p>
               <p>Kaj je z izkušnjami v Evropski uniji? Tam ima pred nami skoraj večina držav te stvari
               že urejene. Države EU imajo državno upravo organizirano na več ravneh - Avstrija
               dežele, Francija departmaje, Velika Britanija grofije, Italija regije, Nemčija
               dežele, Nizozemska regije, Belgija federativne enote itd. Vse te države se zavedajo,
               da po "Nomenclature of teritorial units for statistics" lahko za sredstva EU
               kandidirajo različne samouprave skupnosti. NUC ne določa, kakšne so pristojnosti teh
               samoupravnih skupnosti, temveč, da so le-te namenjene povečanju ekonomske
               konkurenčnosti manj razvitih območij.</p>
               <p>Države EU se zavedajo, da sta povečana brezposelnost in občutek izločenosti od
               sistema odločanja posledično ovira za integracijo, saj bi ustvarjala plodna tla za
               razplamtevanje nacionalističnih čustev. Politika EU je tako po letu 1985 usmerjena v
               spodbujanje razvojne moči lokalnega prebivalstva določenega območja, da si s pomočjo
               virov, ki so na lokalnem področju na razpolago, in s pomočjo sredstev Evropske unije
               zagotovi enakomeren razvoj, prebivalci pa se tako zavejo prednosti članstva v EU, ki
               jim omogoča, da lahko z njeno pomočjo tudi na lokalnem nivoju izkoristijo vse
               prednosti, ki jih prinaša globalizacija, v kateri smo. Da se EU še vedno bolj zaveda
               pomena regionalizma in da je regionalna politika ena najpomembnejših politik Evropske
               unije, še enkrat poudarjam,najpomembnejših politik Evropske unije, je zaznati tudi v
               deležu sredstev, ki jih EU namenja za strukturne in kohezijske sklade. V letu 2003 -
               spoštovane kolegice in kolegi - če vas zanima, je bilo tako iz skupnega proračuna
               Evropske unije, to je 99,7 milijarde evrov strukturnim in kohezijskim skladom
               namenjenih kar 33,3 milijarde evrov. Za kmetijstvo pa še dodatnih 46,5 milijarde
               evrov. Za primerjavo, leta 1975, ko je začel delovati evropski regionalni sklad, je
               bilo regijam namenjenih le okoli 4,5% proračuna Evropske unije. Regionalna politika
               EU je tako najrevnejšim regijam EU pomagala zmanjšati zaostanek v razvoju. V obdobju
               2000/2006 bodo največ regionalne pomoči dobili Španija, okrog 43 milijard evrov,
               Italija 28 milijard evrov, Nemčija, predvsem bivša DDR 28 milijard evrov ter Grčija
               in Portugalska po 20 milijard evrov. Po širitvi pa bosta največ izgubili Španija in
               Irska, saj vemo, da se bo to povprečje, ki je prej bilo merilo, z vključitvijo novih
               članic znižalo. Čeprav se na ekonomski komisiji zavzemajo, da bi za regionalno pomoč
               po novem namenili 45% proračuna EU, do sedaj 33%, bo to zelo težko izvedljivo, saj bi
               to zahtevalo dodatna proračunska sredstva, kar pa bi predvsem pomembne članice,
               Nemčija, Francija in Italija zaradi ekonomskih - veste, da imajo velike proračunske
               primanjkljaje - in političnih, zaradi širitve EU bo Nemčija izgubila del sredstev za
               DDR, Francija pa za pomoč kmetijstvu, Italija za nerazviti jug. Zaradi teh razlogov
               ne bodo mogle privoščiti.</p>
               <p>Torej sredstva so tukaj in so tudi globoko vezana - upam, da sem vas uspel prepričati
               - na to, kako bomo na drugem nivoju razdelili Slovenijo. Če bi vas - vidim, da sem
               vas poskušal nekako za to zavzeti, ker ni bilo nobenega velikega nasprotovanja temu -
               mislim, da o vsem tem, kar sem povedal, bi lahko vključil v te naslednje misli.
               Doslej so bili pogovori slovenskih občin o združevanju v pokrajine neuspešni in v
               Evropo vstopamo z veliko upravno razdrobljenostjo Slovenije. Spoštovane gospe in
               gospodje! Ta upravna razdrobljenost, kdor je nima, lahko pride k meni, mu pokažem
               knjigo. Niti ena upravna enota se med seboj ne pokriva. Ali gre za davčno ali gre za
               gospodarsko ali gre za obrtno ali gre za šolsko ali gre za kulturniško naprej in
               imamo iz vsega tega eno ogromno veliko "sračje gnezdo".Tega se morajo ljudje, seveda,
               ki so odgovorni za to v vladi, zavedati. Procesi centralizacije v Sloveniji z
               večanjem razlik v ravni dohodka, mobilnosti trga dela in kakovosti življenja slabijo
               nacionalno kohezivnost. Mi smo tukaj bili nacionalno vedno, bi človek rekel, za
               določene projekte ali ko je šlo za univerze, na Primorskem, enotni. Ko je pa šlo za
               porazdelitev teh sredstev za enakomeren regionalni razvoj, za ceste, za gradnjo šol,
               pa tako naprej, takrat smo si pa skočili v lase, predvsem zaradi tega, ker so po
               mojem občutku te razlike dandanes v Sloveniji prevelike. Z nezaupanjem do lokalnih
               dejavnikov razvoja in ohranjanjem nevzdržnega modela socialne države se še povečuje
               potreba po centralizaciji prihodkov državnega proračuna. To je tisto, o čemer sem
               govoril. Čim se, tem bolj revnim, oprostite, če vam je tako, bodo te revne občine
               neprimerno manj dobile in bodo še bolj odvisne od tega, koliko jim bo dajala država.
               Z večanjem razlik med regijami se oddaljujemo od idealne regionalne strukture, ki se
               povezuje preko tržišča. Tu imamo lahko zelo negativne posledice za sodelovanje in
               združevanje slovenskih podjetij v družbe, ki bi bile sposobne konkurirati na skupnem
               trgu. Neorganizirane in s šibkim vplivom na svoj gospodarski razvoj se slovenske
               regije ne bodo mogle enakopravno povezovati z regijami sosednjih držav v EU. Govorim
               prvič o regijah, vi poznate to delitev, drugič pa jaz pač to razlikujem o pokrajinah,
               ki bi nekako imele tisti rang, kot ga imajo v Avstriji dežele ali pa regije v
               Italiji. Jazsem samo en primer povedal, ampak sosednje države, pokrajine sosednjih
               držav se nimajo, razen z Republiko Slovenijo, s kom pogovarjati, ker mi take delitve
               na tej ravni nimamo in bo verjetno v prihodnjem mandatu ena izmed prioritetnih nalog
               državnega zbora in vlade, da bodo te stvari naredile.</p>
               <p>EU se zaveda pomena dvigovanja konkurenčnosti manj razvitih območij za preprečevanje
               tveganj izključenosti ter odpora proti globalizaciji. Zato je regionalna politika EU
               po letu 85 izrazito usmerjena v spodbujanje razvojne moči lokalnih dejavnikov.
               Povedal sem vam, koliko sredstev, približno Evropska unija namenja in kaj pomenijo ta
               sredstva, ki bi jih lahko poleg državnih sredstev ali pa lokalnih tudi pridobili. Jaz
               mislim, da bo Slovenija EU uspešno preživela ali pa uspešno v njej delovala le, če bo
               čimprej zmogla politično voljo za ustanovitev manjšega števila pokrajin. Ekonomski in
               drugi razlogi za to obstajajo in jih ni težko zagovarjati.</p>
               <p>Spoštovane kolegice in kolegi, pogovarjal sem se z dosti poslankami in poslanci, od
               Terčona do kolega Kanglerja, pa na tej strani tudi z marsikom, in pravijo, dozorelo
               je spoznanje pri nas, gremo, združimo moči, ustanovimo tri pokrajine in znotraj teh
               pokrajin okraje ali pa regije ali kakorkoli hočete in dajmo biti tudi v tem modelu
               primerljivi z modeli vseh držav, ki nas obdajajo. Še Hrvaška je pred nami, to je
               treba reči, pa ni članica Evropske unije, da o Madžarski, Avstriji in Italiji niti ne
               govorim. In je neodgovorno zdaj ob takšni temi, kot je to, ker imamo pač poslanci,ki
               prihajamo iz nekaterih regij, obupne probleme, strankarske, kdo je kaj rekel, kaj je
               naredil, če to kaj pomeni. Jaz bi vse kolegice in kolege pač poprosil, da prvi korak
               v tej smeri napravimo. Poskusimo dobiti odprto zeleno luč za prvi aksiom, to pomeni,
               da popravimo ustavo, tako kot smo se zmenili in potem združimo moči vseh političnih
               strank in poskušamo ta projekt za dobro države Slovenije in za dobro njenih
               državljanov uresničiti. V ta namen tudi meni te spremembe, o katerih govorimo, niso
               povšeči, vam povem. Rad bi dalje videl, rad bi več, ampak ko sem šel študirat
               matematiko, se nisem najprej ukvarjal z izrekom, da je vsota kotov v trikotniku 180
               stopinj, pač pa sem se najprej seznanil in si za to orodje postavil, kot pravi Irma
               Pavlinič Krebs, da dve različni točki pač določata eno premico. In to, o čemer se
               danes pogovarjamo, je, da bi sprejeli to osnovno orodje, na podlagi katerega -
               kdorkoli bo pač kandidiral, prišel noter oziroma poslanci, ki bodo prišli noter -
               bodo morali nujno, da se država ne bo sesula na tak ali drugačen način, rešiti ta
               problem, o katerem sem govoril. Če sem koga s tem svojim govorjenjem prizadel, se
               opravičujem, sicer pa hvala lepa vsem tistim, ki ste me poslušali.</p>
            </sp>
            <sp xml:id="SDZ3-Izredna-47-2004-06-23.sp96">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Zupan. Izvolite.</p>
            </sp>
            <sp xml:id="SDZ3-Izredna-47-2004-06-23.sp97">

               <speaker>MAJDA ZUPAN:</speaker>

               <p>Hvala lepa. Spoštovani! Sprememba ustave v treh členih, ki se nanašajo na oblikovanje
               pokrajin, nima dovolj podpore v tem parlamentu, to je jasno. To se kaže že ves čas,
               kar razpravljamo in nismo uspeli najti konsenza v vseh treh letih. Mimo tega dejstva
               ne moremo, zato se je treba vprašati, zakaj je tako.</p>
               <p>Vlada in vladajoča koalicija nam ponujata spremembo ustave kot edino in zveličavno
               rešitev za oblikovanje pokrajin. Opozicija želi takšne rešitve, ki bodo po volji
               ljudi in ne po volji vladajoče elite. Za to so vsaj trije razlogi. Dejstvo je, da ni
               medsebojnega zaupanja; zato trdim, da so vsaj trije razlogi. Prvi razlog vidim v tem,
               da vlada ni pripravila zakona o financiranju občin, ki je nujno potreben in ki ga je
               ves čas obljubljala. Drugi razlog je v ugotovitvi vlade, da je reforma lokalne
               samouprave končana, s čimer se pa ne morem strinjati, saj je jasno, da je bilo
               nasilno in s politično premočjo preprečeno ustanavljanje novih občin. Trdite, da je
               občin preveč in da nekatere ne zmorejo v celoti opravljati svojih pristojnosti. Če je
               to res in če so takšne težave, zakaj jim ne pomagate z drugačnim finančnim konceptom?
               To bi na vsak način pričakovali. In tretji razlog, ki ga vidim, je pa v zakonu o
               spodbujanju skladnega regionalnega razvoja iz leta 1999, ki ni prinesel želenih
               uspehov. Razlike med občinami se povečujejo, nezadovoljstvo državljank in državljanov
               je veliko. Vlada je vložila nov zakon, ki pa mu je sledil umik iz procedure že
               dvakrat, na predlog vladajoče koalicije. Kako naj bi se pokrajine financirale, kakšne
               pristojnosti se bodo prenesle z države in kakšne z občin? To so vprašanja, na katera
               ne dobimo pravih odgovorov. Računali ste na Slovensko ljudsko stranko, vendar se zdi,
               da je sama stopila korak nazaj. Glasovanje bo pokazalo, ali bodo s težkim srcem
               podprli rešitve, kot se je že velikokrat zgodilo, ali pa bodo dejansko stali za
               svojimi stališči.</p>
               <p>Oblikovanje pokrajin naj bi reševalo vprašanje upravno-politične decentralizacije
               Slovenije. Projekt oblikovanja pokrajin naj bi bil vsebinsko usklajen s projektom
               vzpostavljanja razvojnih regij. Institucionalna nadgradnja regij naj bi pomenila
               dopolnitev projekta oblikovanja pokrajin. Vsekakor kaže na to, da je velika
               prepletenost projektov, vzpostavljanja regij in oblikovanja pokrajin, pri čemer pa o
               enih in drugih vemo malo, premalo. In prav to kaže tudi vloženi amandma manjšine,
               kjer se izražajo velike želje in različni interesi.</p>
               <p>Zato menim, da takšne vsebinske odločitve pet minut pred dvanajsto, ko dejansko že
               končujemo mandat, potem ko po dvanajstih letih na tem ni bilo kaj veliko narejenega,
               da takšne rešitve niso primerne. Zato sama spremembe ustave na področju oblikovanja
               pokrajin ne bom podprla. Hvala.</p>
            </sp>
            <sp xml:id="SDZ3-Izredna-47-2004-06-23.sp98">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim mag. Gračnerja. Izvolite.</p>
            </sp>
            <sp xml:id="SDZ3-Izredna-47-2004-06-23.sp99">

               <speaker>MAG. ZORAN GRAČNER:</speaker>

               <p>Hvala za besedo. Danes se v bistvu odločamo o več kot deset let stari poti, kako
               priti do pokrajin. Vseskozi, odkoder kar bila ustava napisana do danes oziroma do,
               lahko bi rekel, novembra lanskega leta, ko je državni zbor na 35. izredni seji
               sprejel predlog vlade za začetek postopka za spremembo teh treh členov ustave, je
               bila namreč stvar debate strokovnih debat in raznih delavnic ali je za regionalizem
               potrebna sprememba ustave ali ne. In tukaj, na tem mestu sedaj zavračam vse tisto,
               kar je bilo prej rečeno s strani opozicijskih poslancev nekako v tej smeri, da smo se
               mi, poslanci vladajočih poslanskih skupin, odločili in da sedaj silimo nekaj, kar
               sploh ni potrebno. Da je treba spremeniti ustavo, je odločila stroka, o tem ni
               odločala politika. Je pa res, da ste prav opozicijski poslanci ves čas in predvsem iz
               nekaterih teh poslanskih skupin ves čas trmasto vztrajali, da je regionalizem lahko
               in v Sloveniji mogoč tudi brez teh sprememb ustave. To je stroka jasno zavrnila. In
               tudi na tej ustavni komisiji, ki je zadnjič bila, je bilo tudi prav s strani stroke
               zavrnjena vaša rešitev o tem, kako bi vi popolnoma ustanovili regije z najnižjega
               nivoja oblasti, se pravi z občin; kako so občine edino tiste, ki lahko ustanavljajo
               regije. Tukaj ni mogoče prelagati z nekimi ponovno izmišljenimi argumenti krivdo na
               nas, da smo mi krivi in da mi nosimo odgovornost, da regij v Sloveniji še kar ni. O
               tem - še enkrat poudarjam na tem mestu -, o tem so tekle dolge strokovne debate, bilo
               je vpletenih mnogo slovenskih pa tudi tujih pravnih strokovnjakov in na koncu se je
               posplošilo to mnenje, da je ta sprememba ustrezna.</p>
               <p>Sedaj, ko ste tudi vi spoznali, da s temi argumenti ne gre več naprej, ko ste nekje
               pristali v njej, sedaj pa se ponovno izmišljajo nove in nove ovire in novi in novi
               argumenti, kako do regij v Sloveniji ne priti. Morate pa vedeti, prej se je tudi
               nekaj poslancev sklicevalo na evropskost, da naj si ogledamo za zgled posamezne
               države Evropske unije, predvsem pa menim, da bi si morali sami ogledati, kajti
               Slovenija smo ena izmed redkih držav Evropske unije, če ne kar edina, ki še nima
               izpostavljenih regij. In tudi pri vzpostavljanju regij je stroka si bolj ko ne edina
               in prevladuje večinskomnenje, da občine kot najnižji organ lokalne oblasti ne morejo
               ustvarjati višjega. In v tem našem predlogu je lepo rešitev zapisana, ki tudi
               strokovno drži, da bo tudi lokalna skupnost sodelovala, seveda pa bo sodelovala z
               mnenjem, ki ga bo dala državnemuzboru k temu zakonu, in tudi s tem, da bo ta zakon
               moral biti sprejet v parlamentu z dvotretjinsko večino. Mislim, da je to popolnoma
               dovolj in da je to res pravi kompromis, kako priti tudi strokovno učinkovito in kako
               resnično priti že enkrat v Slovenijido teh regij. Na eni strani vsi govorite, kako so
               regije potrebne, kako jih podpirate, potem ko pa pride konkreten predlog, tedaj je pa
               1001 vzrok in pa seveda to, da te regije niso ustanovljene. In če danes ne boste dali
               svojega glasu podpore za regije, je to več kot očitno jasen znak, da si teh regij
               vsaj v tem sklicu ne želite. In kot je eden vaš poslanec prej, pa ga ne bom citiral:
               saj v novi vladi oziroma v novem sklicu bo tako ali tako nova vlada, ki bo pač
               sestavljena iz opozicije, rešila vse te probleme kar brez vas.</p>
               <p>Se pravi, je to jasen pokazatelj, kako si pač po njegovem mnenju nova vlada zamišlja
               delovanje. Se pravi, sprejem zakonov kar brez parlamenta. Ta informacija pa je bolj
               ko ne kar zastrašujoča. Lahko rečem, da bom sam podprl današnje spremembe ustave, to
               pa zaradi tega, ker temeljijo na strokovnih argumentih in ne na političnih, kot bi
               nekaterih radi poimenovali te strokovne argumente.</p>
            </sp>
            <sp xml:id="SDZ3-Izredna-47-2004-06-23.sp100">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim - gospod Kelemina, vi ste na vrsti. Izvolite.</p>
            </sp>
            <sp xml:id="SDZ3-Izredna-47-2004-06-23.sp101">

               <speaker>BRANKO KELEMINA:</speaker>

               <p>Najprej bi pa spoštovana gospa podpredsednica proceduralno izrazil nezadovoljstvo in
               vas tudi pozval, da se opravičite gospodu Jerovšku in pa tudi naši poslanski skupini,
               kajti vas je državni zbor postavil za to, da spoštujete poslovnik in da korektno in
               pošteno vodite določen del sej državnega zbora in se zavedate, kaj ste prej storili.
               Prej je gospod Kremžar gospoda Pukšič...</p>
            </sp>
            <sp xml:id="SDZ3-Izredna-47-2004-06-23.sp102">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, lepo prosim, jaz sem vam dala besedo za razpravo...</p>
            </sp>
            <sp xml:id="SDZ3-Izredna-47-2004-06-23.sp103">

               <speaker>BRANKO KELEMINA:</speaker>

               <p>... in ko vas je opozoril, ste vi opozorila gospoda Jerovška, ki je popolnoma pri
               miru sedel, češ, gospod Jerovšek, bodite pri miru. To je nekorektno, nepošteno, potem
               se pa smejite temu, nekaj že za govornico oziroma tam za svojim sedežem, še več,
               pa...</p>
            </sp>
            <sp xml:id="SDZ3-Izredna-47-2004-06-23.sp104">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina...</p>
            </sp>
            <sp xml:id="SDZ3-Izredna-47-2004-06-23.sp105">

               <speaker>BRANKO KELEMINA:</speaker>

               <p>...zadaj v zakulisju...</p>
            </sp>
            <sp xml:id="SDZ3-Izredna-47-2004-06-23.sp106">

               <speaker>PODPREDSEDNICA IRMA PAVLINIČ KREBS:</speaker>

               <p>... lepo prosim...</p>
            </sp>
            <sp xml:id="SDZ3-Izredna-47-2004-06-23.sp107">

               <speaker>BRANKO KELEMINA:</speaker>

               <p>In preden nadaljujem razpravo, bi vas prosil na vašo...</p>
            </sp>
            <sp xml:id="SDZ3-Izredna-47-2004-06-23.sp108">

               <speaker>PODPREDSEDNICA IRMA PAVLINIČ KREBS:</speaker>

               <p>Besedo imate za razpravo in prosim, da razpravljate.</p>
            </sp>
            <sp xml:id="SDZ3-Izredna-47-2004-06-23.sp109">

               <speaker>BRANKO KELEMINA:</speaker>

               <p>Dovolite mi, da jaz...</p>
            </sp>
            <sp xml:id="SDZ3-Izredna-47-2004-06-23.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>Ne...</p>
            </sp>
            <sp xml:id="SDZ3-Izredna-47-2004-06-23.sp111">

               <speaker>BRANKO KELEMINA:</speaker>

               <p>Ne, dovolite...</p>
            </sp>
            <sp xml:id="SDZ3-Izredna-47-2004-06-23.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite razpravljati...</p>
            </sp>
            <sp xml:id="SDZ3-Izredna-47-2004-06-23.sp113">

               <speaker>BRANKO KELEMINA:</speaker>

               <p>To je vaša politična kultura in na tisto, na kar se pozivate ves čas, da tako
               ravnate, recimo, in tako kršite poslovnik, da nekomu prilepite neko etiketo, mu daste
               opomin, dali ste mu opomin neupravičeno, nepošteno.</p>
            </sp>
            <sp xml:id="SDZ3-Izredna-47-2004-06-23.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek je zakričal na gospoda Kremžarja in gospod Pukšič se je zdrznil in ni
               mogel nadaljevati z govorom, zato sem ocenila, da je gospod Pukšič bil zmeden s
               strani kolega Jerovška. Tako, da lepo prosim, če razpravljate...</p>
            </sp>
            <sp xml:id="SDZ3-Izredna-47-2004-06-23.sp115">

               <speaker>BRANKO KELEMINA:</speaker>

               <p>To je vaša politična kultura. OK. V redu.</p>
            </sp>
            <sp xml:id="SDZ3-Izredna-47-2004-06-23.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>To nima nobene veze s politično kulturo gospod Kelemina.</p>
            </sp>
            <sp xml:id="SDZ3-Izredna-47-2004-06-23.sp117">

               <speaker>BRANKO KELEMINA:</speaker>

               <p>Govorite eno, delate drugo. Prav.</p>
            </sp>
            <sp xml:id="SDZ3-Izredna-47-2004-06-23.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, izvolite.</p>
            </sp>
            <sp xml:id="SDZ3-Izredna-47-2004-06-23.sp119">

               <speaker>BRANKO KELEMINA:</speaker>

               <p>Ni problem, hvala lepa. Ste povedali vse. Bom pa potem nadaljeval z drugim delom, če
               nimate toliko moči, pa zavesti. Okej.</p>
               <p>Kar se tiče spremembe ustave v delu, na podlagi katerega bi potem lahko ustanavljali
               pokrajine, sam osebno, če že tako rečem, kolikor se pač ugotavlja, da ni druge
               rešitve, da stroka ugotavlja - zdaj je stroka vsa zveličavna in tako naprej - da
               stroka ugotavlja, da ni mogoče drugače ustanoviti pokrajine kot s spremembo ustave; v
               redu, ni problem. Se strinjam s tako usmeritvijo in tudi ne nasprotujem, da se
               pokrajine ustanovijo. Prav gotovopa ne na tak način, kot vi obljubljate. Kajti,
               sprememba ustave brez vsake vsebine, čeprav nekateri z vaše strani zdaj govorijo, da
               se o vsebini sploh nima zdaj smisla pogovarjati, ker to pride potem, ko bomo seveda
               spremenili ustavo, ampak ne glede na to v vseh vaših razpravah, ki so pa vseeno bile
               vsebinske in ki so govorile o neki vsebini - samo obljubljajo vse mogoče. Dejansko
               nam vi obljubljate raj v nebesih, ampak jaz bi predlagal, da to prepustite nam,
               verujočim, da nam bo to omogočil bog, vi nam pa raje zaradi svoje politične moči, ki
               jo imate v državnem zboru, omogočite raj na zemlji. To bi lahko storili. Dejansko se
               s tem, kar vi predlagate, to dejansko uresničuje.</p>
               <p>Govorite o tem tudi, da bi radi razpršili politično moč z ustanovitvijo pokrajin itd.
               - saj, če vas ne bi poznali, bi vam mi to vse verjeti, ampak mi točno vemo, kaj zadaj
               za tem je. Vi bi sedaj seveda radi, da spremenimo ustavo, potem bi pa na podlagi
               spremembe ustave, ko bi imeli zakonsko podlago, lahko napravili takšen predlog
               zakona, ki bi seveda uzakonil take rešitev, ki bi bile povšeči samo tistemu, ki bi
               bil na oblasti oziroma vam, Liberalni demokraciji in še nekaterim drugim
               protagonistom, ki bi radi komandirali to državo.</p>
               <p>Vse te konflikte, o katerem vi govorite, o tem, kako ima oblast ljudstvo in kako vse
               je treba poskušati in prenašati interes ljudstva na višji nivo - se pravi, z
               lokalnega nivoja na regionalni nivo -, so čisto navadne izmišljotine oziroma prevare.
               Z njimi seveda poskušate z različnimi manevri vplivati na javnomnenje in prikazati,
               kako ste samo vi edini tisti, ki ste pravični in se zavzemate za to, da bi se lokalna
               samouprava uresničevala še na nekem drugem nivoju bistveno boljše, kot se uresničuje
               danes.</p>
               <p>Naš predlog pa govori samo o tem in o ničemer drugem in zakaj ga ne bi sprejeli; da
               bi tudi lokalne skupnosti imele pravico dati neko mnenje, neko soglasje na to, kakšna
               rešitev bo sprejeta, recimo, potem v določenih zakonih oziroma v zakonu o pokrajinah,
               ki bo sledil spremembi ustave. Torej, zakaj ne bi smelelokalne skupnosti vsaj v nekem
               delu, tako kot smo mi predlagali, saj to ne bodo vsi, gre za neko večino, imele
               pravico dati neke pripombe, soglasje na to ureditev, ker potem bi edino na tak način
               zavezali vlado, oblast ali kogarkoli že, ki bo zakon predlagal oziroma ga sprejel, da
               bodo rešitve v tem zakonu takšne, ki bodo po volji vsaj večine prebivalcev ali pa
               večine lokalnih oblasti. Prav gotovo se bo tudi vsak, ki bo tudi pripravljavec takega
               zakona in tudi potem sprejel tak zakon, potrudil, da bodo v takem zakonu takšne
               rešitve, ki bodo omogočale dejansko všečnost oziroma v katerem se bodo lokalne
               skupnosti našle in bodo zadovoljne s takimi rešitvami in potem sem trdno prepričan,
               da bodo brez vsakih - če bodo rešitve zelo dobre - bodo brez velikih pripomb tako
               rekoč dale soglasje k takšnim rešitvam.</p>
               <p>Jaz ne vidim, kje je sedaj tukaj takšen problem, da bi bilo treba arogantno; zbrisati
               voljo lokalnih skupnosti in širšega interesa ljudi in enostavno vse postaviti z vrha
               po neki diktaturi. Dejansko, vi sicer govorite veliko o demokraciji in razpršitvi
               politične oblasti in tako naprej, v bistvu pa imate v mislih super specialno
               diktaturo, s katero bi vse imeli pod svojo kontrolo in bi enostavno komandirali in
               postavljali svoje kadre na tiste nivoje. Kajti, dejstvo je, da se je vaš krog
               razširil, pomembnih funkcij je začelo zmanjkovati in zdaj rabite nove pozicije, kjer
               boste ustoličili svoje ljudi. Samo za to gre, za popolnoma nič drugega. Mi se pa
               danes ukvarjamo s takimi težavami, da ljudje vsepovsod, vsaj vtistem okolju, kjer jaz
               živim, niti zdrave pitne vode nimajo! Resnično ne! In kako priti do takšnih najbolj
               enostavnih dobrin? Mislite, da bomo prišli z ustanovitvijo pokrajin? Ne, še deset let
               bomo ustanavljali pokrajine! Preden bomo formalno sprejeli zakon, preden bomo
               vzpostavili vso to raven, tako institucionalno kot vsega ostalega, da bo dejansko
               sistem zaživel, bo trajalo deset let, sem trdno prepričan.</p>
               <p>In s takimi rešitvami nas tako rekoč - da ne rečem, posiljujete - ... Vse državljane,
               že dvanajst let, kolikor ste na oblasti. Iščete vedno neke nove rešitve, ne zgodi se
               pa dejansko nič. Poglejmo samo zakon o skladnem regionalnem razvoju! Ne, ni zaživel,
               in ravno zaradi tega, ker druge stvari ne zaživijo: niti zakon o financiranju ni
               urejen tako, kotbi bilo treba, niti zakon o skladnem regionalnem razvoju ni zaživel,
               da bi si ni lahko pod enakopravnimi pogoji kot drugi v Sloveniji leta 2004 zagotovili
               vsaj zdravo pitno vodo - niti te nimamo! In lahko vam povem, pa me ni sram, da sem
               letos že najmanj 25 dni delal na vaškem vodovodu - svojih delovnih dni, tudi po
               štirinajst ur, in tudi osem dni dopusta, mislim, da sem že porabil za to, da ljudem
               pomagam graditi lokalni vodovod, ker ga en kilometer stran od mene nimajo, jaz ga pa
               imam že nekaj časa in meje sram, da ga jaz imam, oni pa ne. Na tak način mi gradimo
               vodovod, zato ker ni zaživela niti lokalna samouprava, tako kot bi bilo treba, ker ni
               financirana tako, kot bi morala biti, niti regionalni razvoj ni zaživel. Zdaj pa nas
               posiljujete s pokrajinami na tak način, da se spet deset let ne bo zgodilo čisto nič!
               Čas bo šel naprej, denarja, sredstev za to pa ne boste zagotavljali, niti tistih ne,
               ki jih državljani plačujejo v proračun, kjer bi bilo pravično, da se vrnejo nazaj
               tja, kjer so bila tudi ustvarjena, čeprav so na našem območju, kjer smo nerazviti,
               plače so tako ali tako izredno nizke, da ne rečem mizerne, od katerih se ne da živeti
               in od katerih ne moremo veliko plačevati v državni proračun. Vendar bi bilo kljub
               temu prav, pošteno in pravično, da se vsaj del tega, kar oblast, država oziroma
               davčna uprava pobere z davki davkoplačevalcem, vrne nazaj tja, kjer se je
               ustvarilo.</p>
               <p>Skratka, osebno, kot pravim, ne nasprotujem spremembi ustave, če že mislite, da je
               treba ustavo spremeniti, vendar potem vsaj s to varovalko, ki smo jo mi dali, da bodo
               občine imele vsaj približno neke pristojnosti in varovalko in tudi pravico, da bodo
               lahko vplivale na to, da bo zakon o pokrajinah, če bo že sprejet, takšen, da bo
               zadovoljil vsaj tiste osnovne interese, želje in potrebe lokalnih skupnosti na
               celotnem območju države, ne le za nekatere posameznike in posamezne dele države, ki
               bi jim to politično najbolj odgovarjalo. Toliko o tej temi. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Špindlerja, ki je, mislim, želel razpravljati.
               Gospod Špindler, želite besedo? Gospod Špindler, izvolite.</p>
            </sp>
            <sp xml:id="SDZ3-Izredna-47-2004-06-23.sp121">

               <speaker>JOŽEF (JOŽE) ŠPINDLER:</speaker>

               <p>Hvala lepa. Se opravičujem za to svojo odsotnost.</p>
               <p>Najslabše v vseh primerih je to, če občankam oziroma državljankam in državljanom
               omogočiš, da niso zadovoljni z neko povezavo, ki si je nekako želijo. In mislim, da
               se danes te stvari tukaj prav gotovo vidijo. Smatram, da bi morali v tem predlogu
               malo bolj pretehtano in širše razpravljati, pa tudi širši konsenz mogočepridobiti za
               tako dejavnost, kot smo si jo zdaj privoščili. Vse to si je nasprotujoče, ker se
               pokrajina ustanovi z zakonom, kar je nekako najbolj nedemokratično, če je sedaj v
               ustavi omogočeno, da se občine lahko povezujejo ali v regije oziroma v druge
               povezave. Veliko predpisov smo že sprejeli tukaj v tem parlamentu, ki nekako
               potencirajo delovanje lokalnih centralizmov, katerih se osebno tudi najbolj bojim.
               Zakaj se nočemo pogovarjati, da bi upoštevali policentrični razvoj celotnega področja
               Slovenije? Mi enostavno nekatera mesta, nekatere občine zanemarjamo in jim ne
               priznavamo njihove pravice, ki jo pač imajo. Jaz ne vem, kako bi čez desetletja
               izgledala Slovenija, predvsem v tistem koncu, kjer smo najslabše razviti v Sloveniji,
               če bomo nekje vse tudi vbodoče centralizirali, posebej v okviru začrtane regije, ki
               jo sedaj želimo začrtati. To so stvari, ki bi se jih morali malo globlje zavedati, pa
               tudi malo bolj strokovno opredeliti. Lahko je marsikaj predlagati v zakonu in to
               sprejeti, potem pa se vse stvari razrešijo.</p>
               <p>V celoti podpiram, recimo, razpravo svojega poslanskega kolega gospoda Rudija Mogeta,
               ki vam je prav gotovo veliko nanizal tega, tako da ne bi preveč sam dolgovezil. In v
               glavnem vse te njegove argumente tudi podpiram in želim, da bi nekako tako izgledala
               tudi Slovenija. Mislim, da je najlažje napraviti tri pokrajine in pozneje dol nižje
               stvari, recimo okraje, kot imajo v sosednji Avstriji, in mislim, da te stvari dokaj
               dobro in spontano, pa tudi demokratično tečejo. V tej smeri razmišljam,ne pa neke
               take ad hoc stvari, ker jaz mislim, da ustanovitev posameznih pokrajin omogoča in je
               to tista demokratična pot, ki bi jo morali tudi najbolje podpirati.</p>
               <p>Da ne bi bil predlog, bom s tem zaključil, tako da bom seveda videl, kako bodo stvari
               tekle naprej. Hvala vam.</p>
            </sp>
            <sp xml:id="SDZ3-Izredna-47-2004-06-23.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim doktor Bernika, izvolite.</p>
            </sp>
            <sp xml:id="SDZ3-Izredna-47-2004-06-23.sp123">

               <speaker>DR. JOŽEF BERNIK:</speaker>

               <p>Gospa podpredsednica, gospod minister, dame in gospodje, poslanke in poslanci!</p>
               <p>Bom zelo kratek. Vsi vemo, da potrebujemo pokrajine, vendar na ta način, kot se zdaj
               lotevamo tega, jih še dolgo ne bo. Imam kar nekaj pomislekov. Eden je ta, ko je nek
               govornik govoril o tem, da najprej sprejmemo ta ustavni zakon, potem bomo pa že
               razpravljali o vseh drugih detajlih. To je procedura postavljena na glavo, ni
               demokratična in ni gospodarska. Če kdo v poslovnem svetu tako razmišlja, ne bo
               tistega mesta dolgo imel, kajti nihče ne podpisuje menice vnaprej, da se potem
               pogovarjajo o podobnostih.</p>
               <p>Drugič me pa skrbi tudi to, da se vsa ta režija v notranjem ministrstvu vedno bolj
               izkazuje - ne notranje ministrstvo, pač pa ministrstvo policije, policijsko
               ministrstvo. In mi je žal, da moram tako reči, vendar če je to v neki državi princip,
               potem se bati takega ministrstva, takega ministra in take ureditve.</p>
               <p>Torej, jaz ne bom pod nobenim pogojem podprl nekaj takega, kjer bo notranje
               ministrstvo uravnavalo stvari, ki so dobre morda za nekatere, ne pa za ljudi na
               splošno, to pa stalno vidimo. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Tisovic. Želite besedo? Ne. Gospod Kavtičnik,
               izvolite.</p>
            </sp>
            <sp xml:id="SDZ3-Izredna-47-2004-06-23.sp125">

               <speaker>JOŽEF (JOŽE) KAVTIČNIK:</speaker>

               <p>Hvala lepa za besedo. Saj je bilo veliko povedanega, vendar meni je žal, da pri tako
               pomembni zadevi, kot je sprememba ustave, smo tako na različnih bregovih, kajti tako
               kot je Prešeren dejal, "ker zdaj vas, kakor nas jo srčno branit, kliče čas". In
               ustava je tista, ki zagotavlja temeljne pravice in dolžnosti vsakega državljana
               indržavljanke te naše države. In ko govorimo o tem, da je nujno potrebno, da se
               Slovenija decentralizira, je seveda prvi korak ta, da je v ustavi to zapisano in tudi
               omogočeno. Zato bom jaz to podprl.</p>
               <p>Seveda pa je potem zadeva, kako in na kakšen način bomo prišli do pokrajin in do
               razvojnih regij, to je pa potem korak, ki ga bomo morali še narediti in ga bomo
               morali še delati. Vendar predvsem moramo biti mi za to. In če bomo mi tako mislili,
               kot govorimo, ali govorili tako, kot mislimo, potem sem prepričan,da bomo lahko
               uspeli. Vendar mi je spet žal, da smo v času predvolilnem, ko to nekateri še s pridom
               izkoriščajo in potem se sprenevedajo in valijo vse obtožbe na vladajočo koalicijo -
               danes mislim, da temu ne bi bilo potrebno - in da naredimo korak naprej spremenimo
               ustavo v tej smeri in damo možnost decentralizacije Slovenije. Hvala.</p>
            </sp>
            <sp xml:id="SDZ3-Izredna-47-2004-06-23.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Komljanca. Izvolite.</p>
            </sp>
            <sp xml:id="SDZ3-Izredna-47-2004-06-23.sp127">

               <speaker>JANEZ KOMLJANEC:</speaker>

               <p>Hvala lepa, gospa podpredsednica. Spoštovani kolegi, kolegice. To, kar danes večina
               počne, mislim, da je pot do tega, da pokrajin ne bomo nikoli imeli. Tudi mogoče, da
               bi nekaterim to tudi ustrezalo, glede na to, da je Slovenija majhna država, predvsem
               pa mislim, da ustreza tudi razvitemu delu Slovenije - takšen način. In pa, če malo v
               šali rečem, zavedanje nerazvitih je pa dejansko nerazvito, ker pokrajine in ta druga
               raven lokalne samouprave, ki jo potrebujemo, to bi moralo biti po načelu
               subsidiarnosti, ne glede na to - in o tem se danes ne pogovarjamo - na kakšnem nivoju
               bi te pokrajine bile: ali bodo na NUTS 2 ali 3, o tem se danes niti ne pogovarjamo,
               čeprav veliko govornikov govori samo o tem.</p>
               <p>Torej, razumel sem nekako takole: če bi imeli sprejet zakon o pokrajinah, pa če bi
               imeli sprejet zakon o financiranju pokrajin, pa če bi še razdelili Slovenijo na
               pokrajine, pa bi potem vprašali občine, ali se s tem strinjajo, potem bi pa šli v
               spremembo ustave. Ta pot ni mogoča in verjetno nikoli ne bo in če se bomo v tej smeri
               trudili, tudi pokrajin nikoli ne bomo imeli.</p>
               <p>Danes imamo državo na NUC 0, 1 in 2. Zastavljeno je tako, da se o tem, ali bo država
               razdeljena na strukturne regije, kdaj več kot samo na eno, da bomo dobili tudi tri
               strukturne regije - mislim, da to, če se bo zgodilo, se bo zgodilo šele leta 2007.
               Razumel sem tudi - v enem od predlogov zakona o regionalnem razvoju smo imeli
               napisano, da imamo Slovenijo razdeljeno na tri strukturne regije, vendar je jasno, da
               je bilo treba to črtati; verjetno bi bilo neumestno, da bi sprejeli tak zakon, pa se
               s tem ne bi strinjala Evropska unija. To je še pred nami in tega danes ne vemo.
               Sprememba ustave bi predvsem pomenila, da bi se lotili in pogovarjali o vsem tem, kar
               sem prej naštel, o vseh teh zakonih. To ne prejudicira ničesar.</p>
               <p>Seveda, soglasje občin v tem smislu, kot ga predlaga opozicija, mislim, da ni pot. To
               je pot, da bi prišli mogoče do 24 ali pa 25 regij ali pa nikoli do nobene. Mislim, da
               je bilo velikokrat tudi rečeno, v ustavi piše, ljudje odločajo. Seveda, saj smo tudi
               mi tu zaradi ljudi; odločili so, da smo njihovi predstavniki, in verjetno lahko v
               njihovem imenu tudi marsikaj odločimo. In to tudi pričakujejo, da bomo v njihovem
               imenu odločali o marsičem, ne pa, da prelagamo nanje to odgovornost, ko je največkrat
               težko. Še mi, ko tu govorimo, marsikdaj ne razumemo, o čem se pravzaprav
               pogovarjamo.</p>
               <p>Poglejte, v vseh teh letih smo se poleg o pokrajinah pogovarjali o strukturnih
               regijah pa o razvojnih regijah, o prebivalstvenih regijah pa o statističnih regijah,
               in ko kdo reče "regija", vsak drugače razume, o kakšni regiji se pogovarjamo. In
               tudi, ko je zadnjič tekla beseda o razvojnih regijah, nekdo misli, da so to že
               pokrajine, čeprav je bilo tudi tam jasno zapisano, da je mišljeno, dabi to bilo na
               NUC 3 oziroma na nekakšnih okrajnih regijah, če bi hotel tu vključiti še nekdanja
               razmišljanja o prebivalstvenih regijah. Prepričan sem, da potrebujemo državo,
               pokrajine, razvojne regije in seveda občine, ki jih že imamo, in to med seboj tako
               povežemo, da bo sistem deloval, da lahko z državnega nivoja prenesemo državne
               obveznosti oziroma naloge, ki so danes na ministrstvih, bliže občinam. Sem pa
               prepričan - in to je bilo tudi že povedano, da bomo pokrajine, o katerih razmišljamo,
               pravne osebe ki ne bodo niti podrejene niti nadrejene občinam.</p>
               <p>In tudi občine ne bodo niti podrejene niti nadrejene pokrajinam. Gre seveda za
               samostojne pravne osebe. Vsaka bo imela svoje naloge. Prepričan sem tudi, že iz
               načela subsidiarnosti, da bo z občin na pokrajino preneseno zelo malo nalog. Manj kot
               nekateri o tem govorijo. O tem sem prepričan. Tiste, ki so res skupne za vse občine,
               ja, druge pa verjetno tu nimajo mesta, že tudi zaradi načela subsidiarnosti.</p>
               <p>Torej, če ne bomo uspeli spremeniti ustave tako, da bomo lahko ustanovili pokrajine,
               da bo možno ustanoviti pokrajine tukaj v državnem zboru - seveda ne izključujem tega,
               da bi občine ne imele pravico pri tem ali pa kaj reči ali ne imeti besede o tem -,
               ampak prepustiti to predvsem v odločanje občinam bi bilo zgrešeno. Torej, prepričan
               sem, da je pot, ki je zastavljena ta trenutek, pravilna. Seveda se pa bojim, da ne bo
               dovolj skupne volje in moči, da bi ta problem rešili v doglednem času. Hvala lepa.
            </p>
            </sp>
            <sp xml:id="SDZ3-Izredna-47-2004-06-23.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim... Gospod Zlobec, izvolite.</p>
            </sp>
            <sp xml:id="SDZ3-Izredna-47-2004-06-23.sp129">

               <speaker>JAŠA ZLOBEC LUKIČ:</speaker>

               <p>Hvala lepa. Moram reči, da sem bil impresioniran z razgovorom Rudija Mogeta, še
               toliko bolj, ker so nekateri drugi ves čas samo govorili in bentili in pravzaprav iz
               Slovenije hoteli narediti "črno luknjo", iz katere se Slovenija ne bo izkopala,
               dokler ne bo prišlo do radikalnih sprememb. Najprej sem mislil, da ne bom govoril,
               potem pa sem ugotovil, da ta grenki kelih ne gre tudi mimo mene. Poslušali smo male
               Napoleone - "Aut caesar aut nibil" - in še malo večje Napoleone, ki so govorili o
               skritih namenih in zarotah, ki so seveda odsev paranoje in avtorjev samih. Najhujše
               je pa, da se opleta z nedolžnim ljudstvom, ki pri tem nima čisto nič in že Cankar je
               imel sveto jezo nad dušebrižniki nad ljudstvom. Cankar bi jim pošteno navil
               ušesa.</p>
               <p>In zadnja stvar, ki je dobesedno sramotna, je pa tista - avtorja ne bom citiral - pa
               je dosti glasno govoril tukaj, da nikjer v Evropi ni tako urejeno za manjšine, kot je
               v Sloveniji. To je namreč katastrofa. Torej tisti, ki govori, naše manjšine imajo vse
               in še več, tisti samo sam sebi govori, nezavedno, da pravzaprav manjšine sovraži in
               bi jih najrajši utopil v žlico vode. Hvala.</p>
            </sp>
            <sp xml:id="SDZ3-Izredna-47-2004-06-23.sp130">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo ima Aleksander Merlo. Prosim.</p>
            </sp>
            <sp xml:id="SDZ3-Izredna-47-2004-06-23.sp131">

               <speaker>ALEKSANDER MERLO:</speaker>

               <p>Hvala za besedo, gospod podpredsednik. Tudi jaz bi opozoril na to, da je imel naš
               kolega Rudi Moge danes zame presenetljivo dober govor, mislim, da se v celoti z njim
               absolutno strinjam in smatram, da uvedba pokrajin pomeni, vemo, neko dokončno
               oblikovanje konstrukcije naše države. Po mojem mnenju v tej zadevi zamujamo in s tem
               se tudi odpovedujemo pozitivnim učinkom, ki jih bo prineslo oblikovanje drugega
               nivoja lokalne samouprave.</p>
               <p>Sam osebno podpiram kompromis, po katerem bodo s svojimi mnenji pri ustanavljanju
               pokrajin sodelovali občinski sveti občin na območju predvidene pokrajine. V
               nasprotnem primeru, ko bi pokrajine ustanavljali z odločitvami občin - in to na
               kvalificiran način - do pokrajin v Sloveniji ne bomo prišli. To zatrjujem tudi na
               osnovi izkušenj iz širšega okolja, iz katerega prihajam.</p>
               <p>Seveda je pa pri tem treba poudariti, da določeni elementi pokrajin v Sloveniji
               obstajajo in jih državljanke in državljani kot take tudi dojamejo in sprejemajo. Zato
               bo moral državni zbor ob sprejemanju zakona o ustanovitvi pokrajin upoštevati te
               elemente oziroma čimbolj povzeti obstoječe geografske, ekonomske in zgodovinske
               povezave.</p>
               <p>Še za zaključek. Rekel bi tako, da upam, da bodo v naslednjem sklicu poslanci zmogli
               toliko energije in samoiniciativnosti in se odločali o temu, da se pokrajine
               postavijo. Vedno bolj sem prepričan, kot je kolega Moge tudi malo prej povedal, da
               dejansko rešitev, ki bi bila za Slovenijo vzorna, bibila dejansko tri regije. Menim
               in mislim da, si boste v naslednjih letih zapomnili te besede: ali tri ali pa se bo
               zadeva razvodenila in jih bomo na koncu imeli 30 in dosegli tistega želenega cilja
               zagotovo ne bomo. Hvala.</p>
            </sp>
            <sp xml:id="SDZ3-Izredna-47-2004-06-23.sp132">

               <speaker>PODPREDSEDNIK VALENTIN POHOREC:</speaker>

               <p>Hvala. Dušan Vučko dobi besedo. Ne. Mario Gasparini dobi besedo. Ne. Richard
               Beuermann. Prosim.</p>
            </sp>
            <sp xml:id="SDZ3-Izredna-47-2004-06-23.sp133">

               <speaker>RICHARD BEUERMANN:</speaker>

               <p>Hvala za besedo, gospod podpredsednik. Nisem si pripravil kakšnega daljšega govora,
               želel sem se pa oglasiti iz preprostega razloga, ker se mi zdi, da je treba povedati,
               kar je že večkrat danes in v tem zadnjem času bilo povedano.</p>
               <p>Pokrajine vsekakor: da. Drugi nivo lokalne samouprave v Sloveniji vsekakor
               potrebujemo. Osebno mislim, da ga še tako bolj potrebujemo zaradi pretirane
               razdrobitve Slovenije na 193 občin. S tem smo dejansko dosegli centralizacijo te
               države, pretirano centralizacijo, ki jo je treba z uvedbo pokrajin na nek način
               decentralizirati. Seveda se postaviresno vprašanje - koliko pokrajin? Sam se strinjam
               z vsemi tistimi predhodniki, ki so opozorili, da je Slovenija premajhna za 14
               pokrajin. Da je premajhna zato, da bi naredili toliko pokrajin, da ne bi pokrajine
               več opravljale svojih osnovnih nalog oziroma ne bi z njimi dosegali tistega, kar
               pravzaprav s pokrajinami želimo doseči.</p>
               <p>Gospa Zupanova je prej govorila o tem, da moramo dobiti pokrajine po volji ljudi in
               ne po volji vladajoče elite. S tem se je lahko strinjati, ampak jaz bi dodal, ne po
               volji katerekoli vladajoče elite. Imam občutek, da se tukaj dogaja nekaj: da se
               poskuša vse, da v tem mandatu ne bi prišlo do pokrajin, da bi potem neka druga elita
               morda zbrala dovolj glasov in dovolj politične volje, da bi pokrajino ustanovila. Zdi
               se mi, da tak pristop ni pravi in zato napovedujem, da bom sam ustrezne predloge za
               spremembo ustave podprl.</p>
               <p>Menim še to, da najmanj, kar bi bilo treba narediti pri spremembi ustave, ki jo je
               potrebno spremeniti, kajti, če je ne bi spremenili, se sprašujem, zakaj po desetih
               letih in več še vedno nimamo pokrajin. Zdi se mi, da bi bilo treba najmanj, kar je,
               črtati 143. člen ustave. Vsaj to. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp134">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Želi besedo predlagatelj. Minister? Besedo ima vlada, tako bom rekel.
            </p>
            </sp>
            <sp xml:id="SDZ3-Izredna-47-2004-06-23.sp135">

               <speaker>DR. RADO BOHINC:</speaker>

               <p>Hvala lepa. Spoštovani gospod podpredsednik!</p>
               <p>Pravzaprav zelo na kratko, ker je bilo veliko povedanega. Mislim, da je bila danes
               neka ura resnice o tem, kdo zares je za decentralizacijo Slovenije, za pokrajine, za
               policentrični razvoj, za enakomeren razvoj in kdo vedno znova postavlja ovire na tej
               poti. Danes smo slišali prav neverjetne argumente za to, zakaj tega ustavnega
               določila ni mogoče sprejeti. Jaz sem razočaran nad "figami v žepu", predvsem tistih,
               ki so vseskozi z nami vodili poglobljena, včasih trda, pa vendar na videz
               verodostojna pogajanja o tem, kaj vse je potrebno v ustav vključiti kot varovalko,
               zato da bomo stvari na obojestransko zadovoljstvo speljali do konca.</p>
               <p>Tako je najprej bila s strani Slovenske ljudske stranke zahteva, da je treba
               vključiti dvotretjinsko večino za zakon o ustanovitvi pokrajin in s tem smo se po
               pogajanjih na koncu koncev strinjali. Ampak, to ni bilo dovolj. Potem je prišla
               zahteva, da je treba dvotretjinsko soglasje za zakon o financiranju pokrajin. To je
               vneslo veliko vznemirjanja v naša pogajanja, predvsem pa v stroko. Stroka je temu
               nasprotovala, ampak mi smo kljub temu želeli doseči konsenz glede tega pomembnega
               vprašanja, visok dvotretjinski konsenz. Zato smo navzlic mnenjem stroke - pravzaprav
               zelotežko, pa vendar - sprejeli to pogajalsko izhodišče, prepričali ostale poslance v
               koaliciji, kar tudi ni bilo lahko, da bi danes izvedeli spet nekaj tretjega. Da ni
               dovolj niti prvi, niti drugi, niti tretji pogoj, ampak da je pogoj to, da sprejmemo
               soglasje občin oziroma amandma Slovenske demokratske stranke, kar se doslej nikakor v
               teh pogajanjih ni omenjalo.</p>
               <p>Kako bodo ljudje presodili takšno verodostojnost, je vprašanje Slovenske ljudske
               stranke. Nam pa seveda preostane to, da vsi skupaj ugotovimo, da po treh letih
               pogajanj, da po treh letih očitno "držanja fige v žepu" nismo prišli do konsenza, ki
               je potreben, za katerega so že kolegice in kolegi vašega prejšnjega mandata
               ugotovili, da je treba spremeniti ustavo. V treh letih sedaj, več kot treh letih
               nismo uspeli doseči konsenza glede tega vprašanja, kljub ogromno vloženega dela v to,
               kljub ogromno vloženega znanja stroka v to. In zelo logičen je pravzaprav zaključek
               ob tem, ki je pa seveda ta, da v Sloveniji med političnimi strankami ni večinskega
               prepričanja o tem, da je pokrajine potrebno ustanoviti, da je oblast v Sloveniji
               treba decentralizirati. Preprosto, del političnih strank v Sloveniji meni drugače.
               Tega seveda ne pove z imenom in priimkom, ne pove z besedo naravnost, ampak pove
               vedno z novimi izmišljanji in ovirami, kaj vse je treba napraviti za to, da bomo
               pokrajine v državi imeli. Na ta način jih ne bomo imeli nikoli, tako kot jih tudi v
               preteklih desetih, dvanajstih letih nismo imeli, kljub volji, kljub želji, kljub
               trdnemu političnemu prepričanju precejšnje večine - prebivalstva iz delov Slovenije -
               na podlagi sedanje ustavne ureditve. Nekateri še vedno govorite, da je treba, da
               ustavo, kot sedaj veleva za ustanavljanje pokrajin na podlagi medobčinskega soglasja,
               uporabimo kot temelj. Niste se prepričali v zgodovini desetih, dvanajstih let, da to
               preprosto ne gre. Ponavljanje teh resnic seveda ni v prid temu, da bomo v Sloveniji
               kdaj imeli decentralizirano oblast, ampak je v prid zamegljevanju prave resnice in v
               iskanju izgovorov za stališča,ki so nasprotna uveljavljanju pokrajin v teh
               državi.</p>
               <p>Mislim, da se moramo zahvaliti vsem tistim, ki trdno verjamejo v to, da je treba
               decentralizirati v Sloveniji oblast, da je treba zagotoviti pogoje za policentričen
               razvoj, velik del stroke, velik del politike je trdno in resno mislilo, da bo uspelo
               drugi del politike v to prepričati. To jim na žalost ni uspelo, očitno je
               zaverovanost v centralizem v Sloveniji žal še tolikšna, da so vse razprave, povezane
               s pokrajinami, bolj iskanje izgovorov in izhodov iz te situacije.</p>
               <p>Mislim, da je čas, ki je bil naložen v to razpravo, vendar bil koristno naložen,
               danes je bila ura resnice, res pa je, da vsi niso rekli bobu bob, bo pa še verjetno
               kakšna priložnost za to. Meni je zelo žal za tiste, ki so vložili ogromno svoje
               energije, svojega znanja, verodostojnosti, poštenega pogleda v ta projekt in se jim
               na tem mestu zahvaljujem. Pričakujem pa in prepričan sem, da prej ali slej bo v tej
               državi prišlo do takšnega političnega položaja, da bo vendar dosežen konsenz glede
               tega, kar so evropske civilizacije že zdavnaj sprevidele glede tega, da se oblast ne
               izvaja samo centralno z enega mesta, ampak na način, ki ustreza evropskim
               civilizacijskim načelom subsidiarnosti. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Opravili smo torej razpravo o poročilu ustavne komisije in stališčih.
               Sprašujem, ali kdo morebiti želi besedo o dveh amandmajih in tretjemu stališču. Dva
               amandmaja sta k tretjemu stališču ustavne komisije vložena, in sicer v pregledu
               stališč z dne 23.6. imate pod 1 amandma poslanske skupine SDS in spremenjeni amandma
               poslanske skupine italijanske in madžarske narodnosti. Sprašujem, če želi kdo o teh
               dveh amandmajih besedo. Gospod Peče, izvolite.</p>
            </sp>
            <sp xml:id="SDZ3-Izredna-47-2004-06-23.sp137">

               <speaker>SAŠO PEČE:</speaker>

               <p>Spoštovani prisotni. Kar se tiče amandmaja, datiranega na dan 22.6.2004 leta,
               Slovenske demokratske stranke, moram povedati v imenu poslanske skupine, da ga ne
               podpiramo.</p>
               <p>Ocenjujemo, da je zahteva po soglasju občinskih svetov pretirana in da bo to v bodoče
               povzročilo, da pokrajine v vsej svoji fazi, kakorkoli se je zamislila vlada Republike
               Slovenije, seveda ne bo zaživela. Po naši oceni je kategorija, kot jo
               predlagajo...</p>
            </sp>
            <sp xml:id="SDZ3-Izredna-47-2004-06-23.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani.</p>
            </sp>
            <sp xml:id="SDZ3-Izredna-47-2004-06-23.sp139">

               <speaker>SAŠO PEČE:</speaker>

               <p>Po naši oceni je kategorija, kot jo predlagajo v okviru Slovenske demokratske stranke
               prezahtevna in bo s tem onemogočila nadaljnjo decentralizacijo oziroma centralizacijo
               naše države.</p>
               <p>Po drugi strani bi se rad še enkrat dotaknil amandmaja, ki ga v proceduro pošiljata
               predstavnika narodnostnih manjših v okviru Republike Slovenije oziroma državnega
               zbora. Po naši oceni je prav tako nesprejemljivo, da bi uzakonjali oziroma v ustavo
               Republike Slovenije zapisali posebno kategorij posebnih pravic in posebnega položaja
               za predstavnike italijanske manjšine in madžarske manjšine. Po naši oceni ustava
               Republike Slovenije kot najvišji pravni akt v okviru ustavnega reda Republike
               Slovenije ne sme postavljati državljanov Republike Slovenije in pa državljank
               Republike Slovenije v sekundarni oziroma podrejeni položaj v primerjavi z madžarsko
               in pa italijansko narodno skupnostjo. Po naši oceni je naloga vseh nas v okviru
               državnega zbora, da postavimo v privilegiran položaj državljanke in pa državljane
               Republike Slovenije, ne pa, da te postavljamo v podrejeno oziroma vlogo, ki bi jim
               potemtakem amandmaju pripadala, torej to je vlogo tistega, ki jemlje vpliv manjšine
               nad večino.</p>
               <p>Rad pa bi seveda v svojem izvajanju dotaknil tudi govora, zaključnega govora -
               iskreno upam, da zaključnega govora - samega ministra, ki je izpostavil, da so vedno
               znova izpostavljene nove potrebe oziroma novi argumenti, zakaj se nasprotuje
               predlogu, ki ga je v proceduro poslala vlada Republike Slovenije. Citiram:
               "Izmišljene potrebe", kot jih navaja minister Bohinc, seveda jih v Nacionalni stranki
               ne moremo...</p>
            </sp>
            <sp xml:id="SDZ3-Izredna-47-2004-06-23.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>gospod Peče... Lepo prosim za mir v dvorani. Hvala lepa. Izvolite.</p>
            </sp>
            <sp xml:id="SDZ3-Izredna-47-2004-06-23.sp141">

               <speaker>SAŠO PEČE:</speaker>

               <p>Hvala, gospa podpredsednica. Po oceni Slovenske nacionalne stranke se je vlada
               Republike Slovenije zelo, zelo, zelo slabo lotila projekta decentralizacije oziroma
               ustvarjanja regij v naši državi. Govoriti o tem, da bomo vzpostavili regije oziroma,
               se opravičujem, pokrajine, ne da bi pri tem vedeli, kakšna je vsebina teh pokrajin,
               je seveda brezpredmetno. Govoriti o obstoju pokrajin, o njihovem življenjskem pomenu
               za državljanke in pa državljane, ne da bi vedeli, katere so bistvene naloge, kaj bodo
               sploh te pokrajine delale, je brezpredmetno. Enako brezpredmetno kot ustanavljati
               pokrajine, ne da bi vedeli, kdo jih bo financiral oziroma iz česa se bodo le-te
               financirale. Zato demagoški nastopi s strani ministra po naši oceni, torej po oceni
               poslanske skupine Slovenske nacionalne stranke, kažejo izključno na nepripravljenost
               vlade Republike Slovenije za ustrezen dialog. Govoriti o tem, da minister pričakuje,
               da bo nekoč prišla drugačna struktura v državni zbor, ki bo dvignila svoje glasove za
               tak bianco predlog, ki ne določa ne obveznosti, ne pravic in ne financiranja, je
               seveda popolnoma zgrešena logika. Govoriti tudi in uporabljati argument, češ da bi
               današnje spremembe ustave, če bi jih podprli, povzročile decentralizacijo naše
               države, jeseveda zgrešeno. Decentralizacijo v katerem pogledu, če pa ne vemo vsebine
               pokrajin. Že v uvodnem stališču poslanske skupine Slovenske nacionalne stranke sem
               povedal in izrazil željo, da bi v naši državi dobili pokrajine, toda take pokrajine,
               ki bodo resnično lahko zaživele, take pokrajine, ki bodo sposobne izvajati naloge, in
               sicer vse naloge, da bodo sploh vedeli, o katerih nalogah se govori. Zato takšno
               govorjenje s strani ministra povzroča, vsaj po moji oceni, nepotrebne politične
               konflikte in še več; izkazuje vso njegovo, po moji oceni, popolno nesposobnost, da bi
               tovrsten projekt, torej pokrajin, izpeljali v okviru naše države.</p>
               <p>Za zaključek naj povem, da v okviru poslanske skupine verjamemo, da bi bilo možno na
               podlagi obstoječe ustavne določbe, ki govori oziroma določa povezovanje lokalnih
               skupnosti, izpeljati krovni zakon, ki bi v svoji vsebini določal obveznosti, pravice,
               naloge in financiranje, ter na ta način pristopiti k nujno potrebnim pokrajinam. Z
               načinom, kot ga ponuja vlada Republike Slovenije v danem momentu, bomo storili škodo
               sebi, državljankam in državljanom Republike Slovenije, kajti življenjskost pokrajin
               bomo odmaknili za nadaljnjih nekaj let, po oceni Slovenske nacionalne stranke. Če že
               spreminjamo ustavo, jo spreminjajmo tako, da se bodo njene posledice čutile v vsebini
               in v celotni njeni obsežnosti. Nikakor ne spreminjati ustave, za katero je
               zagotovljena neke vrste togost v okviru potrebne dvotretjinske večine, izključno
               zaradi lepotne norme. In minister Bohinc danes počne samo to- da bomo tik pred
               volitvami lahko rekli in se zlagali, poudarek je na "zlagali", imamo osnovo za
               pokrajine. Ni res! Tovrstne ustavne spremembe ne omogočajo osnove za življenje
               pokrajin v smislu zadovoljevanja potreb njenih prebivalcev.</p>
               <p>V Nacionalni stranki ne bomo podprli ne amandmaja, ki prihaja s strani Slovenske
               demokratske stranke, ne amandmaja, ki prihaja s strani narodnih skupnosti za
               uveljavitev oziroma za živetje madžarske in italijanske pokrajine v okviru naše
               države, in ne predloga, ki prihaja s strani vlade Republike Slovenije, torej tistega
               bianco predloga, ki govori o umetni tvorbi, imenovani pokrajine, ne da bi istočasno
               gledali, kaj bodo sploh, kako bodo pokrajine sploh delovale. Hvala.</p>
            </sp>
            <sp xml:id="SDZ3-Izredna-47-2004-06-23.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več besede. Gospod Battelli, izvolite.</p>
            </sp>
            <sp xml:id="SDZ3-Izredna-47-2004-06-23.sp143">

               <speaker>ROBERTO BATTELLI:</speaker>

               <p>Hvala lepa, gospa podpredsednica. Amandma, kot je bil vložen danes zjutraj, je jasen,
               popravek amandmaja še bolj, enako je jasna obrazložitev. Še enkrat in na kratko.</p>
               <p>Ko pride do decentralizacije države, seveda pride do prenosa pristojnosti z države na
               pokrajine. Nujno je, da ustava usmeri ta prehod pristojnosti v primeru pokrajin, ki
               bodo zajele narodnostno mešana območja. To je samoumevna stvar. Izkoristil bi
               priložnost za to, da povem nekaterim kolegom, ki so nasprotovali že v svoji razpravi,
               o tem amandmaju nekaj stvari.</p>
               <p>Najprej to, čeprav se nihče noče s tem ukvarjati, ampak pri popisu iz lega 2002 se je
               v tej državi zgodilo to, da avtohtoni narodni skupnosti, ki sta ustavno zaščiteni,
               sta doživeli največji izpad. Italijanska narodna skupnost za 23,7%, madžarska narodna
               skupnost za 22%. Tako si kar predstavljam, kako pripadniki ene in druge narodne
               skupnosti tečejo do gospoda Pukšiča in rečejo: "Imamo, gospod Pukšič, najvišjo možno
               stopnjo zaščite v Evropi!"</p>
               <p>Argumenti gospoda Pečeta so, kako bi rekel, po mojem mnenju nekako skregani s
               stvarnostjo. Ampak dobro, to je svojevrsten problem, ki ga ne bomo rešili.</p>
               <p>Veseli me, da je bil gospod Jerovšek tako zelo impresioniran z nekimi mojimi, kako bi
               rekel, provokacijami na nekem obisku. Moj namen je bil dosežen, okusil je, kaj se
               lahko zgodi, če nekdo pretirava z nekim nacionalističnim primitivizmom. Hvala lepa.
            </p>
            </sp>
            <sp xml:id="SDZ3-Izredna-47-2004-06-23.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Izredna-47-2004-06-23.sp145">

               <speaker>BRANKO KELEMINA:</speaker>

               <p>Hvala lepa. Želel bi samo pojasniti glede našega predloga Slovenske demokratske
               stranke, amandmaja, k stališčem osnutku ustavnega zakona, da to, kar je prej gospod
               minister razlagal, da si izmišljujemo vedno neke nove rešitve in predlagamo nemogoče
               ideje, s katerimi bi poskušali blokirati spremembo ustave ali pa ustanavljanja
               pokrajin, da to ni res, da to popolnoma nič ne drži, ampak da mi s tem predlogom
               amandmaja samo skromno, ponižno predlagamo tisto, kar si želijo vsi predstavniki
               lokalnih skupnosti, torej, da bi vsaj skromno imeli pravico sodelovati pri
               sprejemanju tako pomembne zakonodaje, kot je zakonodaja s področja regionalizma
               oziroma pokrajin.</p>
               <p>Sedaj mi pa povejte, spoštovane poslanke, poslanci, kateri predstavniki lokalnih
               skupnosti, župani, občinski sveti pa vsi ostali, ki so politično aktivni,
               nasprotujejo temu, da bi bili aktivno udeleženi pri sprejemanju zakonodaje s tega
               področja? Niti enega župana ni, razen gospoda Butolena verjetno, v tej državi, ki bi
               nasprotoval temu predlogu, da bi lokalne skupnosti imele pravico dajati neka mnenja,
               soglasja k sprejemanju zakonodaje s področja pokrajin. In mi to zagovarjamo. Mi
               zagovarjamo samo to, kar je interesljudstva, kar je interes lokalnih skupnosti,
               občinskih svetov, vseh političnih strank, ki so tam udeležene, vseh političnih
               strank, in to je večinsko mnenje celotne Slovenije in mi to zagovarjamo. In sedaj smo
               mi nasprotniki sprejemanja zakonodaje s področja pokrajin itn., in tako nas
               ožigosajo. To je nedopustno, nekorektno. Sprejmite ta naš predlog. Hvaležna vam bo
               celotna Slovenija, vsi podžupani, razen gospoda Butolena, in popolnoma vsi občinski
               sveti, v katerih so zajete popolnoma vse politične opcije v tej državi. To je naš
               predlog, korektnen predlog, sprejmimo ga in trdno sem prepričan, da bo tudi do
               spremembe ustave in do ustanavljanja pokrajin prišlo. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, gospod Barovič, gospod Butolen in naprej.</p>
            </sp>
            <sp xml:id="SDZ3-Izredna-47-2004-06-23.sp147">

               <speaker>JOŽEF JEROVŠEK:</speaker>

               <p>Hvala lepa. Moram odgovoriti na navedbe gospoda Battellija, ki pravi, da sem bil
               impresioniran s provokacijami na nekem obisku v Rimu. Moram reči, da ne glede na to,
               če je šlo za provokacije - kar dvomim, da je šlo -, ker gospod Battelli pred štirimi
               poslanci in veleposlanikom zelo vehementno branil svoje teze; menim, da ni šlo za
               provokacijo, ampak je šlo za resno nastopanje. Ne glede na to, če je šlo za
               provokacije ali za resno izražena stališča, jaz nisem bil impresioniran, ampak sem
               resno zaskrbljen nad tezo, da se za za vrnitev slik v minoritski samostan v Piranu
               lahko pogovarjata in pogajata samo Vatikan in Republika Italija. To je za mene
               zanikanje suverenosti Republike Slovenije nad Obalo, nad tem delom Primorske in to je
               za mene zelo resno in zaskrbljujoče stališče. Bilo je prejšnji večer nekaj
               provokacij, s tem se strinjam, tudi nesprejemljivih, vendar ta stvar je bila čisto v
               drugem kontekstu rečena. In dvomim, da se na tak način v takšni delegaciji tudi
               provocira - ni umestno. To ima lahko resne implikacije na meddržavne odnose, čeprav,
               če pa postavite tu takšno tezo kot predstavnik italijanske manjšine, mislim, da jo
               lahko legitimno postavite, ampak, seveda se pa ta državni zbor mora in je dolžan
               zamisliti nad takšnimi tezami, ki zanikajo suverenost Republike Slovenije na celotnem
               svojem ozemlju.</p>
            </sp>
            <sp xml:id="SDZ3-Izredna-47-2004-06-23.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, razprava je o amandmajih. Gospod Barovič, izvolite.</p>
            </sp>
            <sp xml:id="SDZ3-Izredna-47-2004-06-23.sp149">

               <speaker>BOGDAN BAROVIČ:</speaker>

               <p>Hvala. Maksimalno se bom skušal držati vaših besed. Govorim in nadaljujem seveda
               trditev Slovenske nacionalne stranke, da je vsebina amandmaja, ki sta ga spoštovana
               kolega dveh skupnosti vložila, popolnoma nepotrebna. Poglejte, pravi: "Na območjih
               občin, kjer avtohtono živita italijanska ali madžarska narodna skupnost, se
               oblikujeta pokrajini, ki uveljavljata posebne pravice in položaj italijanske in
               madžarske narodne skupnosti in upoštevata kulturno-krajinske ter ostale značilnosti
               območja pokrajine." Jaz pač to razumem, da je to očitek, da ne upoštevamo 64. čelna
               ustave, ki vse naštete pravice, ne glede kje, in ne glede kaj pripadnikom
               zagotavljajo - prvič.</p>
               <p>In drugič, spoštovane kolegice in kolegi, spreminjati ustavo na tak način, da danes
               dobimo tik pred pomembno odločitvijo nek amandma, ki govori isto, kar je že v ustavi
               zapisano - pa lepo vas prosim! Bodimo, prosim vas, če je kdo tu iz italijanske,
               mogoče kje drugje, ali madžarske skupnosti in trdi, da so jim kršene ustavne
               pravice!</p>
               <p>In še nekaj bi rad povedal. Med tistimi, ki smo bili med Slovenci po svetu oziroma ki
               smo obiskovali druge države, vi ne veste, kakšne zahteve so postavljali naši bivši,
               bom rekel "sonarodnjaki" v preteklosti, tako v Bosni in Hercegovini, Republiki Srbiji
               in Črni gori in drugod. Želijo se enačiti z manjšinami, kijih imamo mi v ustavi. In
               mi smo vedno in bomo zagovarjali, da morajo imeti manjšine v državi Republiki
               Sloveniji poseben položaj - to sta italijanska in madžarska - in ga imajo v ustavi.
               In drugi - če bomo zdaj to naredili, potem ne vem, kaj bo. Če bomo to naredili - lepo
               vas prosim, no! Slovenska nacionalna stranka absolutno ne more... Glejte, 2.000 je
               ljudi - ali pa, ne vem, na pamet sem rekel -, ki imajo že tako ali tako zagotovljeno
               ustavno vse pravice. In zdaj bo teh 2.000 ljudi imelo skoraj še več pravic kot 40.000
               Slovencev. No, lepo vas prosim, z vsem spoštovanjem do vseh!</p>
            </sp>
            <sp xml:id="SDZ3-Izredna-47-2004-06-23.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Butolen, izvolite.</p>
            </sp>
            <sp xml:id="SDZ3-Izredna-47-2004-06-23.sp151">

               <speaker>ANTON BUTOLEN:</speaker>

               <p>Hvala za besedo. Ne vem, ali me kolega Kelemina ni poslušal - če me ni poslušal, naj
               prebere magnetogram, če pa me je poslušal, pa me ni razumel, mu pa lahko to razložim.
               Tistega, kar je on navajal, zagotovo nisem govoril. Da pa ne bom vseh ostalih
               obremenjeval s tem, pa mu lahko to posebej razložim, vendar mislim, da bo dolgo
               trajalo. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Brenčiča. Izvolite.</p>
            </sp>
            <sp xml:id="SDZ3-Izredna-47-2004-06-23.sp153">

               <speaker>STANISLAV BRENČIČ:</speaker>

               <p>Hvala lepa. Kljub temu, da tega amandmaja ne bom podprl, želim spregovoriti nekaj
               besed, da ne bosta kolegica in kolega iz manjšin ocenila, da jima nasprotujem in da
               ju ne razumem.</p>
               <p>Avtohtonima manjšinama gredo po ustavi pravice, ki bi jih morala vsaka politika
               države, pa najsi bo na kateremkoli področju, razumeti in obravnavati. In nobenih
               problemov ter nobenih odstopanj od njim zagotovljenih pravic tudi v realizaciji ne bi
               smelo biti. Ne podpiram pa spremembe 143. člena ustave zato, ker smatram, da
               Slovenija, ki s svojo kritično maso ljudi ne dosega niti nekega mesta Muenchen, ne
               potrebuje nikakršnih upravnih pokrajin. Problem pa je v tem, ker se s kupom
               sprenevedanj loteva rojevanja pokrajin iz drugega naslova - iz naslova centralizacije
               oziroma neskladnega razvoja te države. Temu pa ni vzrok v pokrajinah, pač je vzrok v
               politiki, v prvi vrsti vlade, kako jo vodi, posameznega resorja in tako naprej.
               Nikjer ni treba, da se v Ljubljani kot glavnem mestu, kot središču koncentrirajo vse
               institucije, nekatere pa status in lega Ljubljane pogojuje in bodo še vedno
               centralizirane. Nikjer pa ni rečeno, da mora v Ljubljani biti vedno krovni institut
               za to, raziskovalni institut za to, agencija za to, da je lahko to medicinska
               fakulteta samo v Ljubljani - zdaj po dolgem času se jo bo lahko preneslo v Maribor;
               ampak to je stvar politike, države. Ni vprašanje regij! Trdno sem prepričan, da
               gledena tehnologijo, ki jo danes elektronski mediji omogočajo, ni potrebno nikakršnih
               novih centrov. Želijo si jih pa ljudje, ki se že tam vidijo za neke glavarje in
               nekako graditelje novega centra in se nekako zoperstavljati dostikrat navidezni
               centralizacijiv Ljubljani. Ampak s tem vzpostavljamo samo dodatno breme države,
               državnega proračuna, zato se tudi v zakonu nikakor ne opredeljuje, katere
               pristojnosti države bomo prenesli na regijo in kakšen del financiranja državne uprave
               se bo zmanjšal iz proračuna in prenesel na regijo. Zato za tako regionalizacijo mi
               samo povečujemo obremenitev državnega proračuna, obremenitev neto plačnikov v državni
               proračun, to je pa samo realni sektor, in bohotimo novo javno državno upravo.</p>
               <p>Če bi se že do sedaj obstoječa zakonodaja izvajala, potem bi občina v malo večjem
               obsegu imela resnično tudi pristojnost, ki je vsaj nazivno na rabi prostora, na
               uporabi prostora, gospodarjenja s prostorom. Občina je tukaj samo lepo zapisana v
               zakon, za vsako svojo strategijo praktično mora moledovati pri najmanjšem državnem
               uradniku, da utemelji svoj argument, da potrebuje to spremembo za razvoj občine. In
               ne bo pri pokrajinah nič drugače. Zato trdim, da enostavno Slovenija ne premore in ji
               ni potrebno upravne delitve na toliko število pokrajin, ker se bodo s političnih
               pristopov, kot smo jih bili vajeni že pri občinah, tako rekoč razletele, ne bodo niti
               ostale v domeni, za katero se tudi jaz nagibam, da bi Slovenijo razdelili maksimalno
               na tri upravne enote, ampak se bo enostavno državno uradništvo podvojilo. Zato je za
               človeka, ki ima tudi do javnih financ kolikor toliko previdno mero, nesprejemljiva
               vsa ta debata in poiskusi, da bomo državno upravo še bolj razmnožili, razbohotili.
               Hvala lepa.</p>
            </sp>
            <sp xml:id="SDZ3-Izredna-47-2004-06-23.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dajem naprej besedo, res lepo prosim, od 10.ure do skoraj pol pete
               ure je bila splošna razprava o vseh teh stvareh. Sedaj sem odprla razpravo, v skladu
               s poslovnikom, samo še o dveh amandmajih. Lepo prosim, da ne ponavljamo in pogrevamo
               spet ponovno vseh vrst stališč. O amandmajih, lepo prosim, samo to. Zato ker, gospa
               Pozsončeva ima ... To ni nič proceduralnega, gre samo za pojasnilo - niste v skladu s
               poslovnikom - v prvem delu ja, potem pa ste na splošno razpravljali, zakaj ne boste
               podprli ustavne spremembe. To ni amandma. Gospa... Nič ne pomaga. Jaz sem vas samo
               opozorila in opozarjam ostale, ker se bojim, da bomo ponovno odprli razpravo o
               stvareh, o katerih smo imeli pravico razpravljati od desetih do konca, tako kot ste
               bili priglašeni vsi.</p>
               <p>K besedi vabim gospo Pozsončevo o obeh amandmajih. Izvolite.</p>
               <p>Lepo prosim, če se izklopite, da dobi besedo gospa Marika Pozsonec. Lepo prosim!
               Izvolite, gospa Pozsonec. ...<stage>/Glasovi iz dvorane./</stage>...</p>
               <p>Kršitev poslovnika, ki mi jo gospod Brenčič očita, ni proceduralni predlog. Lepo
               prosim!</p>
               <p>Gospa Pozsončeva, izvolite.</p>
            </sp>
            <sp xml:id="SDZ3-Izredna-47-2004-06-23.sp155">

               <speaker>MARIA POZSONEC:</speaker>

               <p>Hvala lepa, gospa predsedujoča. Ta naš amandma ni nastal nenadoma. Pravzaprav je
               logična posledica zakonskih določb, ki oblikujejo narodnostne pravice, te pa veljajo
               na določenem področju, ker zakoni upoštevajo pravice pripadnikov narodnosti. Če
               država resno misli uresničiti sprejete in napisane zakone, mora to slediti tudi v
               regionalizmu, kajti te pravice se uresničujejo v regijah, na določenem teritoriju. Ta
               amandma torej nedela iz nikogar prvo in drugorazrednih državljanov, cilj je le
               omogočiti uresničitev zakona. Na podlagi sprememb ustave, ki gredo v smeri
               decentralizacije države, bo nujno potrebna natančna opredelitev pristojnosti ter
               funkcij za novo oblikovane pokrajine Kot predvidena veljavna ureditev Republike
               Slovenije se zaščita avtohtone italijanske in madžarske narodne skupnosti izvaja na
               teritorialni ravni. Zaradi tega dejstva bodo morali tako oblikovane pokrajine, ki
               bodo zajemale narodnostno mešane občine, nujno imeti določen status, drugačen status
               kot ostale pokrajine. Torej, posebne izvirne in prenesene pristojnosti, ki se
               nanašajo na položaj in pravico narodne skupnosti in vse to piše v ustavi. Tako je to
               ogorčenje po mojem mnenju neupravičeno in tudi ni potrebno, kajti uresničuje zakon z
               ustavo določene pravice. Hvala.</p>
            </sp>
            <sp xml:id="SDZ3-Izredna-47-2004-06-23.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Jerovšek.</p>
            </sp>
            <sp xml:id="SDZ3-Izredna-47-2004-06-23.sp157">

               <speaker>JOŽEF JEROVŠEK:</speaker>

               <p>Hvala lepa za besedo, gospa podpredsednica. Moram protestirati iz dveh razlogov.
               Namreč...</p>
            </sp>
            <sp xml:id="SDZ3-Izredna-47-2004-06-23.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Proceduralni predlog, gospod Jerovšek. Protest ni proceduralni predlog in vam bom
               vzela besedo.</p>
            </sp>
            <sp xml:id="SDZ3-Izredna-47-2004-06-23.sp159">

               <speaker>JOŽEF JEROVŠEK:</speaker>

               <p>...<stage>/Nerazumljivo./</stage>...bom predlagal na koncu.</p>
            </sp>
            <sp xml:id="SDZ3-Izredna-47-2004-06-23.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Zdaj na začetku povejte, kakšen predlog imate.</p>
            </sp>
            <sp xml:id="SDZ3-Izredna-47-2004-06-23.sp161">

               <speaker>JOŽEF JEROVŠEK:</speaker>

               <p>Glejte, pravico obrazložiti, ga bom podal. Danes ste dvakrat pokazali...</p>
            </sp>
            <sp xml:id="SDZ3-Izredna-47-2004-06-23.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp xml:id="SDZ3-Izredna-47-2004-06-23.sp163">

               <speaker>JOŽEF JEROVŠEK:</speaker>

               <p>... to, o čem ste govorili, o politični aroganci.</p>
            </sp>
            <sp xml:id="SDZ3-Izredna-47-2004-06-23.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Vam jemljem besedo, to ni proceduralni predlog. ...<stage>/Opozorilni znak za
               konec razprave./</stage>... Besedo ima gospod Kremžar, o amandmajih. Lepo prosim, če se
               izključite gospod...</p>
            </sp>
            <sp xml:id="SDZ3-Izredna-47-2004-06-23.sp165">

               <speaker>JOŽEF JEROVŠEK:</speaker>

               <p>... Glejte, predlagam proceduralno ...</p>
            </sp>
            <sp xml:id="SDZ3-Izredna-47-2004-06-23.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>To ni proceduralni predlog...</p>
            </sp>
            <sp xml:id="SDZ3-Izredna-47-2004-06-23.sp167">

               <speaker>JOŽEF JEROVŠEK:</speaker>

               <p>... da se gospodu Brenčiču opravičite, zato ker ste kršili poslovnik, zato ker niste
               dali besedo za proceduralno besedo, ker ne morete vedeti, kaj bo predlagal. Nimate
               pravice, tako odločati, in tudi ste bili obrekljivi v odnosu do mene prej v
               obrazložitvi, baje. Jaz se nisem takrat oglašal, ko se je gospod Kremžar...</p>
            </sp>
            <sp xml:id="SDZ3-Izredna-47-2004-06-23.sp168">
               <speaker>PODPREDSEDNICA IRMA PAVLINIČ KREBS:</speaker>
               <p>Gospod Jerovšek...</p>
            </sp>
            <sp xml:id="SDZ3-Izredna-47-2004-06-23.sp169">

               <speaker>JOŽEF JEROVŠEK:</speaker>

               <p>ste me obrekovali. Oprostite.</p>
            </sp>
            <sp xml:id="SDZ3-Izredna-47-2004-06-23.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Brenčič je iz klopi jasno povedal, da se ne strinja z mojim opozorilom. To
               nima nobene zveze s proceduralnim predlogom, kot ga poslovnik opredeljuje. Imamo
               razpravo o dveh amandmajih, samo o tem smemo govoriti. Prej je bilo šest, sedem ur
               namenjenih razpravi o predlogu ustavnih sprememb. Tako prosim za korektnost. Gospod
               Kremžar, izvolite.</p>
            </sp>
            <sp xml:id="SDZ3-Izredna-47-2004-06-23.sp171">

               <speaker>LEOPOLD (LEO) KREMŽAR:</speaker>

               <p>Hvala lepa. Govorim o amandmaju. Moram reči, da nekoliko drugače razumem ta amandma,
               tako kot je napisan in če pravilno razmišljam, bi bilo dobro, če bi nekdo od
               predlagateljev to potrdil.</p>
               <p>Namreč, ne razumem tako, kot je bilo že slišati, ampak razumem tako, da pokrajini -
               moralo bi verjetno pisati tudi pokrajine, ki bodo ustanovljene na področju, kjer
               živita italijanska ali madžarska narodna skupnost, naj znotraj seveda svojega
               delovanja upoštevata tudi to, da tam živita ti dve skupnosti. Tako hočem, želim in
               tako razumem ta predlog. Če je takšen, potem seveda se mi zdi popolna korekten,
               normalen in je sicer vprašanje, ali je treba posebej pisati, ampak vendar, ne bo
               čisto nič škodovalo, če bi bilo zapisano. In kot rečeno, ne razumem tega na ta način,
               kot je bilo tudi nekajkrat že izrečeno, da to pomeni ustanovitev posebnih pokrajin,
               posebej za - zdaj bom poenostavil - italijansko ali madžarsko narodno skupnost. Ne
               vem, ali mi lahko kdo pritrdi ali mi nasprotuje. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp172">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majnik. Izvolite.</p>
            </sp>
            <sp xml:id="SDZ3-Izredna-47-2004-06-23.sp173">

               <speaker>LIDIJA MAJNIK:</speaker>

               <p>Hvala lepa. Moram priznati, da pri branju tega amandmaja imam sama kar nekaj težav,
               ker ga lahko beremo na različne načine.</p>
               <p>Ob predpostavki, da bomo oblikovali veliko število pokrajin, to pomeni, da se
               oblikujeta dve pokrajini, ki bosta obsegali narodne manjšine - ena italijansko in ena
               madžarsko. V primeru, da bomo oblikovali malo število pokrajin oziroma tri pokrajine,
               kar je tudi ideja, pa tako določilo težko vklopimo v ustavni člen; kajti, ustava
               zagotavlja pravice manjšin že na drugih mestih. Težko bi namreč vključili besedilo,
               ki govori, da je treba upoštevati kulturno, krajinsko ter ostale značilnosti območja
               pokrajine, če predpostavimo, da bomo imeli, recimo, vzhodno pokrajino, ki bo obsegala
               Koroško, Štajersko in celo Prekmurje. Tam je te krajinske značilnosti težko vključiti
               kot predpostavko pri oblikovanju pokrajine.</p>
               <p>Zato bi predlagala, da se bodisi stališče preoblikuje in še enkrat poudari, da se
               zaščitijo pravice manjšin, ali pa, da se taki amandma umakne.</p>
            </sp>
            <sp xml:id="SDZ3-Izredna-47-2004-06-23.sp174">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kangler, izvolite.</p>
            </sp>
            <sp xml:id="SDZ3-Izredna-47-2004-06-23.sp175">

               <speaker>FRANC KANGLER:</speaker>

               <p>Hvala za besedo. Besedilo tega amandmaja je točno definirano in niti z eno besedo ne
               opazimo, da bi kje pisalo v amandmaju "se lahko", ampak piše, "se oblikujeta
               pokrajini". Se pravi, da se morata, če to sprejmemo. To je dejstvo. Če predstavnik
               vlade kako drugače tolmači to besedilo, bi prosil, da javno in glasno to pove. Ker
               piše točno: "Na območjih občin, kjer avtohtono živita italijanska ali madžarska
               narodna skupnost, se oblikujeta pokrajini, ki uveljavljata posebne pravice." Če to
               sprejmemo, se morata oblikovati pokrajini ne glede na to, kakšen bomo zakon sprejeli
               kasneje. Če to zapišemo, se morata. To pomeni, da že nastanejo tri pokrajine, ker se
               morata, če to sprejmemo.</p>
               <p>Prosim predstavnika vlade, da tudi pove, ali vlada to podpira takšen popravek
               amandmaja ali ne. Stališče vlade bi želel pri tej vsebini amandmaja, da se mi
               pojasni.</p>
            </sp>
            <sp xml:id="SDZ3-Izredna-47-2004-06-23.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Maršič, izvolite.</p>
            </sp>
            <sp xml:id="SDZ3-Izredna-47-2004-06-23.sp177">

               <speaker>DORIJAN MARŠIČ:</speaker>

               <p>Hvala za besedo, podpredsednica. Spoštovane kolegice in kolegi. Moram povedati
               naslednje.</p>
               <p>Glede na to, da živim na območju - torej, da sem iz občine, kjer živi italijanska
               manjšina - in da nekoliko poznam tudi, kako soseda ureja te odnose do manjšine, in da
               poslušam tudi v italijanskem parlamentu, kakšno reakcijo imajo pri kakršnikoli
               razpravi o zaščiti manjšin, moram povedati, da me je po malem sram argumentacije, ki
               sem jo tu slišal. Čeprav imam tudi sam pomisleke do tega amandmaja, ker tudi sam
               sodim, da je ta dikcija, da na območju občin, kjer avtohtono živita italijanska
               manjšina in madžarska narodna skupnost, se oblikujeta pokrajini. To je moč
               interpretirati na resnično več načinov. Sam mislim, da je to moč interpretirati tudi
               tako: vsaka občina ima območja, ki je dvojezično, intam seveda, pač, živi manjšina in
               da bi se potem moralo na tem območju oblikovati pokrajino. Ali pa, da se občine, kjer
               živita obe manjšini, točno to območje oblikuje kot pokrajina. Glede na to, da sem
               zagovornik velikih pokrajin, mi ta koncept preprosto ne gre v moje razmišljanje.
               Razumem pa intenco predlagateljev in jo podpiram in sem jo podpiral tudi v
               preteklosti, da bi pokrajine, kjer pa manjšine živijo bi morale urejati tudi odnose
               in te posebne pravice in položaj manjšin. Kako torej urediti - tu zdaj nimam
               predlogov, mislim pa, da bo imela ustavna komisija težavo realizirati tako stališče
               in potem oblikovati kot ustavni amandma. Mislim, da bi tu morali tekst nekoliko
               drugače preoblikovati. Reči bi morali, da pokrajine, v katerih so občine, kjer živi
               avtohtona manjšina, morajo urejati pravice in dolžnosti in položaj italijanske in
               madžarske skupnosti, sicer mi teritorialno že vnaprej določimo, kako ta pokrajina
               izgleda.</p>
            </sp>
            <sp xml:id="SDZ3-Izredna-47-2004-06-23.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jerovšek, izvolite.</p>
            </sp>
            <sp xml:id="SDZ3-Izredna-47-2004-06-23.sp179">
               <speaker>JOŽEF JEROVŠEK:</speaker>
               <p>Hvala lepa. Jaz sem zadovoljen, da se pojavljajo resni razmisleki o naravi tega
               predloga in možnih interpretacijah tega besedila, kajti, ob eni podobnih razprav v
               preteklosti je poslanski klub LDS brezglavo podprl in sprejel podobno besedilo. Upam,
               da je bilo od takrat do danes dovolj časa za razmislek, da se dejansko zamislimo ob
               vsaki besedi, ob vsaki dikciji in ob vsakem možnem pomenu. </p>
               <p>Namreč, brez dvoma to, tako kot je zapisano, pomeni, da bi širili območje
               dvojezičnosti in pokrajine, recimo, najmanj na celotno občino Koper, za katero pa
               vemo, da ni celotna dvojezična in da je po mojem to ena izredno pomembna implikacija,
               ki je vsebovana v tem dokumentu. Še drugače pa mislim, da bi s tem bila preprečena
               nekoč ustanovitev pokrajine Primorske ki je zgodovinska slovenska pokrajina in na tak
               način je ni mogoče ustanavljati, ker če bomo potrdili ta amandma, je to za vse večne
               čase preprečeno. In bodite prepričani, da so veliki politični interesi v Evropi in
               tudi tu v naši soseščini, da bodo znali stati za črko in v duhu takšnega sprejetega
               amandmaja - da smo se zgodovinsko onemogočili. In glejte, tudi ne razumem; tu je bila
               podana delna sprememba amandmaja, hkrati pa piše; obrazložitev ostaja v veljavi. In
               tam se navaja tudi kot podlaga ozimski sporazumi. Mislim, da se ozimski sporazumi se
               nanašajo predvsem na zahodno slovensko mejo, in praktično z avtohtono manjšino nimajo
               nobenega opravka, se pa sklicuje ta amandma na takšne sporazume in nasledstvo ne vem
               kakšnih obveznosti. Tako še enkrat plediram: bodimo ponosni na izredno zaščito
               avtohtonih manjšin. Tudi jaz sam se ponosen.</p>
               <p>Vendar mislim, da moramo tudi razumeti, da je pri teh zadevah pomembna vsaka vejica,
               vsaka beseda in čisto vsaka stvar in da v trenutku, ko smo soočeni z resnimi poskusi,
               da se ne bo izvajal zakon o zaščiti, globalni zaščiti slovenske manjšine v Italiji,
               resnimi poskusi, da se področje uporabe tega zakona zmanjša v italijanskem
               parlamentu, da bi pa mi sedaj neodgovorno, brez premisleka širili območje neke
               pokrajine, ki se bi raztezala praktično po celi Primorski, ki ni dvojezična, to pa
               mislim, da bi skrajno neresno, neodgovorno bilo ravnanje tega državnega zbora in
               mislim, da je potrebna jasna beseda v pravem trenutku in sedaj, da česa takšnega ni
               možno sprejeti. Hvala lepa</p>
            </sp>
            <sp xml:id="SDZ3-Izredna-47-2004-06-23.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Po sledečem vrstnem redu, kot ste se priglasili, bom dala besedo gospodu
               Batttelliju, gospodu Anderliču, gospodu Rokavcu. Gospod Battelli, izvolite.</p>
            </sp>
            <sp xml:id="SDZ3-Izredna-47-2004-06-23.sp181">

               <speaker>ROBERTO BATTELLI:</speaker>

               <p>Hvala lepa. Gospod Jerovšek ne pozna sporazumov, ne pozna njihove vsebine, nekaj
               razlaga, kar izhaja iz njegove nevednosti, ampak dobro; tudi ne bo časa ga podučiti
               zdaj.</p>
               <p>To, kar sem mislil narediti, je, predlagati popravek tega amandmaja, da ne bo teh
               nesporazumov. In popravek bi šel v to smer, da bi se izrecno reklo, da pokrajini, ki
               se oblikujeta na območjih občin, kjer avtohtono živita italijanska ali madžarska
               narodna skupnost, uveljavljata tudi posebne - in tako naprej. Da ne bo nesporazumov.
               Tudi takšna dikcija pravzaprav ne izključuje možnosti, da se uresniči tudi moja
               želja; in moja želja bi bila, recimo, za Obalo, da tako kot je že nekoč bila, da bi
               bila obala pokrajina, ampak tega, seveda, niti prejšnja dikcija niti ta izrecno ne
               povesta tega. Meni se zdi, da je tako gospodarsko, kot demografsko, kot tudi zaradi
               prednosti in specifičnosti, ki jih ima Obala - ona bi lahko bila pokrajina sama po
               sebi, tudi zaradi prisotnosti italijanske narodne skupnosti, ne samo zaradi njene
               prisotnosti. Ne nazadnje so to kraji, ki so nosilci nekega specifičnega beneškega,
               mediteranskega izročila, ki ga nikjer drugje ni v Sloveniji - ne nazadnje. In
               pričevanje neke kulture, ki je pač, tako je objektivno gledano, oplemenitila evropsko
               civilizacijo. Tako pačje. Zdaj, ali bomo s tem upravljali na način, da se bo to
               potopilo v, ne vem, v luke in razne velike trgovine in ne vem kaj - pač, to bo naša
               stvar, kaj bomo znali s tem narediti. Ali pa bomo znali to vrednoti za tisto, kar je
               v resnici in arhitektonsko in kulturno in tako naprej.</p>
               <p>Prav tako bo odvisno od nas in od politike, ki bo tukaj vodena, ali bo še živa ta
               kultura tam. Se pravi, ali bodo ljudje, ki jo bodo na nek način odražali, ali pa ne.
               Zaenkrat kaže, da smo se odločili o nasprotnem, ker to izginja, izpuhteva izpred
               našimi očmi in ni nikomur mar. Kakorkoli, predlagam tak popravek in mislim, da bo
               razčistil vse te dvome, ki so se pojavili. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Battelli. Če prav razumem, boste pisni popravek amandmaja vložili.
               Hvala lepa.</p>
               <p>K besedi vabim gospoda Anderliča.</p>
            </sp>
            <sp xml:id="SDZ3-Izredna-47-2004-06-23.sp183">

               <speaker>ANTON ANDERLIČ:</speaker>

               <p>Vprašanje je, kaj pravzaprav danes sploh počnemo. Na eni strani je več kot jasno, da
               te ustavne spremembe nimajo resne možnosti, da dobijo večino, ki bi omogočila tisto,
               kar pravzaprav vsi poudarjamo, jaz bi rekel desetletje, da želimo Slovenijo
               regionalizirati, da želimo, da približamo državno upravo, državno oblast tudi na nek
               srednji nivo, če lahko temu tako rečem. Ampak, ko pa govorimo o tem konkretnem
               amandmaju bi moral biti žalosten. In to žalosten zaradi tega, kajti, ko nekdo govori,
               da je še kako visoko zaščitena pripadnost manjšini, tako madžarski kot italijanski v
               Sloveniji, in da imamo vse ne vem kako urejeno, ampak ko je pa treba narediti kaj
               praktičnega je pa takoj nekaj drugega. Verjamem in dobronamerno razumem slovensko
               ustavo na način, da visoko ščitimo tako madžarsko kot italijansko narodno skupnost.
               Žal mi je, da nismo uspeli v vseh teh časih tudi romsko skupnost postaviti na nek
               zakonski nivo, v neke okvire, ki bi omogočala tudi tej skupnosti neko dostojno
               preživetje in vključevanje v posamezna okolja. Vidimo v zadnjem času, kakšni problemi
               se pojavljajo. Tukaj gre za odgovornost države, za odgovornost državnega zbora in
               vlade, kakorkoli že temu rečemo.</p>
               <p>Narobe je, če danes ne razumemo dobronamerno teh prizadevanj, ki se tukaj pojavljajo.
               Ta prizadevanja gredo po mojem absolutno v smer - in jaz jih tako razumem - kot so
               nekateri razpravljavci že povedali, da se tako kot v delih občin, kjer ti narodni
               skupnosti živita in imata po zakonu in po ustavi zagotovljene pravice, da tudi v
               okviru pokrajin, ki se bodo formirale, uredimo to na ta način. Nikakor ne gre za
               nobene pokrajine s posebnim statusom, s posebnim statutom, kot je v primerjavi z
               Italijo to Gospod Jerovšek, vi boste v Spodnji Bistrici to zlahka uredili - Spodnja
               Bistrica pri Slovenski Bistrici, ali pa Černelovci, ali pa v katerikoli konec se že
               pač štejete, lahko to uredili. Jaz bom seveda povedal svoje mnenje, vi ste ga pa že
               šestkrat povedali svojega.</p>
               <p>Razumem ta amandma v smislu priznavanja, upoštevanja, razumevanja, kakorkoli že
               hočete, da v Sloveniji je območje na Primorskem, kjer živi italijanska narodna
               skupnost, je območje v Prekmurju, kjer živi madžarska narodna skupnost, in da v
               vsakem primeru, v vsakem trenutku, ko z državnega nivoja urejamo nekatere pravice,
               nek status, moramo to imeti v vidu. Meni je žal, da je bil amandma vložen, da je bil
               narejen popravek in da se zdaj predlaga še en popravek, kar vnaša negotovost, neko
               neprepričljivo definicijo in mogoče koga tudi navaja k temu, da gre za vzpostavljanje
               nekega posebnega statusa. Trdim, da sam razumem tako, da bi to lahko pomenilo ali pa
               da mora pomeniti v bodočem ustavnem in zakonskem ustroju samo to, da se tiste
               pravice, ki seuveljavljajo na delu občin, kjer živita ti dve narodni skupnosti, to
               tudi na regionalnem ali pokrajinskem nivoju ustrezno odrazi. In nič drugega! Ni
               vprašanje, kako mi to razlagamo; vprašanje je, kako tisti, katerih se to tiče, to
               doživljajo, kako razumejo, da bodo v bodočem ustroju živeli. Mi lahko z gotovostjo
               trdimo, da je nekaj črnega - če je rdeče, je pač rdeče. Zato vsa podtikanja, ki bi
               peljala k temu, da želimo nekaj drugega narediti, kot to, da se sledi ustavna
               konstrukcija, ki je postavljena - mislim, da je to 64. člen, ki uveljavlja te posebne
               pravice -, da se tudi takrat, ko govorimo o teh pravicah, na nivoju pokrajin ustrezno
               udejanjijo. Nič drugega. Vse drugo je po mojem nedobronamerno.</p>
            </sp>
            <sp xml:id="SDZ3-Izredna-47-2004-06-23.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp xml:id="SDZ3-Izredna-47-2004-06-23.sp185">

               <speaker>FRANCI ROKAVEC:</speaker>

               <p>Hvala za besedo. Tudi jaz ne trdim, da je ta amandma prišel dobronamerno na klopi.
               Vendar, poglejte, tako kot je zapisano, govori sledeče: "Na območjih občin, kjer
               živita avtohtona italijanska ali madžarska narodna skupnost, se oblikujeta pokrajini"
               in tako naprej. Se pravi, to besedilo lahko ustvarja tudi razumevanje, da se izrecno
               na tistem območju, geografsko, kjer živita avtohtona italijanska ali madžarska
               skupnost, ustanovi pokrajina, in to izrecnozapišemo v ustavo, ustavni zakon. To je
               bojazen. In vemo, da smo dobili že vrsto predlogov s strani vladnih institucij, kako
               bi se regionalno oblikovale pokrajine v Sloveniji. Prišli bomo v nov problem.</p>
               <p>Menim, da najmanj, kar bi bilo treba pri tem amandmaju, seveda, danes ni čas za to,
               ampak o vseh pobudah, stališčih se je opredelila strokovna skupina pri ustavni
               komisiji. Ta materija, ki je danes v amandmajski obliki, je najmanj, kar bi
               zaslužila, to, da bi jo seveda predhodno pred odločanjem obdelala tudi strokovna
               skupina in seveda pripravila ustrezno stališče. Potem bi bilo verodostojno odločanje
               o tem predlogu, drugače pa delamo vse skupaj na pamet, to je problem. Ta amandma ni
               tako nedolžen, če ga beremo, verjamem v dobronamernost, ampak lahko se pa ta
               dobronamernost potem, če jo tako zapišemo v praksi izrodi, da bomo imeli zelo veliko
               težav. To je problem!</p>
               <p>Zato menim, da je sedaj treba odločati. Ampak, edina možna rešitev iz te zagate bi
               bila, da bi seveda preložili odločanje in dali možnost strokovni skupini, to pa je
               skoraj da ne mogoče. V tem trenutku pa menim, da ta amandma, kakršen je zapisan,
               povzroča več vprašanj kot pa jasnosti. Hvala.</p>
            </sp>
            <sp xml:id="SDZ3-Izredna-47-2004-06-23.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Po sledečem vrstnem redu, kot ste se prijavili: gospod Kremžar, gospod
               Peče, gospod Jerovšek. Gospod Kremžar, izvolite.</p>
            </sp>
            <sp xml:id="SDZ3-Izredna-47-2004-06-23.sp187">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Jaz verjamem, da nekdo pač nikomur ne zaupa, ampak dajmo
               biti vendar toliko korektni pa poslušati drug drugega.</p>
               <p>Če je kolega Battelli povedal in je napovedal spremembo amandmaja in približno
               povedal, kakšno naj bi bilo besedilo - in besedilo gre v smer očiščenja te zadeve, da
               ne bo dvomov -, potem dajmo o tem govoriti in ne govorimo več o amandmaju, ki ga čez
               dve sekundi ali pa tri minute ne bo več. Ja, kolega Rokavec, jaz vem, da ta hip imamo
               v rokah to, kar imamo, ampak če bi poslušali, je kolega Battelli govoril o spremembi,
               ki bo ravnokar vložena, in je napovedal, kakšna bo. In zdaj govoriti o amandmaju, ki
               ga več ne bo, je nesmiselno - če ničesar drugega. Torej, ni potrebno, seveda za
               nekoga ne bo dovolj tudi to, kar bo napisano in to je popolnoma sprejemljivo.</p>
               <p>Osebno menim, da je to. Nekaj nas je pač razpravljalo v to smer, da razumemo zadevo
               nekoliko drugače in ta interpretacija, ki jo bomo dobili, bo očitno šla v to smer.
               Dajmo potem o tem razpravljati, ker to bo tema pogovora, ali to vključiti kot amandma
               ali ne. Hvala.</p>
            </sp>
            <sp xml:id="SDZ3-Izredna-47-2004-06-23.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Peče, izvolite.</p>
            </sp>
            <sp xml:id="SDZ3-Izredna-47-2004-06-23.sp189">

               <speaker>SAŠO PEČE:</speaker>

               <p>Ustava ni enostavna, ne sme biti knjiga želja in to mora veljati za predstavnike
               manjšin kot za vse ostale poslance državnega zbora. Še enkrat poudarjam, ustava ni in
               ustava ne sme biti knjiga želja.</p>
               <p>Tega se je pred nami zavedal tudi ustavodajalec, ko je za spremembo ustave predpisal
               osebne postopke, celo poseben organ pred 10 in nekaj leti. Kot vemo, so za spremembo
               ustave potrebne dve tretjine vseh poslancev, ne prisotnih, ravno zaradi tega, da ne
               bi taki umotvori, kot ga imamo sedaj pred seboj, se slučajno znašli v vsebini
               ustave.</p>
               <p>Kot vemo, je postopek za spremembo ustave opredeljen v različnih fazah, navsezadnje
               tudi skozi ustavno komisijo, ki se je sestajala, roko na srce, zadnji dve leti. In
               najmanj, kar lahko z zagotovostjo zatrdim, je, da je nekorekten postopek, ko hoče nek
               poslanec v okviru zasledovanja svojih individualnih egoističnih ciljev spremeniti
               ustavo na tem področju, da sklene dogovors širšo oziroma zamenjavo glasovanja. Če bo
               državni zbor sprejel tovrsten predlog oziroma vsebino, kot jo zasleduje napovedan
               amandma - in prav je, da povemo, da v tem trenutku imamo samo en amandma na mizi in
               nimamo še drugega, zato govoriti o tem, kaj je napovedano, nimamo pa pred seboj, bi
               bilo nemodro, neodgovorno, gospod Kremžar, z naše strani. Kajti, z naše strani je v
               proceduri oziroma s strani kolega Battellija samo en amandma, ki je škodljiv za
               razvoj Republike Slovenije, ki je škodljiv že zaradi tega, ker se ta državni zbor
               odloča kratko malo rečeno zelo jasno o tem, da bo velika večina slovenskih
               državljanov postala drugorazredna. Kot da se sramujemo v tej naši državi, da
               slovenstvo pa več ni nekaj pomembnega. Sedaj bomo na vsak način v vsaki kategoriji v
               naši družbi dajali posebne pravice in posebne privilegije, kot da tega že nimamo
               dovolj v stari ustavi. Po oceni Nacionalne stranke je seveda to balast, ki ne sme
               priti v ustavo Republike Slovenije. Ustava je najvišji pravni akt v okviru naše
               države in zato tovrstno izražanje, že izražanje želja, individualnih želja, je
               škodljivo. Če je namen predlagatelja resen in če ni namen predlagatelja ni samo
               izzivati ostale poslance in na ta način doseči želeno spremembo oziroma razpravo o
               želeni spremembi,bi bilo najmanj korektno oziroma bi bilo najbolj korektno v danem
               momentu, da se s to zadevo sreča ustavna komisija in da preveri zadevo. Kaj bodo
               posledice napovedanega oziroma zaenkrat vloženega amandmaja pod oznako 23.6.2004, je
               navsezadnje tudi pokrajina v pokrajini. In če smo lahko pri prvem amandmaju, glede na
               to, da predlagatelja, gospod Battelli in gospa Pozsončeva, očitno ne vesta, kaj bi
               rada, zato je napovedan že tretji popravek amandmaja na amandma, pomeni, da v
               najslabšem primeru bomo imeli pokrajino v pokrajini in da bo v tisti pokrajini, za
               katero v osnovi govorijo, da živi avtohtona narodnost, kot da tam ne živijo drugi,
               kot da so izključno samo Italijani ali pa Madžari, in kot da to ni v Sloveniji, ampak
               se pogovarjamo, da je to na Madžarskem ali pa v Italiji. Lepo vas prosim! Slovenija
               je ena in naj ostane ena, tudi za prihodnje rodove. Ne jo razdeliti tovrstnim
               poskusom delitve, navsezadnje tudi ozemlja, čeprav to ne piše, piše pa pravic in
               posebnega položaja.</p>
               <p>Pri svojem odločanju bi vsi poslanci morali imeti v mislih, da tovrstna razprodaja,
               prvič ozemlja, drugič pravic in navsezadnje tudi odgovornosti, je neodgovorno. Ob tem
               pa je smiselno še poudariti, da se je še enkrat dokazalo, da ne vlada Republike
               Slovenije ne vsi tisti, ki podpirate tovrstne ustavne spremembe, nimate v mislih niti
               enega kriterija, ki je potreben za ustanovitev pokrajine. Ker če kar tako lahko pride
               en poslanec, da amandma z izvedbo oziroma z utemeljitvijo po neki novi pokrajini, in
               vlada na to nemo pristane, pomeni da nimamo meril za ustanovitev pokrajin. To, o
               čemer sem prej govoril, se samo potrjuje: da nimamo nalog, ki jih bodo pokrajine
               opravljale, da nimamo postavljenega sistema financiranja in da so pokrajine izključno
               administrativno-politični organi. In s tovrstnim dejanjem, kot ga je pokazal
               Battelli, ne samo da gre za razprodajo naše države, ozemlja - še enkrat bom ponovil,
               ozemlja, pravic in dolžnosti ter financiranja -, ampak tudi dokazuje, da vlada
               Republike Slovenije zasleduje izključno en cilj; to je navidezna uveljavitev novega
               člena, ki govori o pokrajinah, ki pa za seboj ne bo nosil nobene posledice, posebej
               ne takšne, ki bi se lahko odražala v zaživetju pokrajin.</p>
               <p>In če sem na začetku še mogoče delno verjel vladi Republike Slovenije, da s svojo
               spremembo ustave skuša skozi uveljavitev pokrajin doseči nek nivo lokalne samouprave,
               ki bo omogočal državljanom in državljankam kvalitetnejše bivanje, po takem odnosu, ki
               ga zdaj kaže vlada Republike Slovenije do tega brezpredmetnega amandmaja, lahko vsi
               jasno vidimo, kaj je nameu vlade; to je izključno predvolilna poteza dobiti ustavno
               kategorijo, ki ne bo - tebi nič, meni nič - imela čisto nobene posledice. In tovrstni
               amandmaji, kot ga v proceduro vlaga oziroma napovedujeta gospod Battelli in gospa
               Pozsonceva, dokazujejo, še enkrat poudarjam, da nimamo niti enega kriterija, kako
               uveljaviti pokrajino oziroma kako pristopiti k oblikovanju pokrajin, če se lahko v
               štirih urah spremeni amandma kar trikrat.</p>
               <p>V Nacionalni stranki seveda ne nameravamo podpreti tovrstnega početja. In vlada
               Republike Slovenije, tako kot pravijo, naj mi oprostijo v Mariboru, ampak ni nam
               lahko ob taki vladi, kot jo imamo. Hvala.</p>
            </sp>
            <sp xml:id="SDZ3-Izredna-47-2004-06-23.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Da veste, kako boste nastopali, dve repliki na izvajanje gospoda Pečeta,
               gospod Kremžar in gospa Pozsonceva. Potem razprave: gospod Jerovšek, Drobnič,
               Battelli, Potrč. Replika, gospod Kremžar, izvolite.</p>
            </sp>
            <sp xml:id="SDZ3-Izredna-47-2004-06-23.sp191">

               <speaker>LEOPOLD (LEO) KREMŽAR:</speaker>

               <p>Ko zmanjka argumentov, ostane višina glasu očitno. Jaz bi predlagal nekaj,
               predsedujoča. Če res ne moremo dojeti, da bo amandma spremenjen, bi predlagal, da
               počakamo na ta amandma, pa potem razpravljamo. Ker če moramo, čeprav seveda poznamo
               pisno komunikacijo in ustno komunikacijo, jaz lahko sprejmem eno in drugo, če kolegi
               ne morejo sprejeti tega, da je napovedano drugačno besedilo amandmaja, bi v dobro
               tega državnega zbora predlagal, da počakamo na pisni amandma in da potem o tem
               amandmaju, ki bo edini veljavni, razpravljamo, da ne zgubljamo časa in tratimo
               energije z besedilom, ki ga ne bo v obtoku čez nekaj minut. Hvala.</p>
            </sp>
            <sp xml:id="SDZ3-Izredna-47-2004-06-23.sp192">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Pozsonec, izvolite.</p>
            </sp>
            <sp xml:id="SDZ3-Izredna-47-2004-06-23.sp193">

               <speaker>MARIA POZSONEC:</speaker>

               <p>Hvala lepa. Tudi sama bi pritrdila gospodu Kremžarju, da počakamo na amandma.</p>
               <p>Gospodu iz Slovenske nacionalne stranke bi pa povedala to, da slovenstvu ne škodi ne
               tisoč narodnosti, ampak škodi govorjenje, kot ga je sam tukaj opravil pred javnostjo.
            </p>
            </sp>
            <sp xml:id="SDZ3-Izredna-47-2004-06-23.sp194">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sprejmem predloge in ko bo na klopi spremenjeni amandma, bomo z razpravo
               nadaljevali, do tedaj prekinjam sejo. Potem nadaljujemo po vrstnem redu, kot ste
               prijavljeni. Gospod Barovič, napišem vas v vrsto? <stage>/Pogovor v klopeh./</stage> Nadaljujemo, ko
               bodo amandmaji na klopi. Do takrat prekinjam sejo, načeloma za pet minut, ampak ko bo
               spremenjen amandma na klopeh poslank in poslancev. Hvala lepa.</p>
               <stage type="time">(Seja je bila prekinjena ob 16.56 uri in se je nadaljevala ob 17.05 uri.)</stage>
            </sp>
            <sp xml:id="SDZ3-Izredna-47-2004-06-23.sp195">

               <speaker>PODPREDSEDNICA IRMA PAVLINIČ KREBS:</speaker>

               <p>Imamo spremenjeni amandma obeh poslanskih skupin, zato vabim k besedi razpravljavce,
               ki so se priglasili k besedi. Najprej dajem besedo gospodu Jerovšku, izvolite.</p>
            </sp>
            <sp xml:id="SDZ3-Izredna-47-2004-06-23.sp196">

               <speaker>JOŽEF JEROVŠEK:</speaker>

               <p>Hvala lepa.</p>
            </sp>
            <sp xml:id="SDZ3-Izredna-47-2004-06-23.sp197">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani! Besedo ima samo gospod Jerovšek. Lepo prosim, bodimo
               toliko strpni drug do drugega in dovolimo, da v miru razpravljavci, ki želijo
               povedati svoje, to povedo. Hvala lepa. K besedi vabim gospoda Jerovška, izvolite.
            </p>
            </sp>
            <sp xml:id="SDZ3-Izredna-47-2004-06-23.sp198">

               <speaker>JOŽEF JEROVŠEK:</speaker>

               <p>Hvala lepa. V rokah imam spremenjeni amandma...</p>
            </sp>
            <sp xml:id="SDZ3-Izredna-47-2004-06-23.sp199">
               <speaker>PODPREDSEDNICA IRMA PAVLINIČ KREBS:</speaker>
               <p>Jaz kaj drugega kot prositi, seveda, ne morem. Gospod Jerovšek ima po poslovniku
               pravico, da ima takrat, ko govori, okoli sebe mir. Lepo prosim za mir! Hvala lepa.
            </p>
            </sp>
            <sp xml:id="SDZ3-Izredna-47-2004-06-23.sp200">

               <speaker>JOŽEF JEROVŠEK:</speaker>

               <p>Hvala lepa. Dejansko govorimo o zelo pomembni materiji in v rokah imam spremenjeni
               amandma, ki je nekoliko spremenjen, ki se nekoliko razlikuje od predhodnega. Vseeno
               menim, da je ta amandma napisan izredno spretno. S tega stališča, glede spretnosti,
               moram gospoda Battellija pohvaliti, vendar pa je njegova vsebina, po mojem mnenju,
               zelo problematična, z zelo hudimi posledicami. Prinaša po mojem mednarodnopravne
               posledice, ki so po mojem mnenju nesprejemljive. Kajti, sedaj piše, "v pokrajini, na
               območju katere avtohtono živi italijanska oziroma madžarska narodna skupnost". To
               pomeni, spoštovane kolegice in kolegi, da se s tem, če to sprejmemo, mi verjetno
               odpovedujemo možnosti, da v tej državi kadarkoli ustanovimo zgodovinsko pokrajino
               Primorsko. Ker potem bi v celotni pokrajini Primorski, pa vemo, kakšna je izgledala
               zgodovinska pokrajina Primorska, veljale posebne pravice. Premislite, kaj tu piše.
               "Posebne" - in to je napisano zelo spretno. Implikacije so izredno velike in jaz
               nisem pripravljen na tak način implicite nekaterih rešitev v našo ustavo vnašati ki
               so v popolnem nasprotju s sedanjo slovensko ustavo, in da ne brez tega, da to
               materijo kakorkoli - tako, kot je že bilo omenjeno - damo v presojo strokovnjakom. To
               je prišlo v zadnjem trenutku. Brez tega, da se do takšne materije opredeli vlada -
               mislim, da bi vsaj vlada morala zastopati interese Slovenije. In glejte, ne morem
               razumeti, da ste za dva glasova pripravljeni trgovati, za dva glasova. In betoniranje
               političnih interesov, s katerimi bi utrdili svojo oblast prek državnozborskih
               volitev, za vsak slučaj, ste pripravljeni trgovati z vitalnimi državnimi
               interesi.</p>
               <p>In še nadalje, gospod Kremžar je prej ugotavljal, da naj tisto, kar je na papirju
               sedaj sem komentiral to, kar je na papirju. Mi smo že nekoč sprejemali, ste sprejeli
               amandma, kjer se je govorilo o posebnem statutu. Takrat sem zelo resno opozarjal.
               Kljub temu pa smo danes dobili na mizo zopet amandma v prvotni obliki, ki govori o
               posebnem statutu pokrajine. In moram še enkrat pohvaliti gospoda Battellija, da se je
               sposoben politično prilagajati, da zna iskati milimetrske razpoke in da z diplomatsko
               spretnostjo, ki je značilna, to moram pohvaliti, za italijansko diplomacijo, recimo,
               zna vnašati zmedo med nas in popolnoma neodgovorno ravnanje, razmišljanje številnih
               poslancev zaradi sebičnih političnih interesov dveh glasov. Hvala lepa.</p>
            </sp>
            <sp xml:id="SDZ3-Izredna-47-2004-06-23.sp201">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Drobniča. Izvolite.</p>
            </sp>
            <sp xml:id="SDZ3-Izredna-47-2004-06-23.sp202">

               <speaker>MAG. JANEZ DROBNIČ:</speaker>

               <p>Spoštovana predsedujoča, mislim, da je ta razprava povsem neproduktivna zaradi
               nerazsodnega amandmaja, zato se ji odpovedujem.</p>
            </sp>
            <sp xml:id="SDZ3-Izredna-47-2004-06-23.sp203">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Battelli, izvolite.</p>
            </sp>
            <sp xml:id="SDZ3-Izredna-47-2004-06-23.sp204">

               <speaker>ROBERTO BATTELLI:</speaker>

               <p>Pred vami je novo besedilo, ki vse te dvome o tem, ali naj se oblikujeta dve
               pokrajini izključno tam, kjer živita italijanska in madžarska narodna skupnost,
               odpravlja.</p>
               <p>Tekst, ki je bil dograjen in ravnokar razdeljen, ima v glavi na desni strani novo
               besedilo, ki pravi naslednje: "V pokrajini, na območju katere avtohtono živi
               italijanska oziroma madžarska narodna skupnost," ta pokrajina lahko zajame tudi
               Ljubljano, "se uveljavljajo posebne pravice in položaj italijanske in madžarske
               narodne skupnosti ter upoštevajo kulturno-krajinske ter ostale značilnosti
               narodnostno mešanih območij." V obrazložitvi, ki je vseskozi enaka, imate v drugem
               odstavku naslednje: "Zaradi dejstva, ker gre za prenos določenih pristojnosti z
               države na pokrajine - na primer, na področju šolstva, srednje šolstvo bo šlo verjetno
               v pristojnost pokrajin, ne bo več v pristojnosti države. Torej bo treba v zakonu o
               ustanovitvi ali v statutu tistih pokrajin, ki so lahko majhne, velike, kakšne bodo,
               ne vemo, ampak ki bodo zajemale tudi narodne skupnosti, te pokrajine bodo morale
               vzeti nase srednje šolstvo tudi za potrebe narodnih skupnosti. Za to gre. Seveda je
               res, saj drugače ne more biti. In verjetno tudi kultura in verjetno tudi še kaj
               drugega, kar zadeva, in neke upravne pristojnosti, ki bodo povezane z vsem tem. Ne
               govoriti, da ni res, saj to je decentralizacija, saj, če ne, zakaj pa delamo vse to
               sploh? Pravza to gre, da določene državne pristojnosti bodo prenesene in tudi
               financirane z države na regije. In zakaj je treba to imeti, kljub temu da je 64. člen
               ustave pove to, kar pove. Zaradi tega, ker bo neka politična večina delala statute.
               In ti, ki bodo delali statute teh dveh pokrajin, ki naj bodo ne vem kako velike,
               imajo tukaj direktno napotilo, da to, kar mora biti v teh pokrajini. In ne, da se
               začne diskusija o tem, kaj bo zdaj, še enkrat diskusija o celotni zakonodaji, ki je
               tako in tako nepopolna in ki zadeva položaj narodne skupnosti v Republiki Sloveniji.
               Meni se zdi to strahovito preprosta stvar in tudi resnična. Ker če bomo šli v
               decentralizacijo, se bomo s tem soočili. In zdaj, če bomo imeli pokrajino, ki bo
               zajela, kaj jaz vem, govorim za primer nas, ki bo zajela tudi Bovec, Ilirsko
               Bistrico, Tolmin in ne vem, katere še občine. Kdo bo prepričal tiste ljudi, da je
               treba kaj narediti za manjšino? V statutu.</p>
               <p>In to je discipliniranje, to je napotek, je discipliniranje materije. In tukaj ni
               nobenega dvoma, da nekaj takega rabimo, ker nobena druga pokrajina ne bo imela teh
               specifičnosti morala reševati, razen tistih dveh, ki na ta ali na oni način sta
               zajeli kraje, kjer obstaja to šolstvo, kjer obstaja ta kultura, kjer obstaja ta
               jezik, kjer obstaja dvojezičnost in tako naprej. Samo za to gre! Za nobene ne vem
               kakšne kolobocije v zvezi z nekimi paranojami in ustrahovanji, ki tako ali tako nam
               pobirajo po četrtino pripadnikov mladih na deset let. Ker mi smo krivi, Italijani, za
               fašizem, za drugo svetovnovojno, za komunizem v mentaliteti teh ljudi; in istočasno
               še za položaj Slovence v Italiji. Kdo se bo v taki atmosferi opredeljeval za
               Italijana? Poglejte analizo popisa, je 23,7% ljudi manj. In spremenili so pripadnost,
               največ v kategoriji do 44 let starosti. Mi nismo stari, ni res, ljudje so vsi tam,
               ampak ne izrekajo več svoje pripadnosti, v tem je zgodba. In tega ne govorim jaz,
               govorijo analize urada za statistiko. Jaz ne vidim nič dramatičnega v tem, vidim v
               sprejetju tega odgovorno dejanje za to, dase stvari uredijo tako, kot je treba; tako
               kot se spodobi za demokratično, sodobno, civilizirano državo. In ti državljani in ena
               manjšina in druga manjšina, ti ljudje niso naredili škode Sloveniji nikoli na noben
               način. Prav nasprotno!</p>
            </sp>
            <sp xml:id="SDZ3-Izredna-47-2004-06-23.sp205">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Potrča. Izvolite. Gospod Potrč. Izvolite.</p>
            </sp>
            <sp xml:id="SDZ3-Izredna-47-2004-06-23.sp206">

               <speaker>MIRAN POTRČ:</speaker>

               <p>Hvala lepa. V slovenskem parlamentu imamo poslanke in poslanci pravico izražati svoje
               osebne poglede, pa tudi poglede strank. In razumem, da imajo različne stranke do
               nekaterih vprašanj, tudi do vprašanj položaja manjšin v Sloveniji, različne poglede.
               Rad bi povedal, da Združena lista socialnih demokratov tudi kot evropska
               socialdemokratska stranka spoštuje posebne pravice manjšin. Meni, da je to ena od
               velikih pridobitev ureditve v Sloveniji. Meni, da je to ena od velikih pridobitev
               ureditve v Evropi. Manjšine naj bi zbliževale in povezovale ljudi, ne pa razdvajale.
               Vendar spoštujemo ali pa, sprejmemo, da ima kdo drug tudi drugo mnenje, da ga jasno
               pove. Verjamem, da ga potem slišijo in poslušajo tudi državljanke in državljani. Meni
               je žal, da je ta razprava o tem šla tako daleč, da smo svoj odnos do problema manjšin
               opredeljevali. Samo verjetno je situacija taka, da to moramo storiti. To je prvo</p>
               <p>Drugo je vprašanje ureditve, ki je vsebina tega amandmaja. Razumel sem tako, da ko se
               in če se, jaz pa soglašam s kolegom Anderličem, da današnja razprava kaj veliko
               optimizma ne daje, da bi to kmalu bilo, ampak ko in če se bomo odločali o pokrajinah
               in v primeru, da se bo na podlagi prenosa dela pristojnosti iz občin na pokrajino ali
               iz države na pokrajino tudi v tistem delu, ki zadeva urejanje pravic in položaja
               manjšin, da v tem primeru bo pokrajina morala tudi skrbeti za to, da se enakopravnost
               in posebne pravice manjšin, ki jih imamo v 64. členu ustave zapisane, tudi preko
               pokrajine uresničuje. In tako razumem vsebino tega amandmaja in mislim, da je ta
               dopolnitev v tej smeri ustrezna. Žal smo morali slišati opozorila, da tekst od vsega
               začetka ni bil dobro zapisan. Upam, da je sedaj boljše zapisan. Če ni boljše zapisan,
               se bo tudi v tem primeru kot v vseh drugih na podlagi razprave v ustavni komisiji, na
               podlagi tega, da se bo vključila lahko v to razpravo tudi stroka in strokovna
               skupina, ko bomo pripravljali predlog besedila ustavnega zakona, še precizno o
               vsebini dogovorili. Takšno, kot sem jo sedaj tolmačil, se pravi, kadar gre za prenos
               iz občin na pokrajino ali iz republike na pokrajino in zadeva uresničevanje z ustavo
               zagotovljenih posebnih pravic obeh avtohtonih manjšin, potem bo pokrajina morala ta
               del tudi na ta način urejati. Jaz bom in verjamem po tem, kar smo se posvetovali tudi
               kolegice in kolegi Združene liste, vsebino tega amandmaja podprli. Hvala.</p>
            </sp>
            <sp xml:id="SDZ3-Izredna-47-2004-06-23.sp207">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Barovič, izvolite.</p>
            </sp>
            <sp xml:id="SDZ3-Izredna-47-2004-06-23.sp208">

               <speaker>BOGDAN BAROVIČ:</speaker>

               <p>Hvala lepa. Še enkrat, prosim, govorimo, mislim, da sedaj res o tretji varianti
               amandmaja.</p>
               <p>Kolegice in kolegi! Najprej spoštovana kolegica Maria Pozsonec! Lahko da besede, ki
               jih izrečemo v Slovenski nacionalni stranki, kdaj škodijo nam, ki smo jih izrekli,
               osebno meni, njemu, kolegici, slovenskemu narodu pa nikoli niso in ne bodo, to ste
               rekli. Moram opravičiti svojega kolega, moram ga braniti.</p>
               <p>Drugič. Avtohtoni italijanski in madžarski narodni skupnosti ter njenim pripadnikom
               je zagotovljena pravica, da svobodno uporabljajo narodne simbole, ohranjajo narodno
               identiteto, ustanavljajo organizacije, razvijajo gospodarske, kulturne in tako
               naprej. Vse jasno, točno, natančno piše v 64. členu ustave. Katerakoli regija bo
               ustanovljena, bo njena zakonodaja, vse, kar velja za to regijo, bo morala spoštovati
               ta člen ustave. Morala. In jasno piše tudi, da zakon ureja položaj in način
               uresničevanja pravic italijanske oziroma madžarske narodne skupnosti. Še enkrat
               prosim razumimo, ne moremo tlačiti v ustavo vendarle stvari, ki so že napisane.
               Govoriti pa o posebnih pravicah, te posebne pravice so natančno naštete v 64. členom
               in da ne me ne bo spoštovani kolega popravil, za še eno skupnost, romsko, v 65. členu
               ustave. Torej vse je jasno. Kaj pa če bi se Slovenska nacionalna stranka zdaj
               izmislila in zahtevala, da želimo še peti odstavek, ker želimo posebne pravice za
               Slovence, ki živijo tam, kjer živijo manjšine. Zdaj se lahko igramo te igrice, kot si
               želimo, ali pa hočemo ali pa nočemo. Predvsem pa bi prosil nekaj, preden končam,
               končal bom z eno mislijo, prosil bi predvsem, ko smo vsi tako "pametni", jaz bi zelo
               rad slišal mnenje vlade, mnenje vlade konkretno o tem amandmaju.</p>
               <p>In za konec dovolite eno misel, zadnji stavek mi dovolite, ta je najbolj pomemben v
               vsem tem, da ne bom česa kriv. Nekoč smo živeli v skupni državi. Sestavljalo jo je
               nekaj republik, znotraj teh republik sta bili dve avtonomni pokrajini. In ena od teh
               je kriva za to, kar se je zgodilo. Zadnji stavek: Vsaka podobnost pa je zgolj
               slučajna.</p>
            </sp>
            <sp xml:id="SDZ3-Izredna-47-2004-06-23.sp209">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Terčon, izvolite. Ne želite. Gospod Kremžar, izvolite.</p>
            </sp>
            <sp xml:id="SDZ3-Izredna-47-2004-06-23.sp210">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Jaz bom ta amandma, takšen kot je, podprl. Mislim, da je
               dovolj jasno zapisan in če preberemo obrazložitev, drugi odstavek, vse piše notri.
               Zaradi tega dejstva bodo morale tako oblikovane pokrajine, torej pokrajine, ki bodo
               oblikovane, na katere bodo prenešene določene pristojnosti, ko bodo, če bodo, ki bodo
               zajemale narodnostno mešane občine, nujno imeti drugačen status kot ostale pokrajine.
               Vendar drugačen status v tem pomenu. To je posebne izvirne in prenešene pristojnosti,
               ki se nanašajo na položaj in pravice narodnih skupnosti. Saj piše zelo jasno za kaj
               gre. Zato mislim, da nima smisla še enkrat, saj je kolega Battelli tudi še enkrat to
               povedal, da ne gre za ustanavljanje posebnih italijanskih ali madžarskih pokrajin,
               ampak da gre za preprosto dejstvo, da se posebnosti, kjer živijo manjšine, upoštevajo
               tudi pri prenosu pristojnosti na pokrajine. Za to gre v osnovi. Žalostno pa je
               seveda, da mi nočemo tega na ta način razumeti in neke stvari, ki so vendarle v tej
               državi odlično urejene, kar je bilo konec koncev tudi ob vstopu v Evropsko skupnost
               kot ena prvih stvari zelo poudarjeno, da se tukaj pravzaprav to problematizira. Saj
               se ne problematizira tekst tega, problematizira se, in to je žalostno, odnos do
               manjšin, do tega dosežka, ki ga marsikatera država nima. Mi ga pa imamo in hvala
               bogu, da gaimamo. Zaradi tega seveda je žalostno, da danes problematiziramo to
               zadevo. Problematiziramo jo pa na ta način, da iščemo neka trgovanja z glasovi itd.,
               kar je nesmisel. To je smešno. Smešno je, če kdo misli govoriti o tako resnemu
               vprašanju, kot je to. Seveda je lahko razprava takšna ali drugačna, vendar videti tu
               neko zaroto trgovanja z glasovi, zelo spretno napisan amandma, ki hoče nekaj drugega
               itd., to je seveda nedostojno od tega parlamenta. Hvala.</p>
            </sp>
            <sp xml:id="SDZ3-Izredna-47-2004-06-23.sp211">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Maršič in potem gospoda državna sekretarka. Izvolite.</p>
            </sp>
            <sp xml:id="SDZ3-Izredna-47-2004-06-23.sp212">

               <speaker>DORIJAN MARŠIČ:</speaker>

               <p>Hvala, predsedujoča. Jaz moram povedati, da tisto, kar sem slišal prej od enega
               kolega, ki je govoril o nekih oblikah avtonomnih pokrajin, mislim, da je bilo
               popolnoma deplasirano in popolnoma neprimerno za tako diskusijo, ko govorimo o
               spremembi ustave Republike Slovenije.</p>
               <p>Govorimo o naših sodržavljanih, pripadnikih manjšin, in govorimo o tem, kako bomo
               urejali njihove pravice ob bodoči morebitni regionalizaciji Slovenije. Ne govorimo o
               SFRJ, ne govorimo o nobeni drugi združbi, kot govorimo o Sloveniji, naši državi in
               naši ureditvi. Mislim, da, tudi kolega Battelli, z dvigovanjem glasu tu o tem na tem
               mestu verjetno ne bomo pripomogli k temu, da bi dobili kakšno podporo več k temu
               amandmaju. Za njega sodim, da tako, kot je predložen, je boljši od prejšnjega in ga
               je moč podpreti. Mislim, da bo ustavna komisija potem morala imeti še kar nekaj dela,
               da bo poskušala urediti ta drugi del, ki govori o upoštevanju kulturne, krajinske ter
               ostale značilnosti narodnostno mešanih območij. Mislim, da je to nekaj, kar
               obremenjuje tekst in bo velika težava pri obdelavi tega, da bi lahko vnesli to v našo
               ustavo. Sicer pa se strinjam, da ta prvi del je prav gotovo boljši in ga je moč
               podpreti, kot amandma za nadaljnje postopke.</p>
               <p>Ostajava še vedno pri različnih mnenjih okoli tega, zakaj dramatični padec
               pripadnikov italijanske manjšine in pa seveda madžarske tudi. Pa ne bi o tem
               diskutiral. Jaz mislim, da končno že enkrat morajo pristojne službe in ustanove
               zanalizirati popis prebivalstva in najti prave razloge za to, da ne bi zlonamerno
               interpretirali z ene in druge strani, kakšni so bili vzroki za ta upad.</p>
            </sp>
            <sp xml:id="SDZ3-Izredna-47-2004-06-23.sp213">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim še gospo državno sekretarko, gospa Astrid Prašnikar.
               Izvolite.</p>
            </sp>
            <sp xml:id="SDZ3-Izredna-47-2004-06-23.sp214">

               <speaker>ASTRID PRAŠNIKAR:</speaker>

               <p>Hvala, za besedo. Dvoje bi rada poudarila.</p>
               <p>Najprej, da gre v tem trenutku za oblikovanje stališč in da sledi postopek, ki bo
               pripeljal, v primeru, da bodo danes ta stališča sprejeta, do oblikovanja besedila
               ustavnega zakona. V tej proceduri bo tudi v nadaljevanju sodelovala vlada in se bo
               lahko v vseh nadaljnjih postopkih tudi opredeljevala.</p>
               <p>Sedaj smo že pri tem drugem, kar bi rada poudarila. Vlada se seveda do tega
               konkretnega amandmaja ni opredelila. Danes predstavniki vlade lahko govorimo o
               mnenju, predvsem o mnenju ministrstva za notranje zadeve, na tak način tudi ves čas
               sodelujemo v razpravi. Sicer pa, kot pravim, v primeru, da bo potrebno pri
               oblikovanju ustavnega zakona kakorkoli, da se vlada opredeli, bo gotovo tudi besedilo
               obravnavala in državni zbor o tem mnenju oziroma stališču obvestila. Hvala.</p>
            </sp>
            <sp xml:id="SDZ3-Izredna-47-2004-06-23.sp215">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mislim, da lahko razpravo zaključim. Torej o poročilu ustavne komisije,
               stališčih in amandmajih je razprava zaključena. Po dogovoru, ki ga je na začetku
               sporočil predsednik državnega zbora, bomo glasovanja o vseh stališčih in amandmajih
               opravili čez 10 minut. Torej ob 17.40 glasujemo o predlogih stališč in amandmajev na
               ta stališča. Hvala lepa. Do takrat prekinjam sejo.</p>
               <stage type="time">(Seja je bila prekinjena ob 17.30 uri in se je nadaljevala ob 17.40 uri.)</stage>
            </sp>
            <sp xml:id="SDZ3-Izredna-47-2004-06-23.sp216">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci! Nadaljujemo z delom, in sicer prehajamo
               na odločanje o stališčih in vloženih amandmajih, ki ga bomo vodili na podlagi
               pregleda amandmajev z dne 23.6.2004. Pred glasovanjem vas želim obvestiti, da bo,
               upoštevaje določbe tretjega odstavka 178. člena poslovnika, amandma k stališču
               sprejet, če bo zanj glasovala večina vseh poslancev, to je 46 ali več poslank in
               poslancev. Enaka večina velja tudi za sprejem posameznega stališča.</p>
               <p>Najprej bomo prešli na odločanje o 1. stališču, in sicer o stališču, ki ga je k 121.
               členu oblikovala ustavna komisija. Pravi, da naj se sprememba 121. člena ustave
               sprejme v predlaganem besedilu, pri čemer se v drugem odstavku za besedo
               "opravljanje" doda beseda "določenih".</p>
               <p>O stališču k 121. členu glasujemo. Navzočih nas je 62, za je glasovalo 48, proti
               4.</p>
               <p><stage>(Za je glasovalo 48.)</stage> <stage>(Proti 4.)</stage></p>
               <p>Ugotavljam, da je predlagano stališče k 121. členu sprejeto.</p>
               <p>Prehajamo na odločanje o 2. stališču, ki ga je ustavna komisija predlagala k 140.
               členu in pravi, naj se v 140. členu ustave drugi odstavek spremeni tako, da se glasi:
               "Po predhodnem soglasju občine lahko država z zakonom prenese na občino opravljanje
               posameznih nalog iz državne pristojnosti,če za to zagotovi tudi sredstva."</p>
               <p>O tem predlogu stališča glasujemo. Navzočih nas je 64, za je glasovalo 48 poslank in
               poslancev, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je tudi 2. stališče sprejeto.</p>
               <p>3. stališče je ustavna komisija oblikovala k 143. členu in ga imamo pod zaporedno
               številko 3. Pod 1 in 2 pa imamo dva amandmaja. Pod 1 je amandma k 3. stališču, torej
               k stališču ustavne komisije, predlagatelj je poslanska skupina Slovenske demokratske
               stranke in pravi, da "pred odločanjem o ustanovitvi pokrajine mora državni zbor
               pridobiti soglasje občinskih svetov najmanj dveh tretjin občin posamezne predvidene
               pokrajine, katerih število prebivalcev obsega najmanj dve tretjini prebivalcev
               posamezne predvidene pokrajine."</p>
               <p>Najprej glasujemo o amandmaju k stališču ustavne komisije k 143. členu. Glasujemo.
               Navzočih nas je 60, za je glasovalo 19 poslank in poslancev, proti 34.</p>
               <p><stage>(Za je glasovalo 19.)</stage> <stage>(Proti 34.)</stage></p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod zaporedno številko 2, in sicer gre za amandma
               poslanskih skupin narodnosti, katerega besedilo pravi: "V pokrajini, na območju
               katere avtohtono živi italijanska oziroma madžarska narodna skupnost, se uveljavljajo
               tudi posebne pravice in položaj italijanske in madžarske narodne skupnosti ter
               upoštevajo kulturno-krajinske ter ostale značilnosti narodnostno mešanih
               območij."</p>
               <p>O tem amandmaju k stališču glasujemo. Navzočih nas je 62, za je glasovalo 41 poslank
               in poslancev, proti 7.</p>
               <p><stage>(Za je glasovalo 41.)</stage> <stage>(Proti 7.)</stage></p>
               <p>Ugotavljam, da amandma ni dobil zadostne podpore.</p>
               <p>Zdaj prehajamo na odločanje o besedilu 143. člena ustave kot stališču, ki ga predlaga
               ustavna komisija in pravi, da naj se ta člen ustave spremeni tako, da se glasi,
               pokrajina je širša samoupravna lokalna skupnost, ki opravlja lokalne zadeve širšega
               pomena in z zakonom določene zadeve regionalnega pomena. Zakon o pokrajinah in
               njihovem financiranju sprejme državni zbor z dvotretjinsko večino glasov navzočih
               poslancev. Pokrajina se ustanovi z zakonom, s katerim se določi območje, sedež in ime
               pokrajine, in katerega sprejme državni zbor z dvotretjinsko večino glasov navzočih
               poslancev. Občina, ki meji na sosednjo pokrajino, ima v skladu z zakonom, ki ga
               sprejme državni zbor, in v skladu z izidom občinskega referenduma, pravico do
               priključitve k sosednji pokrajini. Pred odločanjem o ustanovitvi pokrajine, mora
               državni zbor pozvati občinske svete občin na njenem območju, da dajo svoje mnenje.
               Država lahko z zakonom prenese na pokrajino opravljanje posameznih nalog iz državne
               pristojnosti, mora pa jim za to zagotoviti potrebna sredstva. O tem predlogu stališča
               k 143. členu ustave, ki ga predlaga ustavna komisija, odločamo. Glasujemo. Prekinjam
               glasovanje. Gospod Sok. Prekinila sem glasovanje, ker ste dvigniliroko med
               glasovanjem. Ali je kaj narobe z glasovalno napravo? Je v redu. Ponovno glasujemo o
               predlogu stališča. Glasujemo. Navzočih nas je 65, za je glasovalo 45, proti 17.</p>
               <p><stage>(Za je glasovalo 45.)</stage> <stage>(Proti 17.)</stage></p>
               <p>Ugotavljam, da predlog stališča za besedilo 143. člena ustave, ki ga je predlagala
               ustavna komisija, ni dobil potrebne podpore.</p>
               <p>Potrebno podporo pa sta dobili dve stališči, in sicer stališče k 121. členu in k 140.
               členu. Na podlagi teh dveh sprejetih stališč bo ustavna komisija za julijsko sejo
               zbora pripravila predlog ustavnega zakona. S tem zaključujem to točko dnevnega reda.
               Zaključujem 47. izredno sejo državnega zbora Republike Slovenije. Vsem najlepša hvala
               in na svidenje.</p>
               <stage type="time">(Seja je bila zaključena 23. junija 2004 ob 17.48 uri.)</stage>
            </sp>
         </div>
      </body>
   </text>
</TEI>