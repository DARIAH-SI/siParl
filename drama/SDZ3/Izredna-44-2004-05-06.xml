<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-44-2004-05-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|81C7D6217790C3AEC1256E9F0040588C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=81C7D6217790C3AEC1256E9F0040588C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-44-2004-05-06.DZ" n="44">
               <name>Izredna</name>
               <date when="2004-05-06"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-44-2004-05-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">44. izredna seja</stage>
            <stage type="date">(6. maj 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.03 uri. </stage>


            <sp xml:id="SDZ3-Izredna-44-2004-05-06.sp1">

               <speaker>PREDSEDNIK BORUT PAHOR:</speaker>

               <p>Kolegice in kolegi! Pričenjam 44. izredno sejo državnega zbora Republike Slovenije,
               ki sem jo sklical na podlagi prvega in drugega odstavka 58. člena ter prvega odstavka
               60. člena poslovnika.</p>
               <p>Nekatere kolegice in kolegi so se opravičili, in sicer kolegi Čebulj, Malovrh,
               Trofenik, po 13.00 uri ne bo kolegice Črnugelj.</p>
               <p>Najprej bomo določili dnevni red 44. seje.</p>
               <p>Predlogov za umike ali širitve točk dnevnega reda nisem prejel, zato bom ta dnevni
               red dal na glasovanje.</p>
               <p>Prosim, da preverite delovanje svojih glasovalnih naprav. Glasujemo. 63 navzočih, 51
               za in 2 proti.</p>
               <p>Smo pri <title>1. TOČKI DNEVNEGA REDA - PONOVNEM ODLOČANJU O ZAKONU O DOHODNINI.</title>
               </p>
               <p>Državni svet Republike Slovenije je na 2. izredni seji 23.4.2004 sklenil, da na
               podlagi tretje alinee prvega odstavka 97. člena ustave Republike Slovenije od
               državnega zbora zahteva, da pred razglasitvijo zakona ponovno odločamo o zakonu o
               dohodnini. Besedo dajem predstavniku državnega sveta, če tako želi. Da, za
               obrazložitev zahteve sveta, to je državni svetnik Anton Peršak.</p>
            </sp>
            <sp xml:id="SDZ3-Izredna-44-2004-05-06.sp2">

               <speaker>ANTON PERŠAK:</speaker>

               <p>Hvala za besedo. Spoštovane poslanke in poslanci, lep pozdrav v imenu državnega sveta
               Republike Slovenije! V tem uvodu ne bom ponavljal ali pa bral obrazložitve sklepa, s
               katerim je državni svet zahteval od državnega zbora, naj še enkrat glasuje o zakonu o
               dohodnini. Za začetek bi rad samo omenil nekatere morda manj opazne ugotovitve med
               razlogi za sklep državnega sveta.</p>
               <p>Začel bi s tem, da je državni zbor pred časom, ni tako dolgo tega, sprejel zakon o
               dohodnini, s katerim se je tudi državni svet zelo resno ukvarjal. Mogoče vam je
               znano, da je na dveh zasedanjih državni svet razpravljal o sklepih in stališčih v
               zvezi s tem zakonom, ki smo jih potem posredovali predlagatelju zakona in pristojnim
               delovnim telesom državnega zbora. Predlogu zakona smo torej posvetili zelo temeljito
               pozornost, vendar so bile ugotovitve in predlogi, ki smo jih tako z delovnih teles
               kot z zasedanja državnega sveta posredovali, neopaženi oziroma prezrti. Ne gre za
               užaljenost, ampak za ugotovitev, da je bila naša obravnava zakona temeljita, naša
               stališča utemeljena in izrazito podprta tudi z analizami in podatki iz civilne družbe
               s področja kulture, socialnega dela, kmetijstva, invalidskih organizacij in tako
               naprej.</p>
               <p>To, da je državni zbor postal indiferenten do stališč državnega sveta, pravzaprav
               lahko razumemo tudi kot dejstvo, da je ne premalo pozoren do civilne družbe in
               lokalne samouprave, katerih predstavništvo pomeni državni svet. Želim poudariti, da
               so stališča državnega sveta, povzeta v obrazložitvi sklepa o vetu, v resnici
               ugotovitve tistih skupin, ki jih zakon, tak kot je, postavlja v slabši položaj od
               njihovega dosedanjega položaja. Z drugimi besedami, državni svet podpira deklarirana
               izhodišča oziroma načela vlade kot predlagatelja, v skladu s katerimi naj bi imel
               zakon načeloma učinek akta socialne narave, vsaj deloma,gre za zvišanje splošne
               olajšave in tudi načelo enakega obdavčevanja, enakih dohodkov. Toda dejstvo je, da se
               ne glede na to težnjo za nekatere skupine položaj poslabšuje ali vsaj postaja bolj
               negotov. To velja predvsem za tisti del, ki govori o kmetijstvu. Mislim na dejanske
               ustvarjalce na področju kulture, na samozaposlene novinarje, na nekatere skupine
               invalidov, na skrbnike otrok s posebnimi potrebami, zlasti otrok, ki so že prerasli
               določeno starost, na kmete in tako naprej.</p>
               <p>Državni zbor je nedolgo tega, že nekoliko prej, sprejel tudi nacionalni program za
               kulturo. V tem nacionalnem programu sta s tega vidika pomembna zlasti dva poudarka.
               En zadeva mesto in vlogo kulture v času vstopa v EU in po vstopu, kjer je državni
               zbor sprejel nekaj zelo lepih načel o tem. In drugo je zagotovilo v tem nacionalnem
               programu, da bo državni zbor skrbel za več olajšav na področju, recimo, za nakupe
               likovnih del, literarnih del in tako naprej oziroma tudi za sponzorstvo in donacije.
               Ta zakon je seveda usmerjen ravno nasprotno. Znižuje olajšave in znižuje pogoje
               oziroma slabša pogoje za donacije, sponzorstva in tako naprej. Se pravi, da je
               državni zbor v roku nekaj mesecev sprejel dve odločitvi, ki sta si v nasprotju ena z
               drugo. Gre za to, da se je tudi tako imenovana splošna olajšava, ki je bila prej 3%
               in ki je vključevala tudi izdatke za nakup likovnih del, leposlovnih del, za
               vstopnice za kulturne prireditve sedaj znižala na 2%, poleg tega se je asortiman
               namenov za to oljašavo zmanjšal. Mi pa vsi vemo, tudi jaz si toznam izračunati, pa
               nimam seveda takih dohodkov kot večina državljanov, da .../Opozorilni znak za konec
               razprave./ že prostovoljno zdravstveno zavarovanje in nakup nekaj zdravil je pokril
               že 3% olajšavo, kaj šele 2%. "De facto" torej olajšave za nakup leposlovnih del,
               likovnih del in tega ni več.</p>
            </sp>
            <sp xml:id="SDZ3-Izredna-44-2004-05-06.sp3">

               <speaker>PREDSEDNIK BORUT PAHOR:</speaker>

               <p>Gospod državni svetnik, čas vam je potekel.</p>
            </sp>
            <sp xml:id="SDZ3-Izredna-44-2004-05-06.sp4">

               <speaker>ANTON PERŠAK:</speaker>

               <p>Prosim.</p>
            </sp>
            <sp xml:id="SDZ3-Izredna-44-2004-05-06.sp5">

               <speaker>PREDSEDNIK BORUT PAHOR:</speaker>

               <p>Mir v dvorani! Hvala lepa, gospod državni svetnik za dodatno ....</p>
            </sp>
            <sp xml:id="SDZ3-Izredna-44-2004-05-06.sp6">

               <speaker>ANTON PERŠAK:</speaker>

               <p>Ali bo mogoče vsaj odgovoriti na kakšno stvar?</p>
            </sp>
            <sp xml:id="SDZ3-Izredna-44-2004-05-06.sp7">

               <speaker>PREDSEDNIK BORUT PAHOR:</speaker>

               <p>Mogoče, samo sedajle je čas za dodatno obrazložitev potekel. Zahtevo je obravnaval
               odbor za finance in monetarno politiko. Prosim, gospod predsednik Pucko.</p>
            </sp>
            <sp xml:id="SDZ3-Izredna-44-2004-05-06.sp8">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani predstavniki vlade, kolegice in kolegi!</p>
               <p>Odbor državnega zbora za finance in monetarno politiko je opravil razpravo o zahtevi
               državnega sveta Republike Slovenije za ponovno odločanje o zakonu o dohodnini in pri
               tem o obširnem mnenju vlade, ki ga bom na kratko predstavil. Vlada v svojem mnenju
               predlaga oziroma poudarja, da je besedilo zakona rezultat usklajevanja z vsemi
               resornimi ministrstvi ter zainteresiranimi združenji in predstavlja vrsto osnovnih
               ciljev in načel, kot izhajajo iz obrazložitve posredovanega predloga. Rešitve v
               predlogu zakona o dohodnini na področjih, na katerih je predlagana zahteva po
               ponovnem odločanju ob obravnavanem zakonu, so ustrezne, saj upoštevajo osnovna načela
               in cilje zakona ter vključujejo vrsto elementov, predvsem v obliki olajšav,
               oprostitev plačila dohodnine in prehodnih rešitev, ki navedena področja posebej
               podpirajo.</p>
               <p>Potem so navedeni argumenti proti vetu za različne navedbe v zahtevi, in sicer:
               davčna osnova od dohodka, posebne olajšave, oprostitve plačevanja dohodnine od
               nadomestil za invalidnost, navedeni odnos do invalidskih organizacij, oprostitev
               plačila dohodnine od prejemkov za občasno ali začasno nego ali pomoč invalidom,
               navedbe, da je neprimerno oziroma nestrokovno rešeno obdavčevanje dohodkov iz
               kmetijske in gozdarske dejavnosti. In na tej osnovi predlaga državnemu zboru, da pri
               ponovnem odločanju zakon o dohodnini sprejme.</p>
               <p>V razpravi je bilo posebej izpostavljeno naslednje vprašanje, in sicer: Bil je dan
               kritičen pomislek k načinu utemeljevanja odločitve v zvezi z izbranimi podlagami za
               veto s strani državnega sveta. In sicer glede na to, da je kar polovica sestave
               državnega sveta zastopnikov lokalnih interesov, je bilo v navezi z izpostavljenim
               spregledom 148. člena proračuna občin predstavljeno vprašanje spregledane pereče
               problematike s področja športa. Kar je ob navedbi številnih drugih področij, ki jim
               je posebna pozornost analogno dana s strani predlagatelja zakonskega predloga kot v
               celoti namenjena, po izraženem mnenju razpravljavcev izkazuje neprepričljiv oziroma
               parcialen pristop k utemeljevanju zahteve oziroma predloženih rešitev.</p>
               <p>Na osnovi razprave in na osnovi mnenja vlade Republike Slovenije, ki sem ga že
               predstavil, v imenu odbora državnega zbora za finance in monetarno politiko predlagam
               poslankam in poslancem državnega zbora, da pri ponovnem odločanju zakon o dohodnini
               podprete. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp9">

               <speaker>PREDSEDNIK BORUT PAHOR:</speaker>

               <p>Hvala lepa. Želi minister za finance, doktor Mramor besedo? Tako je. In mu jo tudi
               dajem. Potem pa bodo dobili besedo predstavniki poslanskih skupin.</p>
            </sp>
            <sp xml:id="SDZ3-Izredna-44-2004-05-06.sp10">

               <speaker>DR. DUŠAN MRAMOR:</speaker>

               <p>Spoštovane poslanke in poslanci, spoštovani predsednik! Državni svet Republike
               Slovenije je ocenil, da zakon o dohodnini, ki ste ga sprejeli, ni primeren predvsem z
               vidika sociale, kulture in kmetijstva. Dovolite mi, da na kratko predstavim mnenje
               vlade v zvezi s stališči državnega sveta.</p>
               <p>Pri pripravi predloga zakona in usklajevanju zakona so bili poleg uskladitve z
               določbami ustavnega sodišča in direktivami Evropske unije bistveni trije cilji. Prvi,
               splošna razbremenitev zavezancev, še posebej tistih v najnižjih dohodkovnih razredih,
               ki bodo razbremenjeni v celoti, in sicer do višine nominalnega dohodka; davčno breme
               se bo tako znižalo za približno 9,7% oziroma 37 milijard tolarjev. Drugič, davčna
               razbremenitev dohodkov iz dela zaradi povečanja konkurenčnosti slovenskega
               gospodarstva in zagotavljanja delovnih mest. Iz razpoložljivih podatkov za leto 2002
               je razvidno, da je trenutno v Sloveniji davčna obremenitev plače za zaposlenega
               višja, kot jev povprečju Evropske unije, za 2 odstotni točki. S predlaganim zakonom o
               dohodnini bo prišlo v Sloveniji do davčne razbremenitve v višini 1,9 odstotne točke
               in s tem se približamo ravni Evropske unije. Tretjič, bolj enaka obravnava zavezancev
               v enakem ekonomskem položaju in bolj pregledna davčna obravnava dohodkov ter tako
               enakomernejša razporeditev davčnih bremen med zavezanci. Zaradi neenakomerne
               porazdelitve davčnih bremen po veljavnem zakonu zavezanci prehajajo iz davčno bolj
               obremenjenih oblik v davčno manj obremenjene oblike dohodkov, saj je pri povprečni
               letni plači razlika med razpoložljivim neto dohodkom najmanj in najbolj obdavčene
               oblike dohodka kar 30 odstotnih točk.</p>
               <p>Zahteva po ponovnem odločanju izhaja z naslednjih področij obdavčenja: obdavčevanje
               dohodka, doseženega na podlagi avtorskih pogodb, predvsem z vidika položaja
               ustvarjalcev na področju kulture; posebne olajšave za vzdrževane družinske člane;
               obravnave invalidov in invalidskih organizacij in obdavčevanje dohodkov iz naslova
               kmetijskein gospodarske dejavnosti. Zakon o dohodnini ima vgrajeno znatno socialno
               komponento in predvideva posebno obravnavo posameznih skupin ljudi, ne glede na to,
               da je tovrstna obravnava lahko sporna z vidika pravičnosti obdavčevanja in zaradi
               negativnih vplivov na trg dela. Davčna politika namreč ne more nadomestiti socialne,
               stanovanjske in drugih politik.</p>
               <p>Spoštovane poslanke in poslanci! Avtorski honorarji predstavljajo v zvezi z
               obdavčevanjem v Sloveniji poseben fenomen, ki ga ni zaznati v davčnih sistemih drugih
               držav, kjer je dokaj jasno razlikovanje med dohodki iz avtorskih pravic kot
               premoženjskih pravic oziroma pasivnih dohodkov in dohodkov od opravljanja tako
               imenovanega avtorskega dela kot aktivnih dohodkov posameznika. Z ureditvijo v zakonu
               se sledi tej logiki. Pri določanju višine normiranih stroškov se je upoštevalo
               dejstvo, ali gre za dohodke iz razmerja, ko fizična oseba sama nosi stroške in
               tveganje, ali ne. Za samozaposlene v kulturi in novinarje se je poiskala rešitev v
               posebni osebni olajšavi. S to olajšavo se ohranja približno enak davčni položaj glede
               na sedanjo ureditev. Zahteva, da bi morali biti olajšave deležni tudi zaposleni
               umetniki, je v nasprotju z osnovami načela zakona in pomeni vzpostavitev neutemeljene
               neenakosti glede na ostalezaposlene. Zahteva po povečanju cenzusa s 3,9 na 5
               milijonov tolarjev pa je, upoštevaje dohodkovni položaj posameznikov v Sloveniji in
               položaj drugih oseb, ki samostojno opravljajo druge dejavnosti, neprimerna. Skoraj
               30% vseh samostojnih podjetnikov je namreč po podatkih za leto 2002 doseglo prihodke
               do 3,9 milijona tolarjev.</p>
               <p>Področju sociale je v zakonu tudi namenjena znatna pozornost. Olajšava za vzdrževane
               družinske člane se glede na sedanji sistem bistveno povečuje, in sicer z 10 na 13,9%
               povprečne plače oziroma za 38%. Tudi splošna olajšava se znatno povečuje, in sicer za
               56,4%. Posebna pozornost se namenja stanovanjski problematiki, in sicer bo lahko
               zavezanec v okviru olajšave za različne namene uveljavil še dodatnih 2% njegove
               davčne osnove za plačane zneske obresti od posojil, pridobljenih za rešitev
               stanovanjskega problema zavezanca. Opredelitev vzdrževanih družinskih članov je
               široka in izhaja iz obveznosti vzdrževanja po zakonu, ki ureja zakonsko zvezo in
               družinska razmerja. Za vzdrževane družinske člane se štejejo tudi starši oziroma
               posvojitelji zavezanca, če nimajo lastnih sredstev za preživljanje oziroma so ta
               manjša od posebne olajšave, in sicer če živijo s skupnem gospodinjstvu ali so v
               institucionalnem varstvu in zavezanec krije stroške teh storitev. Pod enakimi pogoji
               so lahko vzdrževani družinski člani tudi starši ali posvojitelji zavezančevega
               zakonca, če zakonec ni zavezanec za dohodnino. Za vzdrževane družinske člane se
               štejejo tudi otroci po 18. letu starosti, in sicer ne glede na starost, če niso
               sposobni za delo. Nadomestila za invalidnost, ki jih prejemajo take osebe, in dodatki
               za nego so neobdavčeni.</p>
               <p>V zvezi s stališčem, da se z zakonom o dohodnini do invalidskih organizacij
               vzpostavlja diskriminacijski odnos, moram poudariti, da so invalidske organizacije
               obravnavane enako kot druge organizacije, ki opravljajo humanitarno dejavnost. Kadar
               so rešitve v zakonu o dohodnini vezane na namen oziroma dejavnost, ni mogoče govoriti
               o invalidskih namenih oziroma invalidskih dejavnostih, ker je dejavnost invalidskih
               organizacij že sama po sebi humanitarna dejavnost in jih vključujemo v okvir
               humanitarnih namenov in humanitarnih dejavnosti.</p>
               <p>Z zakonom se tudi rešuje problem velikih doplačil dohodnin delovnih invalidov, ki
               prejemajo plačo in nadomestilo iz obveznega invalidskega zavarovanja od dveh
               izplačevalcev, delodajalca in zavoda za pokojninsko-invalidsko zavarovanje.</p>
               <p>Izračuni kažejo, da bodo po navedeni rešitvi neto letni dohodki zavezancev celo
               nekoliko večji, kot po veljavnem zakonu. Zahteva po oprostitvi plačila dohodnine od
               navedenih nadomestil delovnih invalidov pa ni utemeljena. Kajti, gre za dohodek, ki
               ima naravo dohodka iz dela. Tudi vsa ostala nadomestila ali drugi podobni prejemki,
               ki izvirajo iz pretekle zaposlitve ali zavarovanje iz naslova dela, so predmet
               obdavčitve, kot na primer starostna pokojnina, invalidska pokojnina, nadomestilo za
               brezposelnost. Enaka je tudi zahteva po oprostitvi plačila dohodnine od prejemkov za
               občasno ali začasno nego ali pomoč invalidom, ki jih fizičnim osebam izplačuje
               invalidske organizacije - ni sprejemljiva z vidika enakosti obdavčitve.</p>
               <p>Spoštovani poslanci in poslanke, naj omenim še področje kmetijstva, ki ga je državni
               svet tudi izpostavil kot problematično. Kar zadeva pripombo, da kmetom naj ne bi bila
               dana možnost, da so pravočasno seznanjeni s svojo davčno obveznostjo v posameznem
               letu, moram poudariti, da davčna lestvica, ki velja za vse zavezance, določa le okvir
               in da je za določitev davčne obveznosti potrebno poznati tudi davčno osnovo Ta se pri
               vsakem zavezancu oblikuje preko leta in je za vse zavezance v celoti znana šele konec
               davčnega leta oziroma od odmere dohodnine. Praviloma se za dejavnosti davčna osnova
               ugotavlja z vodenjem knjigovodstva. Za osnovno kmetijsko in osnovno gozdarsko
               dejavnost zakon o dohodnini določa, da se davčna osnova določi na podlagi
               katastrskega dohodka ter drugih plačil, povezanih s to dejavnostjo, v katerih seveda
               prevladujejo plačila iz naslova ukrepov kmetijske politike. Katastrski dohodek kot
               pavšalni del davčne osnove se v skladu z zakonom o ugotavljanju katastrskega dohodka
               preverja vsako leto in se tudi letno prilagaja razmeram, ali z novim izračunom ali
               preko valorizacije. Za določitev davčne osnove po zakonu o dohodnini se po sedanjem
               zakonu upošteva podatek o katastrskem dohodku na dan 31. decembra leta pred letom
               odmere. Po novem zakonu pa se bo upošteval na dan 30. junija v letu odmere. Prva dva
               obroka akontacije v letu odmere bosta izračunana glede na davčno osnovo iz preteklega
               leta. Z novo odmero nastane 30. junija, ko bo znana nova osnova, pa bo izračunana
               nova akontacija ter izveden poračun s prvima dvema obrokoma. Sistem torej ostaja
               nespremenjen, saj se katastrski dohodek preveri enkrat letno, le da je datum z novim
               zakonom o dohodnini zamaknjen v sredino davčnega leta, kar bo omogočilo bolj sprotno
               oceno dohodkov v kmetijstvu in gozdarstvu za posamezno leto.</p>
               <p>Argument, da plačil iz naslova ukrepov kmetijske politike, tako imenovanih
               subvencij, ni primerno posebej vključevati v davčno osnovo, saj so glede na višino
               katastrskega dohodka že vključena v katastrski dohodek pa ni upravičen iz cele vrste
               razlogov, zato ker je osnova za izračun katastrskega dohodka tržni dohodek in seveda
               temelji na tržnih cenah in te subvencije so dodatne.</p>
               <p>Spoštovani poslanci in poslanke, zaradi vseh navedenih dejstev predlagam državnemu
               zboru, da ponovno sprejme zakon o dohodnini, ker argumenti za veto niso podani. Hvala
               lepa.</p>
            </sp>
            <sp xml:id="SDZ3-Izredna-44-2004-05-06.sp11">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Sedaj bom dal besedo predstavnikom poslanskih skupin.
               Kolega Kebrič. Kolega Kebrič bo predstavil stališče poslanske skupine DeSUS.</p>
            </sp>
            <sp xml:id="SDZ3-Izredna-44-2004-05-06.sp12">

               <speaker>IVAN KEBRIČ:</speaker>

               <p>Hvala za besedo, gospod predsednik. Spoštovani minister, vaše sodelavke, kolegice in
               kolegi!</p>
               <p>V poslanski skupini Demokratične stranke upokojencev Slovenije - DeSUS se še kako
               zavedamo predloga, ki ga je podal državni svet, da ponovno razpravljamo o davku o
               dohodnini.</p>
               <p>To vprašanje zanima vse državljane, ne samo najmlajše, tiste, ki vstopajo v delovna
               razmerja in so tako rekoč davčni zavezanci, plačujejo davke, prispevke in dohodnino,
               ampak tudi starejša generacija, ki še kako zna ceniti, kaj pomeni določena
               obremenitev, sploh za tiste sloje, ki imajo nizke prejemke in ne vedo, kako bodo
               zvezali začetek s koncem meseca, da bodo preživeli. Vsaka sprememba davčne politike
               ali tozadevne zakonodaje nekomu nekaj prinese, drugemu pa nekaj odnese oziroma ga
               prizadene. Državljani pričakujejo od države, da bo skrbela za infrastrukturo, za vse
               tisto, s čimer se dnevno srečujejo, in vse tisto, kar jih dnevno prizadene. Prizadene
               jih pa tudi to, kar morajo državi plačati. Lobisti so v državnem svetu bili temeljito
               na delu in so izvzeli oziroma se osredotočili na tri sektorje. Ne bom ponavljal tega,
               kar je bilo že predhodno povedano od predsednika matičnega odbora in spoštovanega
               ministra za finance, ampak izhajam iz tega, kaj nam govorijo državljani, ki so nas
               izvolili, ki so nam zaupali, da jih zastopamo, da bi čim bolj pravično urejali
               razmerja med dohodki in izdatki z ozirom na davčne in podobne obremenitve. Še kako so
               državljani razburjeni po svoje, ko novinarji razkrijejo take in drugačne dohodke
               določenih, bom rekel, slojev, ko se sprašujejo, ali je to vse prav, ali je to vse
               moralno, ali je to vse etično. Na drugi strani se pa sprašujejo, če bi - in to,
               mislim, da ta zakon o dohodnini v neki meri vsaj rešuje, da bi tisti dohodki, ki so
               tako ali drugače se do sedaj izmaknili obdavčitvi, bili obdavčeni in da bi s tem bila
               bolj enakopravno razdeljena davčna bremena ter da bi tudi tisti, ki več dobivajo, več
               prispevali za skupno blaginjo in bi se s tem potem lahko razbremenili, ponavljam,
               tisti sloji, ki so z manj prihodki socialno ogroženi. Tudi upokojenke in upokojenci
               menijo, da bi bilo prav, da bi določeni dohodki, ki več ali manj vsi izhajajo iz
               dela,iz določenih stvaritev, pa naj je to umetniško delo ali kakršnokoli drugo,
               avtorsko, kajti vemo, da ti določeni honorarji, ki se izmikajo določenim prispevkom
               in davkom, pomenijo mnogo, ali bi še več pomenili, če bi bili tudi zajeti v tisti del
               prispevkov za zdravstveno, pokojninsko, invalidsko in socialno zavarovanje.</p>
               <p>V poslanski skupini menimo, da je prav, da potrdimo oziroma da ne sprejmemo veta,
               ampak da potrdimo zakon, kakršen je bil predložen, kakršnega smo izglasovali, saj smo
               imeli takrat mnogo prilike in mnogo amandmajev, da smo odločali, da bi ga izboljšali
               od osnovnega predloga. Hvala za vašo pozornost.</p>
            </sp>
            <sp xml:id="SDZ3-Izredna-44-2004-05-06.sp13">

               <speaker>PREDSEDNIK BORUT PAHOR:</speaker>

               <p>Hvala lepa. Kolega dr. Bajuk bo predstavil stališče poslanske skupine Nove
               Slovenije.</p>
            </sp>
            <sp xml:id="SDZ3-Izredna-44-2004-05-06.sp14">

               <speaker>DR. ANDREJ BAJUK:</speaker>

               <p>Spoštovani gospod predsednik, spoštovani predstavniki vlade ...</p>
            </sp>
            <sp xml:id="SDZ3-Izredna-44-2004-05-06.sp15">

               <speaker>PREDSEDNIK BORUT PAHOR:</speaker>

               <p>18 minut imate, če želite. Cela poslanska skupina ima 18 minut časa, prosim.</p>
            </sp>
            <sp xml:id="SDZ3-Izredna-44-2004-05-06.sp16">

               <speaker>DR. ANDREJ BAJUK:</speaker>

               <p>Hvala, gospod predsednik. Poslanska skupina Nove Slovenije je glasovala proti temu
               zakonu in tudi danes bomo glasovali proti temu zakonu.</p>
               <p>To naj bi bil drugi steber tako imenovane vladne davčne reforme, ki pa dejansko ne
               bo spremenila v svojem bistvu najbolj eklatantno značilnost našega davčnega sistema.
               In to je, ne samo njena absolutna višina, marveč predvsem razporeditev bremena.
               Seveda, vsi se zavedamo, da je davčna teža, breme v Sloveniji previsoko, a vendar,
               ker je tudi previsoka poraba. Torej, rešitev tega problema je v svojem bistvu
               dolgoročna rešitev in samo z varčevanjemin gospodarnim ravnanjem s sredstvi, ki so
               zaupana slovenski vladi, je to možno spremeniti. A vendar, razporeditev bremena pa je
               vprašanje, ki bi se lahko rešilo in se začelo reševati.</p>
               <p>Od samega začetka je poslanska skupina Nove Slovenije in sploh koalicija Slovenija v
               celoti opozarjala na neizpodbitno dejstvo, in to je, da vedno najdemo Slovenijo med
               najvišjimi mesti na lestvici, kar se tiče obdavčevanja prihodkov dela. In med
               najnižjimi, ko pride do obdavčitve prihodkov kapitala. In to smo govorili na podlagi
               podatkov, ki so nam bili takrat na razpolago, do leta 2002. A vendar, kot sem že
               opozoril v javni razpravi v državnem zboru, imamo na razpolago še novejšo mednarodno
               primerjavo, ki se tiče obdavčitve dela. Mi nismo več med najvišjimi na tej lestvici,
               temveč na prvem mestu na tej lestvici. Revija Forbes že več let letno pripravlja
               indeks, ki ga v angleščini imenujejo "Tax Misery Index". In to je indeks, ki pokaže,
               koliko od vseh stroškov, kar se tiče dela, dejansko pridobi država prek takšnih in
               drugačnih sistemov ter prispevkov, koliko pa od tega neto dobi v roke delavec. In,
               poglejte, Slovenija je na prvem mestu, neto dobi delavec samo 38,2%, torej država
               prek vseh svojih mehanizmov spravi 61,8%. Naj obrazložim tudi, kako je to zanimivo,
               če človek gleda, kako je v drugih državah, s katerimi se radi primerjamo. Na primer,
               Irska ima 38,7% samo tega bremena, Švedska, o kateri vi, kolegice in kolegi velike
               koalicije tako radi govorite, ima pa 53,9%. In ne glede na takšne in drugačne
               spremembe, ki v svojem bistvu tega ne bodo popravile, je dejstvo, da bomo Slovenijo
               še vedno našli med najbolj obremenjenimi državami, kar se tiče obdavčitve dela, in
               seveda tudi med najmanj obremenjenimi, kar se tiče obdavčitve prihodkov od kapitala.
               In to ni samo ocena opozicije, kot bi takoj označili, seveda, glas opozicije, spet
               kritizirajo. To je povedal v tem državnem zboru v razpravi ob svoji kandidaturi
               sedanji minister za gospodarstvo dr. Lahovnik - lahko greste pogledat magnetogram -,
               ki je izjavil, da bo efektivno breme, kar se tiče obdavčitve dobičkov pravnih oseb,
               tam nekje okrog 17%, se pravi, da se bo povišalo od 12,7 ali 13, kot je bilo do
               sedaj, ko se je nekoliko povišala - to je njegova ocena, ne vem, od kod ta podatek,
               ker nam vlada formalno tega ni povedala. Torej, obdržalo se bo to, kar že vemo, ne bo
               bistvene spremembe. In zato smo v Novi Sloveniji prepričani, da to ni davčna reforma.
               Za tisto davčno reformo, ki bo to značilnost slovenskega davčnega sistema resnično
               spremenila, se bo treba še kako truditi, da jo bomo uvrstili ne samo na dnevni red,
               ampak da jo bomo tudi izglasovali. Seveda, ta državni zbor v sedanji sestavi tega ne
               bo napravil; to bodo morale odločiti državljanke in državljani, komu bodo zaupali, da
               bo breme davčnega sistema dejansko razporejeno na drugačen način in da ne bomo več
               našli Slovenije na prvih mestih, kar se tiče obdavčitve dela, ampak vsaj nekje na
               sredi.</p>
               <p>Seveda, zakaj se to dogaja? Enostavno, 87. člen, to je pa stara zgodba 87. člena,
               kako se je vlada odločila, da bo obdavčila dobičke od kapitala. In spomnite se,
               spoštovani kolegi in kolegice, kakšen je bil prvi predlog. Prvi predlog slovenske
               vlade je bil, da bi dejansko samo obdavčili tiste, ki imajo pretežni delež kapitala,
               ki naj bi bil nad 10% v določeni družbi. Nesprejemljivo zaradi dveh razlogov: ker je
               bilo to postavljeno kot procent, torej ne glede na višino kapitala, po drugi strani
               pa, ker z 10% bi zagotavljali, da tistim, ki so v tem tranzicijskem obdobju največ
               zaslužili, ne bi plačali nič. In ker je opozicija to zahtevala in ker je opozicija
               javno glede tega nastopila, so predlog spremenili in so ga postavili na 1%. In tudi
               1% ni bil sprejet in ni bil sprejemljiv za nikogar, ki vsaj ima nek čut glede
               pravičnosti in pa tudi neke strokovne podlage in zato so spremenili,in to imamo sedaj
               87. člen, ki pa je spet iz trte zvit. Zakaj ne bodo plačali davka na dobiček tisti,
               ki imajo pod 60 milijonov v podjetju do 200 milijonov kapitala, ni nobene
               obrazložitve. To je ponovno nek pavšalni pristop, politična odločitev z nobeno
               strokovno razlago, ki pa ima svoje zelo konkretne posledice. Dokler slovenska država
               ne bo prenovila svoj pristop, obnovila svojega pristopa do tega, kako bomo obdavčili
               ene in druge stvari, na primer prihodek od dela in prihodke od kapitala, ne bomo
               zmogli se lotiti očitnih problemov, ki se jih mora ta država lotiti. Dali smo primer,
               in še enkrat bom ponovil, pri nas na Slovenskem eden največjih problemov mladih ljudi
               je dostop do svojega stanovanja. A vendar, fiskalna politika se ne more tega lotiti,
               kot so se tega lotili drugod po svetu, da so priznali kot celotno olajšavo
               hipotekarne obresti, kot olajšavo pri dohodnini na podlagi vrednote, da je lastni dom
               pozitivna stvar za celotno družbo. Tega se ne moremo lotiti. Zakaj? Ker se držite kot
               klop tega pristopa, da boste še vnaprej, tako kot ste do sedaj, obdavčevali samo delo
               in branili svoje ljudi, ki so v tem obdobju še kako prišli na nezakonit ali vsaj na
               nepregleden način do velikih deležev bivše družbene lastnine.</p>
               <p>Po drugi strani je pa še drug problem, zaradi katerega mi ne moremo glasovati za ta
               zakon - ker to ni davčna reforma, to so samo kozmetični popravki. Kozmetičen popravek
               je, da se še vedno držimo istega pristopa, kar se tiče davčnih olajšav. Seveda je
               seznam možnosti dolg, celo stran je dolg seznam, kaj vse lahko davkoplačevalec
               odšteje kot olajšavo. A vendar, ko pride trenutek resnice, pa prevladuje 2. člen, ki
               pa pravi, da, ampak to je lahko samo 2%, 2% osnove. Torej, z desno roko podpišemo eno
               stvar, z levo pa istočasno zbrišemo, ker 2% olajšava ni nič. In to je zavestna
               odprava fiskalne politike, ki lahko vpliva in bi morala vplivati kot izraz celotne
               politike slovenske vlade na reševanje skupnih problemov.</p>
               <p>Zadovoljni smo, da je vlada končno spregledala in se odpovedala predlogu, da bi
               dejansko odpravila tiste olajšave, kar se tiče družin z več otroki, vsaj to, da se ne
               bo poslabšalo, vsaj to. Sicer smo se v Novi Sloveniji zavzemali za boljše rešitve,
               ampak ta konsenz je vsaj ena mala zadevica v tem zakonu, s katero smo pač tudi
               zadovoljni. A vendar, ker to ni davčna reforma, to ni tista davčna reforma, ki jo
               Slovenija potrebuje, bomo v Novi Sloveniji glasovali proti. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp17">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Kolega Janez Podobnik bo predstavil stališče poslanske
               skupine.</p>
            </sp>
            <sp xml:id="SDZ3-Izredna-44-2004-05-06.sp18">

               <speaker>JANEZ PODOBNIK:</speaker>

               <p>Spoštovani gospod predsednik, kolegice in kolegi, gospod minister s sodelavci!
               Dovolite, da na kratko podam stališče poslanske skupine do predloga državnega sveta,
               da ponovno odločamo o pomembnem zakonu, zakonu o dohodnini. Nekatera konkretna
               stališča bodo potem predstavili poslanski kolegi.</p>
               <p>Priznati moram, da se je poslanska skupina Slovenske ljudske stranke ob tej točki
               dnevnega reda znašla v zelo odgovorni situaciji in v političnem smislu tudi v zelo
               občutljivi situaciji. Kot sem že večkrat povedal, ko smo še pred meseci skupaj s
               strokovnjaki s področja financ in nekdanjimi koalicijskimi kolegi pripravljali ta
               zakon, smo z našo ekspertno skupino zelo dejavno sodelovali in v zakonske rešitve v
               tem zakonu prispevali marsikateronašo rešitev. Tudi zato smo na glasovanju pred
               dobrimi tremi tedni ali nekaj manj, ko se je glasovalo za zakon v celoti, mislim, da
               večina poslanskih kolegov - takrat smo bili že v opoziciji -, smo ta zakon podprli.
               Tudi zato, ker smo ocenili, da je potrebno, da Slovenija dobi moderen evropski zakon,
               zakon o dohodnini, ne nazadnje tudi zato, da se prilagodimo zahtevam zakonodaje
               Evropske unije, in da bo ta zakon pravičen, nevtralen in da bo davčna osnova široka
               in taka, da bo omogočila, da bodo tudi tisti z nizkimi dohodki lažje preživeli. Tudi
               zato smo še posebej pozorno proučili argumentacijo državnega sveta. Naše ključno
               vprašanje je, in to je dilema, pred katero stojimo zdaj, ali je ta ključni stavek
               "poleg urejanja politike na področju sociale in družine". In tu moramo javno
               priznati, da ta zakon prinaša dobre rešitve na področju sociale in družine. Ali tudi
               spodbujanje kulture, znanstvenega ustvarjanja ter sponzorstva in donatorstva? Državni
               svet ocenjuje, da se s sprejetjem zakona navedenim področjem naštete dejavnosti
               otežujejo. Mi smo potem šli gledat argumentacijo, zelo konkretno, nato smo videli
               tudi odgovore predstavnikov vlade. Nekateri argumenti državnega sveta, kolegice in
               kolegi, vendarle držijo. Držijo, ampak postavlja se vprašanje, ali zaradi nekaterih
               argumentov, ki pač so, preprosto zrušiti celoten zakon o dohodnini, ki je nastajal
               vsaj leto dni in stopil bo v veljavo s 1.1. prihodnje leto, ali pa se vendarle ne
               preprosto odločiti za drugo pot, da morda še v tem času do uveljavitve zakona
               slišimo, da je tudi še nekaj drugih nerodnosti v zakonu napisanih, netočnosti, ki jih
               državni svet še ni registriral in jih ni napisal kot argumentacijo za veto, pa da se
               vendarle popravi morda, če bo potrebno, zaradi nekaterih tudi, kot je napisal državni
               svet, to ima prav, nedosledna terminologija. Nedosledna terminologija bo lahko, po
               našem mnenju, prinesla tudi težave pri izvajanju zakona. Namreč, gre za nedosledno
               terminologijo v primerjavi z nekaterimi drugimi zakoni. Če omenim zakon o starševskem
               varstvu in družinskih prejemkih ali pa zakon o pokojninskem in invalidskem
               zavarovanju. Torej, da se do uveljavitve zakona preprosto oceni, ali bi bilo potrebno
               z neko minimalno dopolnitvijo zakona ta področja dopolniti.</p>
               <p>Ostaja pa v naši poslanski skupini odprto vprašanje: makroekonomisti na področju
               vladne politike z argumentacijami, s številkami dokazujejo, da se ekonomski položaj
               slovenskega kmeta poslabšuje iz leta v leto. Iz leta v leto se poslabšuje, in to
               kljub uvedbam neposrednih plačil. To so napisali najbolj ugledni slovenski agrarni
               makroekonomisti, tudi tisti, ki so se v zadnjih letih tudi pogajali za vstop
               Slovenije v EU. In kolegi bodo predstavili ta naš pogled.</p>
               <p>Mi se zavedamo, da bo sprememba zakona o katastrskem dohodku nekatera vprašanja
               rešila in rešila jih bo na bolje, ampak ostaja ključno vprašanje, ali je z vidika
               pravičnosti prav, da podpreš nek zakon, za katerega vnaprej veš, da boš določeno
               družbeno skupino postavil v slabši položaj. Tukaj podobno velja tudi z argumentacijo
               državnega sveta glede tistih, ki so aktivni na področju kulture.</p>
               <p>Torej, kot sem že prej napovedal, po našem mnenju ni prepričljivih argumentov, da bi
               državni svet s svojimi argumentacijami proti zakonu nas prepričal, da danes glasujemo
               proti in s tem sistemski zakon zavrnemo, ampak bomo še naprej bedeli nad nekaterimi
               rešitvami, ki niso v celoti maksimalne in poskušali s spremembo zakona omogočiti
               njihove izboljšave.</p>
               <p>Poglede na nekatera druga področja bodo pa predstavili poslanski kolegi v razpravi.
               Hvala lepa.</p>
            </sp>
            <sp xml:id="SDZ3-Izredna-44-2004-05-06.sp19">

               <speaker>PREDSEDNIK BORUT PAHOR:</speaker>

               <p>Kolega Pucko, poslanska skupina Liberalne demokracije.</p>
            </sp>
            <sp xml:id="SDZ3-Izredna-44-2004-05-06.sp20">

               <speaker>CIRIL PUCKO:</speaker>

               <p>Hvala lepa, gospod predsednik. Spoštovani! Poslanska skupina Liberalne demokracije
               Slovenije bo zakon pri ponovnem odločanju podprla. Čeprav so bile številke oziroma
               podatki, ki jih bom navedel v nadaljevanju, povedani že velikokrat, jih je po našem
               mnenju potrebno ponoviti še enkrat.</p>
               <p>Predlog zakona vnaša v slovensko družbo dodatno razbremenitev davkoplačevalcev, in
               sicer v višini približno 37 milijard tolarjev oziroma slabih 10% pobrane dohodnine.
               Najbolj se razbremenjujejo osebe z najnižjimi dohodki. In sicer bo po predlogu zakona
               vsak tak davčni zavezanec plačal približno za 27.000 tolarjev dohodnine manj na letni
               ravni. Hkrati se bodo odstotkovno, seveda za nižje odstotke, zmanjševale davčne
               obremenitve v vseh razredih do povprečno dveh povprečnih plač, kjer se bo ta
               obremenitev znižala za približno 3,2%. Povprečna efektivna davčna stopnja, izražena z
               razmerjem med dohodnino in obdavčenim dohodkom, se bo po oceni znižala z 11,6% na
               10,5%, največ v prvem davčnem razredu.</p>
               <p>Pri pripravi tega zakona je bila po našem mnenju upoštevana večina pripomb različnih
               interesnih skupin. Posebej bi izpostavil področje kmetijstva in zahteve
               kmetijsko-gozdarske zbornice Slovenije ter sindikata kmetov Slovenije. Na njihovo
               zahtevo so bili v celoti v davčno oprostitev všteti prejemki medsosedske pomoči med
               kmetijskimi gospodarstvi v okviru strojnih krožkov ter neposredna plačila iz naslova
               ukrepov kmetijske politike za okoljske programe. Pri tem gre za uvajanje okolju
               prijaznih tehnologij in za prilagajanje ekološkim standardom pridelave, ki se
               izplačujejo na osnovi ocenjene vrednosti izpada prihodka ali višjih stroškov zaradi
               takšnih tehnologij. Na njihovo zahtevo se podaljšuje postopno vključevanje
               neposrednih plačil z dveh na tri leta oziroma v celoti šele v letu 2008. Prav tako se
               je ugodilo njihovi zahtevi po vodenju knjigovodstva in prostovoljnem odločanju kmetov
               za ugotavljanje davčne osnove na osnovi razlike med prihodki in odhodki. Vsi dohodki
               se lahko razdelijo na vse člane kmečkega gospodarstva. In vse te stvari, ki so bile
               izpostavljene v razpravi do sprejema zakona, so v zakonu, o katerem bomo ponovno
               odločali, vsebovane.</p>
               <p>Posebej bi izpostavil v nadaljevanju splošno olajšavo, ki se zvišuje in je
               pripravljena oziroma se ugotavlja na osnovi zakona o socialnem varstvu. Povečuje se v
               primerjavi s sedaj veljavno za 56,4 odstotka.</p>
               <p>Olajšave za različne namene, ki so povezane z dejanskim vlaganjem fizične osebe za
               posamezne namene, so naslednje: za prostovoljno dodatno pokojninsko zavarovanje, za
               prostovoljno dodatno zdravstveno zavarovanje, za prostovoljne prispevke za različne
               namene, za investicije, namenjene reševanju stanovanjskega problema posameznika in za
               vzdrževanje stanovanja ali stanovanjske hiše, za nakup likovnih del, leposlovnih
               knjig, nosilcev avdio-video vsebin, za obnovo kulturnih spomenikov, za šolnine in
               nakup učbenikov in strokovne literature v zvezi z izobraževanjem po javno priznanih
               izobraževalnih programih ter za priklop na internet in nakup terminalne opreme. Tudi
               za vzdrževane otroke to velja. Za članarine političnim strankam in sindikatom, za
               plačane zneske samoprispevka, za vlaganja v vrednostne papirje, kateri izdajatelj je
               Republika Slovenija in katerih vračilni rok je daljši od 12 mesecev. Te navedene
               olajšave so maksimirane z dvema odstotkoma letne davčne osnove zavezanca, plus poleg
               teh dveh odstotkov pa imajo davčni zavezanci možnost dodatne dvoodstotne olajšave,
               vezane na uveljavljanje oziroma urejanje stanovanjskih vprašanj posameznega davčnega
               zavezanca in so vezane na obresti od posojil, ki jih tak davčni zavezanec plačuje.</p>
               <p>Prav tako je pomembno nevštevanje prejemkov v davčno osnovo, ki jih prejemajo
               fizične osebe za prostovoljno sodelovanje v ljubiteljskih, humanitarnih, dobrodelnih,
               vzgojno-izobraževalnih, zdravstvenih, kulturnih, športnih, raziskovalnih, sindikalnih
               dejavnosti in v dejavnostih zbornic, in sicer v višini 200 tisoč tolarjev na letnem
               nivoju. In v ta navedeni limit se ne vštevajo povračila stroškov, od katerih se ne
               plačuje dohodnina.</p>
               <p>Naslednja stvar, o kateri bi želel nekaj besed povedati, je posebna olajšava,
               namenjena osebam, ki vzdržujejo otroke. Gre za velikanski prispevek pri ohranjanju
               oziroma izboljševanju dohodkovnega položaja naših družin, in sicer v tem smislu, da
               se v primerjavi z zdajšnjim sistemom dohodnina, namenjena tem olajšavam, povečuje na
               44 milijard tolarjev; zdaj je bilo tega 37 milijard tolarjev. In sicer se najprej
               višina za prvega otroka povečuje s sedanjih 10%na 13,8% povprečne plače oziroma za
               38%. Povečuje se s številom otrok, tako kot v sedanjem sistemu, to je za 5% povprečne
               plače oziroma za 172.000 tolarjev za vsakega nadaljnjega otroka. Ob upoštevanju, da
               se hkrati, kot sem že prej navedel, povečuje tudisplošna olajšava, lahko ugotovimo,
               da se v družini, kjer sta oba starša zaposlena in prejemata dohodke v višini
               povprečne plače, zaradi višjih davčnih olajšav povišuje tudi njun dohodkovni položaj
               za 2%.</p>
               <p>Na koncu bi povedal še naslednje. Poslanci Liberalne demokracije Slovenije bomo pri
               ponovnem odločanju ta zakon podprli. Podprli ga bomo zato, ker med davkoplačevalke in
               davkoplačevalce sistemsko razdeljuje približno 37 milijard slovenskih tolarjev, kar
               je slaba desetina letno pobrane dohodnine. V davčnoosnovo davčnih zavezancev
               vključuje vse vrste dohodkov davkoplačevalcev bolj pravično in razbremenjuje na drugi
               strani tudi stroške dela ter tako izboljšuje konkurenčno sposobnost slovenskega
               gospodarstva v trdem boju na trgu Evropske unije. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp21">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dobi kolega Leopold Grošelj za predstavitev stališča poslanske
               skupine Združene liste socialnih demokratov.</p>
            </sp>
            <sp xml:id="SDZ3-Izredna-44-2004-05-06.sp22">

               <speaker>LEOPOLD GROŠELJ:</speaker>

               <p>Spoštovani gospod podpredsednik, hvala lepa za besedo. Spoštovani gospod minister,
               državna sekretarka in sodelavci vlade, kolegice in kolegi, lepo pozdravljeni! Naj kar
               uvodoma povem, da bomo v poslanski skupini Združene liste socialnih demokratov zakon
               o dohodnini ponovno podprli, čeprav je jasno, da z davki nikoli nismo v
               celotizadovoljni. V stranki smo bili in smo sicer še vedno prepričani, da bi lahko
               bila le obravnava celovitega davčnega paketa v celoti pogoj za smotrne in strokovno
               ter politično sprejemljive rešitve, vendar nam v tem mandatu očitno ne bo uspelo
               sprejeti celega paketa davčne zakonodaje. Ne glede na to pa se nam zdi pomembno, da
               smo sprejeli zakon o dohodnini, ki sledi tudi dogovorom socialnih partnerjev.</p>
               <p>V poslanski skupini Združene liste socialnih demokratov smo pri davčni reformi
               sledili nekaterim ciljem, ki so po naši oceni zadovoljivo rešeni v zakonu, ki smo ga
               sprejeli v tem zboru konec meseca aprila, to se pravi pred 1. majem. Ti cilji so:
               Prvič, redistribucija davčnih bremen, saj to zahteva bistveno spremenjena dohodkovna
               struktura prebivalstva v zadnjihletih ob zmanjšanju možnosti izogibanja obdavčitve
               posameznih dohodkov in bonitet. Jasnejša je obdavčitev dohodkov iz premoženja, večja
               je obdavčitev pasivnih dohodkov, uveljavilo se je načelo obdavčitve rezidentov po
               svetovnem dohodku in nerezidentov po viru dohodka v Sloveniji in podobno.</p>
               <p>Drugič, razbremenitev dohodkovno šibkejših slojev prebivalstva z dvigom splošne
               olajšave, ki bo razbremenila najnižje dohodkovne razrede in bi morala postopoma
               doseči nivo letne minimalne plače.</p>
               <p>Tretjič, povečanje konkurenčne sposobnosti gospodarstva kot rezultat spremembe
               davčne razbremenitve dela ter večje davčne stimulacije vlaganj v znanje, raziskave in
               razvoj.</p>
               <p>Četrtič, ohraniti fiskalne potence lokalnih skupnosti. Kljub znižanju prihodkov iz
               dohodnine v proračunih teh skupnosti, ki jih bo potrebno nadgraditi z uveljavitvijo
               možnosti večjih izvirnih prihodkov, vezanih tudi na aktivnosti lokalnih skupnosti za
               povečanje zaposlovanja, za gospodarsko rast poslovnih subjektov na njihovem območju,
               za odpravljanje povečane obremenitve infrastrukture zaradi dnevnih migracij, za
               povečanje vlaganj v tehnologijo in prestrukturiranje gospodarstva in podobno, saj ni
               in ne more biti normalno stanje, ko se samofinancira pod 30 občin v Sloveniji.</p>
               <p>Uvedba večje transparentnosti davčne politike in poenostavljanje postopkov ob
               sočasnem zmanjševanju diskrecijskih pravic davčne uprave v interpretaciji zakonodaje,
               ko obravnavajo različne davčne zavezance.</p>
               <p>Šestič, posebna obravnava ustvarjalnosti, kot na primer v zakonu o dohodnini, posebne
               osebne olajšave za kulturnike, status do 3,9 milijona in dodatne možnosti ob
               namenskih donacijah za kulturo.</p>
               <p>Zakon o dohodnini je gotovo med tistimi, ki zbujajo največjo pozornost javnosti in
               številne javne razprave. V poslanski skupini Združene liste socialnih demokratov so
               se nam načeloma zdele sprejemljive predvsem rešitve, kot so dvig splošne olajšave, ki
               bo razbremenila najnižje dohodkovne razrede in bi morala postopoma doseči nivo letne
               minimalne plače, za kar so se dogovorili socialni partnerji ob podpisu socialnega
               sporazuma za obdobje 2003 do 2005.</p>
               <p>Sintetičnost obdavčitve in uveljavitve načela obdavčitve rezidentov po svetovnem
               dohodku in rezidentov po viru dohodka v Sloveniji. Sprememba lestvice za odmero
               dohodnine, ki enakomerneje obremenjuje davčne zavezance, in rešitve, ki bodo
               prispevale k zmanjšanju izogibanja obdavčitve posameznih dohodkov in bonitet, ki smo
               jim danes priča.</p>
               <p>Ob strinjanju z večino predlaganih izhodišč zakona pa smo opozarjali na nekatere
               konkretne rešitve, ki jih je vlada glede na celoten koncept zakona o dohodnini v
               najvišji meri tudi upoštevala.</p>
               <p>Danes ponovno odločamo o nekaterih področjih iz zakona o dohodnini glede nestrinjanja
               državnega sveta na teh področjih. Za katera gre? Gre za obdavčevanje dohodka,
               doseženega na področju avtorskih pogodb, predvsem z vidika položaja ustvarjalca na
               področju kulture. Gre za posebne olajšave za vzdrževane družinske člane, obravnavo
               invalidov in invalidskih organizacij in obdavčevanje dohodkov iz naslova kmetijske in
               gozdarske dejavnosti.</p>
               <p>Spoštovane kolegice in kolegi, dovolite, da mogoče komentiram samo nekatera ta
               področja in da posebno izpostavim tudi poglede naše poslanske skupine.</p>
               <p>Kar se tiče davčne osnove od dohodka, doseženega na podlagi avtorske pogodbe, to so
               avtorski honorarji in davčna olajšava za zaposlene v kulturi, smatramo, da je
               pravilno zastavljeno stališče v obstoječem zakonu. Zaradi tega se tudi strinjamo s
               predlagano rešitvijo v zakonu in smo prepričani, da se sanira v sedanji praksi
               uveljavljena rešitev, ki je posledica tega, da so dohodki iz avtorskih pravic
               ugodneje obravnavani od dohodka iz dela ali iz opravljenih storitev, po kateri se
               vsak dohodek, izplačan na podlagi avtorske pogodbe, v celoti obravnava kot dohodek iz
               avtorskih pravic. Zaradi zasledovanja cilja čim bolj enake in pregledne davčne
               obravnave dohodkov in enakopravnejše razporeditve davčnih bremen med zavezanci se
               narava dohodka zaradi tega tudi določa na podlagi vsebine <stage>(ali iz aktivnosti
               zavezanca ali premoženja)</stage> ter na podlagi tega, ali je dohodek pridobljen na podlagi
               odvisnega ali neodvisnega razmerja.</p>
               <p>Posebno bi želeli seveda nekaj tudi reči v zvezi s posebnimi olajšavami, ki so
               namenjene osebam, ki vzdržujejo družinske člane. Vendar mislim, da je pri tem treba
               le upoštevati, da se pri opredelitvi vzdrževanih družinskih članov zavezanca za
               dohodnino v zakonu o dohodnini izhaja iz obveznosti vzdrževanja, ki izhaja iz zakona,
               ki ureja zakonsko zvezo in družinska razmerja. Zato se nam tudi zdi, da določbe, ki
               urejajo posebne olajšave za vzdrževane družinske člane, so določene posebej in jih je
               treba tako tudi razumeti, kot je napisano: za vzdrževane otroke in posebej za druge
               vzdrževane družinske člane.</p>
               <p>Pri opredelitvi otroka se izhaja iz opredelitev, ki se uporabljajo tudi na drugih
               področjih. Gre za starševsko varstvo, gre za družinske prejemke itn. Po tej
               zakonodaji otrok po 18 letu starosti, ki se ne izobražuje, ki ni sposoben za delo, se
               obravnava kot odrasla oseba po drugi zakonodaji in se tudi pravice drugače
               definirajo. Po zakonu o dohodnini se bo oseba, ki ima status po zakonu o družinskem
               varstvu duševno in telesno prizadetih oseb obravnavala kot drugi vzdrževani družinski
               člani. Starši sicer ne bodo upravičeni do olajšave za otroka, ki potrebuje posebno
               nego in pomoč, ima pa taka oseba pravico do nadomestila za invalidnost, dodatka za
               nego in določenih oblik iz socialnega varstva. Navedeni dohodki invalida so po zakonu
               neobdavčeni, poleg tega pa nadomestilo za invalidnost tudi ne zmanjšuje olajšave za
               vzdrževane družinske člane, kot velja po sedanjemu zakonu.</p>
               <p>Kar se tiče znižanja davčne osnove za različne namene s 3 na 2 odstotka davčne
               osnove. Po zakonu o dohodnini se olajšave za različne namene znižuje dejansko res s 3
               odstotkov na 2 odstotka davčne osnove zavezanca, vendar je treba tukaj tudi
               poudariti, da ob znatnem povišanju tudi splošne olajšave s sedanjih 11 odstotkov
               povprečne plače na 17,2 povprečne plače v Sloveniji.</p>
               <p>No, zato se nam tudi zdi zelo primerno, da se je tudi v okviru splošne olajšave za
               različne namene oblikovala tudi rešitev, po kateri lahko zavezanec uveljavlja poleg
               še teh dodatnih 2% nivoja davčne osnove za plačane obresti od posojil in nenazadnje
               zelo pomembnem področju, o katerem je bilo danes tudi govora, za rešitev
               stanovanjskega problema zavezanca.</p>
               <p>Mogoče samo še nekaj besed okrog ocen, ki so dane glede diskriminacijskega odnosa do
               invalidskih organizacij. V poslanski skupini Združene liste socialnih demokratov
               menimo, da je s 27. točko v 20. členu, v katerem se določa oprostitev plačila
               dohodnine odpomoči, ki jih socialno ali drugače ogrožene osebe prejemajo od
               organizacij, imajo v skladu z zakonom, ki ureja humanitarne organizacije, oziroma
               zakonom, ki ureja invalidske organizacije, status humanitarne oziroma invalidske
               organizacije, ki deluje v javnem interesu. Vendar v tem primeru je oprostitev vezana
               na status invalidske oziroma humanitarne organizacije. Pri oprostitvah, ki so
               nakazane v 52., 100. in 112. členu, pa rešitve niso vezane na status invalidske
               oziroma humanitarne organizacije, temveč na namen oziroma dejavnost. Zato tudi mi
               menimo, da ni mogoče govoriti o invalidskih namenih oziroma invalidski dejavnostih,
               ker je dejavnost invalidskih organizacij že sama po sebi humanitarna dejavnost in je
               vključena v okvir humanitarnih in drugih dejavnosti.</p>
               <p>Glede na čas, ki se mi počasi izteka, moram reči - ker je tudi predsednik odbora za
               finance in monetarno politiko zelo dobro ocenil tudi poglede glede invalidnosti in
               tudi davčne izravnave, zelo sistematično je govoril tudi o dohodku glede kmetijske in
               gozdarske dejavnosti, mi tega ni treba dodatno navajati, temveč lahko le rečem, da se
               strinjamo tudi s stališči in pogledi vlade. Zato mi dovolite, spoštovane poslanke in
               poslanci /opozorilni znak za konec/ - samo sekundo ali deset, čeprav sem iz
               koalicijske stranke -, da lahko skupno ugotovimo, da z zakonom v bistvu nikoli ne
               bomo v celoti zadovoljni, ampak v poslanski skupini menimo, da je sprejeti zakon
               primeren kompromis med interesi države po davčnih prihodkih in interesi posameznih
               družbenih skupin po kar najnižji davčni obremenitvi. Zato bomo zakon o dohodnini
               podprli tudi po izglasovanem vetu državnega sveta. Hvala.</p>
            </sp>
            <sp xml:id="SDZ3-Izredna-44-2004-05-06.sp23">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Sašo Peče ima besedo za stališče poslanske skupine Slovenske
               nacionalne stranke.</p>
            </sp>
            <sp xml:id="SDZ3-Izredna-44-2004-05-06.sp24">

               <speaker>SAŠO PEČE:</speaker>

               <p>Spoštovani prisotni! Ko sem poslušal predstavitve stališč pred mano in predstavitev
               stališča vlade Republike Slovenije, sem prišel do spoznanja, kako namerava vlada
               narediti našo družbo pametnejšo in bolj izobraženo. Projekt vlade, kadar se
               uporabljajo fiskalni instrumenti, izgleda približno takole: dajmo finančno, davčno
               obremeniti državljanke in državljane, s tem jim bo ostalo manj finančnih sredstev,
               zaradi tega bodo doma lahko več brali in postali bolj izobraženi. To je ukrep
               slovenske vlade in vladnih strank, ki podpirajo tovrstno davčno spremembo, kot je
               opredeljena v zakonu, ki je danes pred nami. V Nacionalni stranki se s tovrstnim
               početjem seveda nismo nikoli strinjali, zato se s tem ne bomo strinjali tudi danes.
               Zakon je slab, rokona srce, še enkrat poudarjam, zakon je zelo slab. Ne sledi
               ustavnim kategorijam o socialni državi in ne sledi niti tisti kategoriji o pravični
               državi. Po naši oceni se bo zakon, če bo sprejet navkljub negativnemu mnenju
               državnega sveta in navkljub negativnemu mnenju mnogih socialnih partnerjev v procesu
               nastajanja in pa sprejemanja zakona, izkazoval predvsem v povečani razliki med
               davčnimi in nedavčnimi prihodki. Po naši oceni je seveda razlika med davčnimi in
               nedavčnimi prihodki poglavitna napaka oziroma največja napaka javnih financ. Vedeti
               moramo, da davčne prihodke v naši državi na podlagi želje Liberalne demokracije in
               Združene liste davčni prihodki sestavljajo v višini prek 90% in nedavčni odhodki manj
               kot 10%. Z novelo tega zakona boste to razmerje še povečali, tako da bodo davčni
               prihodki krepko presegali 90%. Ampak dejstvo je, da to razmerje poznate, če ne
               drugače že iz tega, ker smo ravno v Nacionalni stranki ob sprejemanju vseh proračunov
               in vseh sprememb proračunov vedno opozarjali na to nevzdržno javnofinančno stanje, ki
               ga seveda pospešujete tudi s temi fiskalnimi ukrepi, ki so opredeljeni v zakonu danes
               pred nami.</p>
               <p>V nadaljevanju smo prepričani, da bo novela zakona samo še povečala število
               kategorij, ki bodo mnogo močneje podvržene torej davčnim obremenitvam. V nadaljevanju
               zakonskega besedila je razvidno, da je vpliv novele negativen tudi na področje
               lokalne samouprave. In kot paradoks oziroma kot posmeh prejšnjim ustavnim spremembam,
               ko je ta državni zbor sprejel ustavne spremembe na področjulokalne samouprave in
               govoril, kako je nujno treba, da se država decentralizira, kako je nujno treba, da
               tako vlada kot parlament stori vse, da bo prišlo do večjega vpliva lokalnih
               skupnosti, slab mesec zatem seveda predlagate akt oziroma zakon, ki bo lokalne
               skupnosti postavil v slabši položaj, kot so bile pred sprejemom tega akta.</p>
               <p>V nadaljevanju vsebine zakona se seveda moramo dotakniti tudi kmetijstva. Po oceni
               poslanske skupine Slovenske nacionalne stranke se bodo, po vaše davčne razbremenitve,
               po naše davčne obremenitve, pokazale oziroma izkazovale predvsem v tisti obliki, da
               bodo nagrajeni oziroma da bodo spodbujali tovrstni zakoni lastnike kmetijskih
               zemljišč k neobdelovanju zemlje. Če je to namen slovenske vlade - prav; ampak to ni
               namen Slovenske nacionalne stranke in je to samo še eden izmed razlogov, zakaj takega
               zakona ne moremo podpreti.</p>
               <p>Prav tako bi se tudi jaz v imenu poslanske skupine Nacionalne stranke rad dotaknil
               vprašanja oziroma poglavja avtorskega dela. Po naši oceni, torej po oceni Nacionalne
               stranke, je popolnoma nesprejemljivo enačenje vseh v okrilju avtorskih pogodb. Torej,
               enačenje avtorskega honorarja za tiste, katerim je to edini vir preživetja, s
               tistimi, ki imajo poleg stalnega dela tudi prihodke iz naslova avtorskih honorarjev,
               je nesprejemljivo.</p>
               <p>Dovolite, da se ravno na tej točki za nekaj trenutkov ustavim. Torej, prva
               kategorija, ljudje, ki živijo izključno od avtorskega honorarja. Za lažje
               razumevanje, praviloma so to svobodni poklici, novinarji in podobno. In ob tem moramo
               seveda vedeti, da ti ljudje sami plačujejo socialno, zdravstveno zavarovanje, stroške
               prehrane, stroške prevoza, izpad regresa, skratka, niso upravičeni do regresa,
               vprašanje izpada bolniške, bodo po novem po vladnem predlogu izenačeni z vsemi
               tistimi, ki imajo avtorski honorar poleg redne zaposlitve. Kar po drugi strani
               pomeni, če pogledamo iz prakse oziroma iz sistema delovanja slovenske vlade, pridemo
               dokaj hitro do spoznanja, da jih bomo enačili z vladnimi funkcionarji, ki opravljajo
               različno delo na področju avtorskih pogodb. Nekaj dni nazaj je bilo v časniku Finance
               navedeno, da državni funkcionarji, ki skrbijo za socialno državo in tako naprej,
               kakor sami sebe deklarirajo in prihajajo vsi po vrsti iz Združene liste ali pa
               Liberalne demokracije, imajo avtorskega honorarja letno tudi 18 milijonov slovenskih
               tolarjev. In sedaj bomo to kategorijo ljudi, torej, ki dobivajo letno do 18 milijonov
               slovenskih tolarjev, plus seveda plačo, izenačili z vsemi tistimi na področju davčnih
               olajšav, ki živijo izključno od avtorskega honorarja in ki so podvrženi tako
               plačevanju stroškov prevoza, prehrane, izpadu regresa in vsemu temu, kar sem navedel
               na začetku. Po naši oceni je to nesprejemljivo. Nesprejemljivo je, da vlada Republike
               Slovenije pristaja na tovrstno ozko gledanje davčnepolitike in pod pretvezo socialne
               politike izenačuje državljane ne glede na njihove vire prihodkov, kajti točno to
               vlada v tem trenutku počne.</p>
               <p>Nadaljnje vprašanje oziroma dilema, ki se nam v okviru poslanske skupine Slovenske
               nacionalne stranke zastavlja ob omejenem predlogu zakona, ki je pred nami, je tudi
               nestrinjanje z vladnim predlogom politike invalidov in s tem povezane politike
               invalidskih podjetij. Prav tako kot na področju lokalnih skupnosti, kar smo ravno
               prej ugotovili, da bo marsikatera slovenska občina podvržena izpadu dohodka ravno
               zaradi tega zakona, in nato kljub temu da smo pred približno 30 dnevi tu velikodušno
               sprejeli ustavne spremembe, se enako dogaja tudi na področju invalidov in invalidskih
               podjetij. 30 dni nazaj smo tudi na tem področju vsi skupaj veliko in naglas govorili
               o tem, kako je treba invalide, torej njihove družine, podjetja prilagoditi družbi,
               kako jim je treba vzpostaviti enakopraven položaj. Ampak ne mine 30 dni in s področja
               fiskalne politike te ljudi in njihova podjetja udarimo po žepu. Ali je to smisel
               potem ustavnih sprememb, kjer na neki deklarativni ravni govorimo, kako naj bi bilo,
               kako je to super, ko pa imamo nek izvedbeni akt ustave - ker v končni fazi, pred nami
               je samo izvedbeni akt ustave -, pa seveda vladnapolitika zasleduje popolnoma drugačen
               cilj. In sicer cilj, kako povečati davčne prihodke v okviru naše države. Ne bom se
               spuščal v vmesne cilje, za katere vlada trdi, da so končni cilji, kajti to ni res.</p>
               <p>No, naj se počasi približam zaključku zaradi časovne omejitve. Smiselno je tudi
               povedati, da je vlada, slovenska vlada, zadnjih šest let vedno obljubljala, da bo
               poskušala zmanjšati tisto razmerje obdavčitve dela, ki bremenijo delojemalca,
               delavca, v povezavi z obdavčitvijo kapitala. Od enega izmed govornikov smo slišali,
               da je Slovenija na prvem mestu. Seveda, žal, na prvem mestu na tem področju, ko je
               govor o obdavčenju dela, smo najvišje, in ko smo na obdavčenju kapitala, smo
               najnižje, kar je seveda čisto skregano z našimi ustavnimi določbami o socialnidržavi
               in podobnimi stvarmi. Ampak zakon, ki je pred nami navkljub temu, da se 6 let govori
               o znižanju tega razmerja, o temu, da se bosta pridružili, torej najvišja stopnja
               obdavčitve dela in najnižja stopnja obdavčitve kapitala, vlada Republike Slovenijene
               teži k temu v okviru tega zakona. Kdorkoli bo trdil drugače, nekateri med vami ste že
               trdili, seveda sami veste, da to ne drži.</p>
               <p>No in dovolite, da čisto na koncu še kot en izmed pomembnejših razlogov, zakaj v
               poslanski skupini Slovenske nacionalne stranke ne bomo podprli omenjenega zakona, je
               na vsak način igranje oziroma norčevanje iz tistih državljanov, ki še verjamejo,
               najsibo politiki ali konkretno, ki še verjamejo slovenski vladi. To je pač splošna
               olajšava. Slišali smo, prebrali smo in vemo, da z omenjenim zakonom je 2 procentna.
               Če je to razlog za to, da boste sprejeli omenjeni zakon in napovedali ste, da ga
               boste, potem popolnoma držijo moje besede o fiskalni politiki naše države, torej
               ljudi finančno obremeniti ... /Znak za konec razprave./... bo boljše.</p>
               <p>Jaz osebno in v poslanski skupini Slovenske nacionalne stranke v kaj takega ne
               verjamemo, da pa je bojazen Nacionalne stranke upravičena, pa izkazujejo javne
               finance.</p>
               <p>Zakon ni vreden podpore. Hvala.</p>
            </sp>
            <sp xml:id="SDZ3-Izredna-44-2004-05-06.sp25">

               <speaker>PODPREDSEDNIK VALENTIN POHOREC:</speaker>

               <p>K besedi vabim mag. Andreja Vizjaka za stališče poslanske skupine Slovenske
               demokratske stranke.</p>
            </sp>
            <sp xml:id="SDZ3-Izredna-44-2004-05-06.sp26">

               <speaker>MAG. ANDREJ VIZJAK:</speaker>

               <p>Hvala lepa za besedo, predsedujoči. Spoštovani gospod minister s sodelavkami,
               spoštovane kolegice in kolegi! Seveda v Slovenski demokratski stranki ne bomo podprli
               zakona o dohodnini, pa ne toliko zaradi navedb in razlogov, za kar je bil veto
               državnega sveta na ta zakon, temveč predvsem zaradi širših in predvsem pomembnejših,
               po naši, oceni razlogov.</p>
               <p>Slovenija, kot tudi druge evropske države, se sooča z nižanjem rasti bruto domačega
               proizvoda in seveda se potem postavlja veliko vprašanje, kako ob takih razmerah le
               preobrniti to rast oziroma preobrniti padanje v rast in seveda s tem omogočiti to
               osnovno ustavno načelo, da je Slovenija socialna država in s tem tudi pokriti tako
               vse fiksne stroške proračunov, ki izhajajo iz zakonskih obveznosti, kot tudi vse
               razvojne načrte naše države.</p>
               <p>Seveda to brez spodbud oziroma brez nekega ugodnega okolja za razvoj gospodarstva ne
               gre. In prav v tem prvem stebru ali pa prvi fazi davčne reforme, ki si ga je začrtala
               - pod narekovaji "davčne reforme" -, ki si jo je začrtala vlada, smo želeli videti,
               ali bo dejansko vlada sledila ciljem, da bo na eni strani uvajala dokaj spodbudne
               pogoje za razvoj gospodarstva in po drugi strani ublažila rak rano slovenske države,
               to je to, da kljub razmeroma visokim stroškom delovne sile imamo zelo bedne neto
               plače. In seveda, pri zakonu o dohodnini smo predvsem pričakovali, da bo država
               bistveno bolj posegla - pa ne samo s tem zakonom, ampak seveda tudi z drugimi zakoni,
               kajti, to je vlada sama imenovala za reformo -, da bo posegla prav v obdavčitev dela,
               s tem znižala stroške dela ob, po moji oceni, tudi potrebi po dvigu neto plač.</p>
               <p>Kot je že moj kolega Bajuk iz Nove Slovenije opozoril, je v Sloveniji davčne breme v
               stroških dela najvišje v državah članicah, govorim za leto 2003, in seveda tudi
               napoved, da bomo to znižali za 1,9%, nas še zmeraj uvršča v sam vrh obdavčitve dela,
               kar mislim, da je popolnoma zgrešeno. In temu ne moremo reči ne davčna reforma ne
               izvršitev enega izmed ključnih ciljev te prve faze, ki jo je večno opevala vlada,
               češ, da bomo obdavčili kapital in razbremenili delo. Nismo storili ne enega ne
               drugega, seveda, najavili smo, da bomo to storili, vendar ta projekt se je končal
               podobno kot številni drugi projekti vlade. To je, da se je po eni strani veliko
               napovedovalo, na koncu je pa beden izplen.</p>
               <p>Zelo se čudim tudi nekaterim podatkom, ki sem jih danes tu slišal od kolegov iz
               drugih poslanskih skupin, češ, da je izplen te davčne reforme 37 milijard prihranka,
               ko pa vem, da smo napovedovali pred začetkom sprejemanja zakona oziroma to so besede
               s strani vlade, da bo izplen 35 milijard, mi smo pa v samem zakonu o dohodnini
               pravzaprav ohranili nekatere olajšave, predvsem tu govorim za družine z več otroki,
               kar mislim, da je prav, s tem smo seveda izplen te davčne reforme znižali. Sedaj pa
               vidimo tu pred nami številke, da smo ga dejansko zvišali. To se pravi, mislim, da gre
               za precej različnih podatkov z različnimi tolmačenji in seveda tudi za različne
               poglede na same učinke te reforme.</p>
               <p>Kar se tiče avtorskih pogodb - še enkrat; v Slovenski demokratski stranki poudarjamo,
               da ni bistveno in ni ključno, kako se ta avtorska dela davčno prezentirajo manj
               ugodno, temveč je predvsem problem nadzorov. Kajti, večina dela, ki se opravlja pod
               nazivom avtorskih del, to sploh ni, ampak gre za neke nadomestke, za redne zaposlitve
               ali za neko redno oziroma drugo pogodbeno delo in to je ključni problem. In namesto
               da bi se država tu spopadla, je vsevprek obdavčila avtorsko delo in seveda tudi
               tiste, ki ga dejansko opravljajo, ki so pa v manjšini. To se pravi, zaradi zlorab so
               prizadeti tudi številni kulturniki in drugi poklici, kjer je avtorsko delo pretežno
               delo.</p>
               <p>V Slovenski demokratski stranki ocenjujemo tak pristop k reševanju davčne reforme za
               slab, ko začnemo po fazah in že v prvi fazi je jalov izplen. Davčna reforma bi morala
               imeti konkretne cilje, konkretne poti za zagotovitev teh ciljev in seveda tudi jasne
               posledice. Minister pred začetkom razprave o tem ni povedal, za koliko procentov bomo
               pocenili strošek dela pri nas na račun davčnih razbremenitev, koliko bomo po novem
               obdavčili kapital, kajti zadeva se je na koncu izjalovila in sedaj imamo neke
               podatke, ki odstopajo od začrtanih želja vlade in ministrstva. Seveda tega zakona
               zaradi teh in tudi že povedanih razlogov ne bomo podprli.</p>
            </sp>
            <sp xml:id="SDZ3-Izredna-44-2004-05-06.sp27">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dajem še mag. Marku Diaciju za stališče poslanske skupine Stranke
               mladih Slovenije.</p>
            </sp>
            <sp xml:id="SDZ3-Izredna-44-2004-05-06.sp28">

               <speaker>MAG. MARKO DIACI:</speaker>

               <p>Hvala za besedo. Spoštovani prisotni, spoštovani minister! Nov zakon o dohodnini,
               pravzaprav sprememba celotne davčne zakonodaje je bila ena od najpomembnejših
               predvolilnih obljub sedanje vlade. Zato smo pričakovali, da se bo vlada takoj po
               prevzemu mandatu resno lotila paketa davčnih zakonov in nam jih v zakonodajni
               postopek vložila v preteklih letih s popolno analizo učinkov in posledic tako na
               javnofinančne prihodke kot tudi na davkoplačevalce. Temu bi se reklo davčna reforma.
               Ta zakon, o katerem danes ponovno odločamo, je v državni zbor prišel marca, le nekaj
               mesecev pred volitvami, dva meseca pred vstopom v Evropsko unijo, določene zakone iz
               tega paketa pa še pričakujemo. Kakšen bo vpliv spremembe celotne zakonodaje na tem
               področju, lahko zaenkrat samo še ugibamo, rezultati bodo vidni v kratki prihodnosti.
               Zato veto državnega sveta ni bil nepričakovan, menimo pa, da bo s tem zakonom tudi v
               povezavi z drugimi imelo delo v prihodnosti tudi ustavno sodišče, saj so določeni
               členi dvoumni. Mednarodne primerjave našega davčnega sistema kaže dejstvo, da je
               Slovenija na najnižjem mestu vseh razvitih držav, kar se tiče obdavčitve kapitala,
               medtem ko je med najvišjimi, ko govorimo o obdavčevanju dela. To je značilnost našega
               davčnega sistema, ki se z uveljavitvijo tega zakona bistveno ne bo spremenila. Gre za
               določene kozmetične popravke, nekateri so, roko na srce, tudi smotrni. Dotaknil se
               bom samo nekaterih detajlov, saj so predgovorniki že dovolj povedali.</p>
               <p>S sprejetjem tega zakona naj bi se v Sloveniji glede določenih vprašanj obdavčitve
               dohodka posameznikov približali primerljivim mednarodnim standardom. Med razloge za
               sprejem zakona je vlada napisala tudi, da z novim zakonom uvaja večjo pravičnost
               davčne obremenitve med zavezanci in razbremenitev aktivnih dohodkov ter večjo
               obremenitev pasivnih dohodkov. Vendar natančnejši pregled zakona pokaže, da je v tem
               pogledu v predlogu zakona le malo sprememb. Lestvica za odmero dohodnine je navidez
               bolj ugodna in v povezavi s splošno olajšavo izgleda prav simpatično. Če pa pogledamo
               razkorak med drugim in tretjim razredom, v povezavi z razširitvijo davčnih osnov in
               zmanjšanjem olajšav za različne namene, lahko opazimo, da za večino davkoplačevalcev
               kakšne drastične pozitivne spremembe ne bo, ta bo kvečjemu le negativna; nekoliko
               pridobijo osebe z najmanj dohodki in osebe z največ dohodki.</p>
               <p>Za mlajše državljane države, ki so bodisi na začetku študijske poti bodisi si želijo
               samostojne življenjske poti, je ta zakon nestimulativen, kljub temu da smo predlagali
               kar nekaj amandmajev, s katerimi bi to dejstvo popravili - bili so zavrnjeni.
               Spremembe v obstoječem sistemu so za študente očitne. Meja, do katere se bo
               priznavalo olajšave, je postavljena na določen znesek dohodkov, pri čemer ni
               pomembno, prek koga so bili dohodki nakazani oziroma izplačani; ni več omejitve na
               študentske servise. Če bodo dohodki presegli omenjeno višino, se olajšava sploh ne bo
               priznala, kar je po našem mnenju nedopustno. Določena je starostna meja, poleg
               statusa študenta, do katere se bo priznavala, kar je v čistem nasprotju s
               prizadevanji za izobraževanje v vseh starostnih obdobjih. Višina olajšave je, če jo
               poskušamo prevesti na današnje vrednosti, zreducirana približno na polovico. Ta del
               zakona po našem mnenju ni najbolj smotrno in logično urejen. Lahko smo slišali, da
               vlada ne podpira oblikovane družinske politike s pomočjo davčnih in drugih olajšav,
               ampak prek socialnih transferjev in subvencij. V primeru, da sta oba starša zaposlena
               in dobivata sorazmerno velike dohodke, tako nista upravičena do otroškega dodatka ali
               kakršnih koli subvencij, v vrtcu plačujeta skoraj polno ceno in so tako pogosto v
               slabšem položaju kot družine z malce slabšimi finančnimi dohodki. Poleg tega pa
               morajo mladi poskrbeti še za pokojninsko varnosti in začeti varčevati za varno
               starost, rešiti stanovanjski problem. Tako je največje finančno breme prav na ramenih
               mladih zaposlenih ljudi. Država ne bi smela reševati problema mladih družin s
               povečevanjem subvencij, ampak tako, da mlade razbremeni na začetku njihove delovne
               dobe.</p>
               <p>Razlike v škodo davčnih zavezancev v primerjavi z obstoječim sistemom pa je zaznati
               pri posebnih, danes 3% olajšavah, ki bodo po novem le še 2%. Krog davčno relevatntnih
               olajšav je neprimerno ožji. Vlada v posmeh uvajanja z dnem davčne reforme predlaga
               črtanje določb, ki so do sedaj omogočili uveljavljanje olajšav za nakup proizvodov,
               ki zmanjšujejo uporabo pitne vode, električne energije in ostalih dejavnikov, ki
               prispevajo k čistejšem in k prijaznejšem okolju. Temu v Stranki mladih Slovenije
               ostro nasprotujemo.</p>
               <p>Posebno pozornost pa je treba posvetiti stanovanjskemu področju. Vlada sama v mnenju
               o ponovnem odločanju o zakonu o dohodnini ugotavlja, citiram: "V postopku
               usklajevanja in sprejemanja zakona se je izkazalo, da je v Republiki Sloveniji
               stanovanjski problem še posebej pereč in mu je potrebno dati tudi v okviru zakona o
               dohodnini še posebno pozornost..." - in tako naprej. Tega problema pa se je vlada
               nežno dotaknila z 2% dodatno olajšavo, kar pa problemov ne bo reševalo. Glede na
               dejstvo, da investicijo v nakup stanovanja, gradnjo stanovanjske hiše, vzdrževanja
               stanovanja ali stanovanjske hiše, obnova arhitekturnih in komunikacijskih ovir v teh
               objektih po višini sredstev ni primerljiva z nobeno drugo investicijo dohodninskega
               zavezanca, ki se upošteva kot dohodninska olajšava, bi bilo smiselno povečati
               zmanjšanje osnove na najmanj 10% oziroma večletne olajšave. To bi hkrati še povečalo
               namensko varčevanje za rešitev stanovanjskega problema in stimuliralo državljane k
               racionalnem ravnanju in omejevalo sivo ekonomijo in delo na črno.</p>
               <p>Tudi javni finančni prihodki bi s trenutno zavestno .../Opozorilni znak za konec
               razprave./ odpovedjo določenemu delu davka iz naslova dohodnine naslednji rok
               prebili, ne pa, da to področje, če smo se že odločili za koncept olajšav za različne
               namene, tako zanemarimo. Tu smo po našem mnenju imeli možnost in priložnost
               premakniti paradigmo, pomagati mladim ljudem, stimulirati davčne zavezance, omejiti
               sivo ekonomijo in še kaj, ne pa, da smo reševanje tako perečega problema zreducirali,
               karikiram, na nivo aspirina.</p>
               <p>Zaradi tako pomanjkljivega zakona, izpuščenih priložnosti za celovite rešitve na
               področju fiskalne politike nas bo še bolela glava. Zato v Stranki mladih Slovenije
               tega zakona ne bomo ponovno podprli.</p>
            </sp>
            <sp xml:id="SDZ3-Izredna-44-2004-05-06.sp29">

               <speaker>PODPREDSEDNIK VALENTIN POHOREC:</speaker>

               <p>S stališčem Stranke mladih Slovenije zaključujemo predstavitev stališč poslanskih
               skupin. Preden nadaljujemo razpravo poslank in poslancev, vas obveščam, da bomo okoli
               13. ure odredili, odvisno od izteka razprave posameznika, odmor za 30 minut, ki bo
               trajal do 13.30 oziroma bomo takrat točno navedli čas odmora. In odmor bo tudi ob 18.
               uri, ki bo trajal 15 minut.</p>
               <p>Sedaj dajem besedo poslankam in poslancem za razpravo. Alojz Sok dobi besedo kot
               prvi razpravljavec, prosim.</p>
            </sp>
            <sp xml:id="SDZ3-Izredna-44-2004-05-06.sp30">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Kolegice poslanke in poslanci! Tisti, ki
               prepričujete javnost, kako ste upoštevali vse predloge, ki jih je v zvezi z
               obdavčitvijo kmetijstva dala kmetijsko-gozdarska zbornica in sindikat glede
               neobdavčitve medsebojne, medsosedske pomoči in postopnega uvajanja obdavčitve v
               naslednjih treh letih, seveda nočete priznati in povedati, da pa niste upoštevali
               nasvetov in pripomb najbolj poklicanih v tej državi na tem področju, to je agrarnih
               ekonomistov, ki to proučujejo in ki vas že vnaprej opozarjajo, da bo takšen način
               obdavčitve imel katastrofalne posledice za slovensko kmetijstvo. In tu ne gre za
               vprašanje slabšega položaja določene družbene skupine, ne vem, kmetov, ki jih je samo
               nekaj odstotkov, 3, 4, čeprav seveda tudi to ni nepomembno. Tu gre za veliko širše
               vprašanje: gre za vprašanje ohranjanja slovenske kulturne krajine, gre za vprašanje
               poselitve slovenskega prostora. In če danes tujci opazujejo, kako je Slovenija lepa
               država, je seveda lepa zaradi tega, ker smo kmetijstvo kot dopolnilno dejavnost do
               tega trenutka ohranili in ker nam kmetje kot najcenejša delovna sila to kulturno
               krajino vzdržujejo. V bodoče, ko boste uvedli takšen način obdavčitve, pa vam povem,
               da bo marsikatera od teh majhnihkmetij nehala kmetovati, ker se ji to enostavno
               zaradi načina obdavčitve ne bo več splačalo.</p>
               <p>Niste hoteli prisluhniti, da bi s tem zakonom uvedli avstrijski model obdavčitve.
               Avstrijci poznajo pavšalni model za male kmetije, polkmete in pa drugačen način
               obdavčitve za velike kmete, ki potem dejansko lahko vodijo enostavno knjigovodstvo.
               Napisati, da bodo naši kmetje, ki so živeli 50, 55 let v neki povsem drugi situaciji,
               sedaj naenkrat začeli voditi enostavno knjigovodstvo - ne vem -, je nerazumno, ker je
               to treba vpeljati, tu ne morete kar reči, zdaj pa bomo s tem začeli. Če nekomu
               vpeljete enostavno knjigovodstvo, potem veste, kaj to pomeni, kaj to pomeni pred
               davčnimi organi, če ta oseba bodisi zaradi neznanja ali pa zaradi drugih razlogov
               naredi pri tem postopku, ne vem, napako in se potem gre v postopek ugotavljanja
               ustvarjenega dohodka. To niso rešitve, ki bi jih lahko naredili od danes na jutri. In
               je stanje v slovenskem kmetijstvu, spoštovani predlagatelji, je v tem trenutku, kljub
               temu da so se uvedla neposredna plačila, subvencije, slabo. Poglejte poročilo za leto
               2003! Poročilo za leto 2003, ko smo sicer v tej državi tudi preživeli katastrofalno
               sušo, govori o tem, da je bruto dodana vrednost s področja kmetijstva samo še 1,6%,
               da je faktorski dohodek na področju kmetijstva padel za več kot 20% in da se število
               zaposlenih v kmetijskem sektorju zmanjšuje. Torej, to so podatki, ki jih je objavil
               kmetijski inštitut. Toda vse to seveda ni imelo neke teže, ko ste vpeljevali ta
               sistem in ko smo vas opozarjali: počakajte, ne moremo od danes na jutri na področju
               kmetijstva izpeljati neke nove davčne politike.</p>
               <p>Kaj bo prinesla ta sprememba zakona o katastrskem dohodku, za katerega pravite, da je
               že v parlamentarni proceduri, ne vemo, ker ga ob vsej tej množici dela še nismo imeli
               časa pogledati. Vsekakor pa bi trebalo ta zakon sprejeti pred, da bi lahko videli,
               kakšna bo sprememba na tem področju.</p>
               <p>Posledica - bom za magnetogram pa za prihodnost bom povedal - takšnega načina
               obdavčitve bo, da bodo slovenske kmetije še hitreje propadale, da mladi ne bodo
               videli priložnosti v kmetovanju, da bodo delali to, kot delajo že danes, da rajši
               gredo v tovarno delati za tisto plačo, da se selijo v mesta in da na podeželju
               ostajajo ostareli kmetije. Povprečna starost slovenskih kmetov je večja od 50 let.
               Ali vas to ne skrbi? Kaj pa lahko ljudje, ki so povprečno starejši od 50 let,
               bistveno pripomorejo, da bi ta kmetijska situacija bila boljša? In še nekaj! Skupna
               evropska kmetijska politika, ki jo bo tudi Slovenija morala sprejeti najpozneje z
               letom 2007, če pa bomo v stanju, pa že prej, gre v tej smeri, da pospešuje, da
               podpira ekstenzivno proizvodnjo, da podpira manjše kmetijske subjekte. Se pravi, bi
               tudi mi morali na področju davčne politike slediti tem trendom, ki so jih v Evropi
               zaznali, zato ker jim veliki industrijski način kmetovanja prinaša preveč problemov,
               če hočemo govoriti o varstvu okolja, če hočemo govoriti o zdravi pridelavi hrane in
               vsemu, kar v ta sektor in to področje spada.</p>
               <p>Na žalost, ugotavljam, da bo s takšnimi rešitvami naše Pomurje, če hočete, iz
               katerega prihaja tudi gospod Pucko, ki ta zakon zelo hvali, da bodo naše Haloze,
               Slovenske gorice, pa da ne naštevam - vsa podeželjska področja ostajala še bolj
               zaraščena, kot so v tem trenutku! In kakšen bo potem neto učinek v skupni državni
               blagajni? Neto učinek bo minus niti ne nula, ampak minus, ker kolikor boste pridobili
               pri tem novem načinu obdavčevanja, toliko boste zgubili na tem, da bo ta proizvodnja
               vedno manjša, da bo Slovenija, tako kot že danes, postajala vedno bolj odvisna od
               uvoza hrane. Slovenija, tudi to je v Poročilu za leto 2003, vedno več uvažamo in
               vedno več denarnih sredstev namenjamo za prehrambene artikle, ki bi jih lahko
               pridelovali doma v tem trenutku.</p>
               <p>Samo še za konec. Zaradi takšnih in podobnih odločitev pa nekako v tem trenutku
               selimo, vsaj, recimo, za tovarno sladkorja v Ormožu velja, ker se pač to pri nas ne
               da, da selimo svojo kmetijsko proizvodnjo v sosednje države, trenutno v Madžarsko.
               Hvala lepa.</p>
            </sp>
            <sp xml:id="SDZ3-Izredna-44-2004-05-06.sp31">

               <speaker>PODPREDSEDNIK VALENTIN POHOREC:</speaker>

               <p>Franci Rokavec ima besedo za razpravo. Prosim.</p>
            </sp>
            <sp xml:id="SDZ3-Izredna-44-2004-05-06.sp32">

               <speaker>FRANCI ROKAVEC:</speaker>

               <p>Hvala za besedo. Lep pozdrav gospodu ministru s sodelavkami. Spoštovane poslanke,
               poslanci. Osnovni cilj predlagatelja oziroma vlade pri predložitvi zakona o dohodnini
               je bil zagotoviti večjo pravičnost med davčnimi zavezanci. To se zelo lepo sliši.
               Verjetno, če gledamo sam zakon ima celo ta namen v večini. Vendar ta zakon dela tudi
               večje razlikovanje določenim skupinam.</p>
               <p>Ta zakon ne stremi k temu, da bi dejansko tudi nekatere probleme manjših skupin
               državljank in državljanov poskušali reševati v tem duhu. Jaz se bom navezal na
               razpravo predhodnika, o tem sem govoril že večkrat v tem državnem zboru - ampak
               povedano sledeče: namreč, vsaka kmetija je lahko delniška družba ali d.o.o. v malem.
               Po našem pravnem redu tega seveda naše kmetije ne morejo biti. Ta zakon o dohodnini
               pa seveda pri pravnih subjektih, ki niso kmetije, omogoča ta plačila, subvencije kot
               prihodek, ki se seveda direktno ne obdavčuje, nasproti temu pa po zakonu o finančnem
               poslovanju družb pri fizičnih osebah kot dohodek, ki se obdavčuje. To je ključno
               vprašanje pri zakonu o dohodnini in v navezavi v zvezi s tem obdavčitev subvencij in
               potem drugo ključno vprašanje pa neustrezen katastrski dohodek, ki je neustrezen, ki
               ne sledi dohodkovnemu položaju v kmetijstvu in najmanj, kar je seveda treba zameriti
               predlagatelju, je to, da seveda v tem času ni enakovredno bil v proceduro vložen in
               tudi obravnavan zakon o ugotavljanju katastrskega dohodka, nov zakon.</p>
               <p>Ker če smo dobili nov zakon o dohodnini, bi morali tudi v tem duhu dobiti tudi nov
               zakon o ugotavljanju katastrskega dohodka. Dobili smo ga, bil je na hitro vložen v
               parlamentarno proceduro in v tej gneči, tako kot je bilo rečeno, enostavno ni možno
               ga obdelati in dati tudi verodostojno mnenje, kakšen je ta predlog, ali sledi cilju
               dejanskega ugotavljanja dohodka in odpravljanja tistih nesmislov, ki so po obstoječem
               zakonu, ali ne. Tako pa smo v tej situaciji, da bodo na tem segmentu kmetje dvakrat
               obdavčeni z dohodnino. Trdim, dvakrat, in to je po moji oceni ustavna spornost tega
               določila. Namreč, nesprejemljivo je, če ugotavlja katastrski dohodek dohodek,
               ustvarjen na kmetiji, poleg tega pa mu še dodatno zaračunaš tudi subvencije, to drži.
               Še zlasti ob tem, ko ta katastrski dohodek ne odraža primerjave dohodkovnega stanja
               na kmetijah. Namreč, vemo, da je v zadnjih desetih letih KD se je povečal za sto
               procentov, dohodkovni položaj kmetov je pa seveda, realno padel; realno padel, kljub
               seveda subvencijam. In tukaj smo v tistem začaranem krogu in tudi očitek gospodu
               ministru, da ni dovolj sledil pripombam, ki so bile v tej smeri, pripomba, da bi
               dejansko to področje obdavčitve subvencij preložili v prehodno obdobje treh let in
               šele v tem času, ko bi se dejansko vzpostavil nov zakon o ugotavljanju katastrskega
               dohodka, ugotovili, kje smo in potem na podlagi tega sprejeli tudi odločitve, ali z
               novim modelom ugotavljanja katastrskega dohodka zajemamo vsa plačila ali ne.</p>
               <p>Drugo je bilo rečeno, saj kmetje lahko tudi po tem zakonu vodijo enostavno
               knjigovodstvo. Seveda - velike kmetije, ne pa male kmetije, polkmetije. Mislim, da je
               zelo zmotno za to državo razmišljanje, da bomo prišli čez noč ali pa tudi kadarkoli
               do samo čistih kmetij. Mi moramo ohranjati tudi manjše kmetije, če hočemo ohranjati
               tudi poseljenost podeželja. In tukaj je pa vprašanje, da za teh nekaj hekatrjev, ki
               jih ima posamezna majhna kmetija, vemo, da ne pride v poštev vodenje enostavnega
               knjigovodstva. In tukaj smo v tistem drugem začaranem krogu, ki ga je treba na
               primeren način tudi razrešiti.</p>
               <p>S tega vidika menim, da ta zakon ni zajel na segmentu te skupine osnovnega cilja
               zagotavljati večjo pravičnost med davčnimi zavezanci, ampak je ta razkorak še
               povečan.</p>
               <p>Jaz bi se na kratko dotaknil tudi nekaterih drugih vprašanj, ki so bila danes že tudi
               postavljena, glede vprašanja enakega tretmana na področju kulture, študentov, pa tudi
               invalidov. Tudi tukaj pač vemo, da smo v sami proceduri ugotavljali in lahko
               ugotovili, da se za določene skupine ta položaj z novim zakonom o dohodnini tudi
               poslabšuje. In na podlagi tega bi dejansko v tem trenutku, ko druge možnosti ni, ali
               se zakon sprejme ali zavrne, pričakoval in tudi še vedno pričakujem od gospoda
               ministra jasen odgovor po tej razpravi. Ali bo ministrstvo za finance vse te ključne
               pripombe preučilo in še pred uvedbo novega zakona o dohodnini poskušalo priti tudi do
               sprememb zakona, ker edino to je možna rešitev, možna rešitev v izogib k temu, da
               dobre rešitve z zavrnitvijo tega zakona ne bi seveda tudi bile zavrnjene. Seveda, če
               je taka jasna beseda ministra in koalicije dana, če pa te jasne besede ni, potem pa
               menim, da zakon ne bo odražal osnovnega cilja zagotavljanja večje pravičnosti med
               davčnimi zavezanci. Zato pričakujem tudi odgovor na to zastavljeno vprašanje do konca
               te razprave. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp33">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Anton Butolen dobi besedo.</p>
            </sp>
            <sp xml:id="SDZ3-Izredna-44-2004-05-06.sp34">

               <speaker>ANTON BUTOLEN:</speaker>

               <p>Hvala lepa za besedo. Spoštovani predsedujoči, gospod minister s sodelavkami,
               kolegice in kolegi poslanci! O zakonu o dohodnini razpravljamo že četrtič. V teh
               razpravah so se nekako izpostavile štiri točke oziroma štirje sklopi, o katerih je
               bilo dosti govora: družina, zmanjšana posebna olajšava s 3 na 2%, kmetijstvo in
               kultura. Premalo je časa, da bi se dotaknil vseh teh zadev, vendar bi uvodoma vseeno
               želel najprej reči, da je v razpravah izpostavljeno, kot da je zakon o dohodnini
               edini zakon, ki določa, kako bodo živeli posamezniki v tej državi. Mi vendarle imamo
               še celo vrsto drugih politik, s katerimi uravnavamo tako družinske prejemke in
               življenje družin kot tudi kmetijstvo in kulturo. Več kot 85% davčnih zavezancev bo po
               novem v prvih dveh plačilnih razredih in ta dva plačilna razreda sta najbolj
               razbremenjena. Pripravil sem si izračun, na povprečno dohodnino oziroma povprečni
               dohodek za leto 2003, ki je znašal 3 milijone 38 tisoč 400, in računal, kot da oba
               zakonska z dvema otrokoma zaslužita to povprečje. Če odštejem socialne prispevke,
               splošne dajatve, 2% dajatev in olajšavo za dva otroka pri enem izmed staršev, bi po
               dosedanjem zakonu plačala oba skupaj 623 tisoč 482 tolarjev, po novem zakonu 461
               tisoč 776 tolarjev. To se pravi, bo v družinskem proračunu ostalo 161 tisoč 606
               tolarjev. To je prinesel ta zakon. In zdaj govoriti, da ta zakon ni socialno
               naravnan, da obremenjuje družine in tako dalje, je nespametno, je neumnost in je
               seveda demagogija. Treba je vzeti papir in izračunati. Seveda bi bilo pametno, da bi
               si pogledali še proračun, ki smo ga sprejeli, in pogledali podatke, ki uravnavajo še
               druge dohodke oziroma družinske prejemke. Kar poglejmo transferje, ki gredo družinam,
               ki pomembno in bistveno vplivajo na položaj družin. Kar za 114 milijard - ne bom jih
               našteval, mogoče bo kdo drug -, kar za 114 milijard je raznih dohodkov, od otroškega
               dodatka in tako naprej, ki jih te družine prejemajo.</p>
               <p>Posebno banalna je razprava o zmanjšanju posebne olajšave s 3 na 2%, pri tem pa ne
               poudariti, da se je pa splošna olajšava povečala z 11 na 17,2%; da se je splošna
               davčna stopnja za najnižji plačilni razred znižala s 17 na 16%. Prosim vas lepo,
               tisti odstotek, za katerega smo morali do sedaj zbirati račune, tisti odstotek vendar
               lahko namenimo za kulturo, za knjige in vse drugo, z dodatno pomembno spremembo, da
               zato ne bo treba zbirati nobenih računov. Lahko jih tudi namenimo za Karitas, za
               Rdeči križ, kakor bo pač kdo želel. To je seveda direktno ostalo posamezniku v žepu.
               Zakaj bi mu morali z davkom oziroma z zakonom predpisati, kam to mora dati, je seveda
               drugo vprašanje.</p>
               <p>Kar se tiče kmetijstva 55% zavezancev ima manjši kmetijski dohodek od splošne 17,2%
               olajšave. 95% zavezancev prejema subvencijo, ki je manjša od splošne olajšave 17,2 %,
               kljub temu da to seštevamo, bomo izpolnili, torej bodo kmetje izpolnili dohodninsko
               tabelo, bodo upoštevali olajšave, se pravi, splošno olajšavo, bodo upoštevali za
               družinske člane in bodo upoštevali 2% posebno olajšavo. Ni težko zračunati, da mali
               kmetje ne bodo plačevali dohodnine. Procent tistih, ki bodo plačevali, bo zelo
               majhen. Tudi tu imamo vrsto drugih politik, ki tako ali drugače pomagajo tem kmetom,
               da preživijo. Bistveno pa bo, kako bomo uredili katastrski dohodek po novem, s tem se
               pa strinjam.</p>
               <p>Kar se tiče kulture, bodo verjetno drugi več govorili o tem. Lahko bi bil zakon
               drugačen, vprašanje pa je, ali bi bil boljši. Vseeno bi povedal, da tudi tu imamo še
               druge pomoči kulturnikom, 1507 posameznikom damo skoraj milijardo za plačevanje
               socialnih prispevkov. Nimam točnega podatka, koliko je posebnih pokojnin. Naj omenim,
               da je v 5 letih se je število tistih, ki jimplačujemo dodatno pokojninsko
               zavarovanje, kulturnikov, s 1000 povečalo na 1500. Imamo subvencionirane izdaje in
               publikacije, monografije na ministrstvu za šolstvo, na ministrstvu za kulturo itn.,
               lahko bi našteval v nedogled.</p>
               <p>Če strnem, mislim, da je zakon boljši od sedanjega, da je boljši, kot je bil na
               začetku predlog, da je torej zakon dober.</p>
               <p>Še enkrat poudarjam, da bi lahko bil zakon tudi drugačen, vprašanje pa je, če bi bil
               takrat boljši, bi pa imel drugačno sporočilo in jaz menim, da je temeljno sporočilo
               tega zakona, da Slovenije ne samo da ostaja socialna država in družini naklonjena
               država, temveč da se socialna enota še povečuje.</p>
               <p>Zato bom ta zakon podprl. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp35">

               <speaker>PODPREDSEDNIK VALENTIN POHOREC:</speaker>

               <p>France Cukjati je dobil besedo.</p>
            </sp>
            <sp xml:id="SDZ3-Izredna-44-2004-05-06.sp36">

               <speaker>FRANCE CUKJATIL:</speaker>

               <p>Hvala za besedo. Kar ganljivo je slišati, kako zelo smo dobrohotni, kako zelo
               upoštevamo z novo davčno zakonodajo najnižje sloje, kako jih razbremenimo in jih bomo
               razbremenili. Celo govori se, da bomo nekaj 10 milijard, 100 milijard razdelili tem
               najrevnejšim slojem na tak način, ker bomo dvignili nivo osnovne davčne olajšave z 11
               na 17 %. Gospodje, to je tako, kot tista reklama, ki pravi, če greste zdaj kupiti
               golfa, boste prihranili 320 tisoč. Ravno tako, kajti davčna olajšava ni darilo
               države,ni dobrohotnost ministra za finance, ampak je pravica državljana. Zakaj? Gre
               za to, da tista sredstva, ki jih državljan zasluži in so brezpogojno potrebna za
               preživetje, to se pravi, ki predstavljajo minimum dohodka za preživetje, tistega
               država ne sme obdavčiti. To bi bilo krivično, to bi bilo v nasprotju z ustavo, v
               nasprotju z načeli socialne države. Zato je leta 1996 tudi ustavno sodišče reklo, da
               je treba popraviti in definirati olajšavo za otroka, in sicer v višini minimalnih
               stroškov, ki so potrebniza preživetje otroka. In če gremo nazaj na osnovno davčno
               olajšavo, o kateri zelo lepo govorite, da se bo dvignila z 11 na 17%. Kaj danes
               pomeni 17% povprečne plače? Pomeni 32 tisočakov na mesec. Kdo danes lahko preživi z
               42 tisočaki na mesec? Kdo? Minimum stroškov za preživetje ne sme biti obdavčeno,
               kajti če država še od tistega vzame, potem imamo več revščine, potem je treba več
               sodialne pomoči, je treba več transfera in to se kar naprej pri nas dogaja. Pobiramo
               in dajemo transfer, zaradi tega, da seveda ob sej tej kolobociji lahko tudi v kalnem
               pribarimo.</p>
               <p>Da se vrnem nazaj na olajšavo otrok. Ustavno sodišče je jasno reklo, da je treba
               definirati novo vrednost, vrednost osnovnih stroškov, ki so potrebni za preživetje
               otroka. In potem je ministrstvo reklo, da bo s tem zakonom dvignjena olajšava otroka
               z 10 na 13,8% povprečne palače. In zopet, 10% povprečne plače pomeni 25 tisočakov na
               mesec, pomeni 800 tolarjev na dan. Kdo lahko preživi otroka za 800 tolarjev na dan?
               Samo kruh in mleko 3-krat na dan, ničveč, nobenih superg, nobenih hlač - nič. In
               sedaj seveda dobrohotno dajemo zvišanje te davčne olajšave na 13,8%. To pa je sedaj
               34 tisočakov na mesec ali 1100 tolarjev na otroka na dan. Upam, da bo ustavno sodišče
               zopet odločno in bo zahtevalo popravek teolajšave na realno vsoto, tako kot je leta
               1996, pa do danes tega nismo popravili. Koliko pa je tisti osnovni strošek, ki ga je
               treba priznati otrokom? Kot sem rekel, raziskava je bila narejena, in sicer je bilo
               ugotovljeno v tisti raziskavi 13,8 povprečne plače, a minister je zamolčal, da so
               sami raziskovalci, ekonomisti rekli, da to ne omogoča trajnejšega preživetja. To se
               pravi, nakupa tudi superg in hlač, ampak samo, kot sem rekel, kruh in mleko 3-krat na
               dan. In, če bi iskali, kje pa je tista vsota, ki bi jo morali upoštevati pri davčni
               olajšavi za otroka, potem je morda neka primerjava z rejništvom, kjer so materialni
               stroški priznani za rejenca, samo materialni stroški, v višini 54 tisočakov. In ko
               smo to sprejemali pri zakonu o rejništvu, je predstavnik ministrstva rekel: "Saj to
               ni tisto, saj vemo, da to niso vsi materialni stroški, pa vendar, če bi priznali vse
               materialne stroške, potem glavni moment sprejema otrok v rejništvo ne bi bila več
               ljubezen, ampak morda že ekonomski interesi." Torej, pa tudi, če bi upoštevali 54
               tisočakov kot priznanih osnovnih materialnih stroškov na otroka, bi to pomenili 21,6%
               povprečne plače in ne samo 13,8.</p>
               <p>Kot sem rekel, da ni pričakovati, da boste zavrnili zakon. Mi menimo, da ni razlog
               samo, da je potrebna davčna reforma, ni dovolj razlog, da bi podprli kakršenkoli
               zakon - ne, potrebno je podpreti dober zakon. In seveda, ker ta zakon v tem smislu ni
               dober in nadaljuje krivičen odnos ne samo do kulture, kmetijstva in podobno, ampak
               tudi do otrok, na kar sem sedaj opozoril, mi in seveda jaz ne bom podprl tega zakona
               in pozivam poslance, da še enkrat pomislimo, ali ne bi veljalo bolj pravično
               obravnavati vse te kategorije. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp37">

               <speaker>PODPREDSEDNIK VALENTIN POHOREC:</speaker>

               <p>K besedi vabim Franca Lenkota za razpravo. <stage>(Ne.)</stage> Jožef Kavtičnik, imate besedo.</p>
            </sp>
            <sp xml:id="SDZ3-Izredna-44-2004-05-06.sp38">

               <speaker>JOŽEF (JOŽE) KAVTIČNIK:</speaker>

               <p>Hvala lepa, predsedujoči. Pozdravljam ministra z ekipo. Kolegice in kolegi! Kot prvo
               bi rad povedal, da je to zakon o dohodnini, ne zakon o socialni ali gospodarski
               pomoči. Tudi sam nisem najbolj zadovoljen z določenimi rešitvami v zakonu, predvsem
               kadar govorimo o delovnih invalidih in o tem sem že večkrat govoril. Kajti, sam
               osebno smatram, da bi te oljašave morali biti deležni, torej olajšave nadomestila za
               dohodnino, tudi delovni invalidi. Pa vendar lahko rečem, da je zakon kot celota
               boljši, kot je bil prej in razbremenjuje tiste, ki olajšave tudi potrebujejo. Zakon
               daje posebne olajšave v kmetijstvu, povečajo se olajšave za vzdrževanje družinskih
               članov, posebne olajšave za kulturne delavce, predvsem samostojne kulturne delavce,
               večja razbremenitev dela, posebne olajšave za invalide in invalidne organizacije,
               razen delovnih invalidov, kot sem že omenil. Posebno ugodnost daje poklicnim
               športnikom. V davčno osnovo iz delovnega razmerja se ne vštevajo premije
               prostovoljnega davčnega pokojninskega in invalidskega zavarovanja, tu mislim za te
               poklicne športnike. Predlagana ureditev upošteva posebnost športne kariere, zato se
               predlaga višja davčna olajšava, in sicer kar v višini 100% obveznih prispevkovza
               obvezno pokojninsko in invalidsko zavarovanje in ne več kot 50% bruto letnih dohodkov
               športnika. S tako rešitvijo se tudi stimulira športnike, da se v času aktivne dobe
               dodatno pokojninsko in invalidsko zavarujejo. Navedena rešitev je predvsem spodbuda
               za mlade športnike, zato je to še posebnega pomena.</p>
               <p>Rad bi pa dejal, da je tudi tukaj ena pomanjkljivost, kajti olajšave niso deležni
               tisti športniki, ki niso profesionalci, in prav bi bilo, da bi lahko tudi ti bili,
               vendar pri olajšavah je pač tako. Ko govorimo o olajšavah nikoli ne moremo biti 100%
               zadovoljni in tudi vprašanje je, če smo tukaj vedno pravični. Pa vendar smatram, da
               je zakon dober v celoti in zato ga bom tudi podprl. Hvala.</p>
            </sp>
            <sp xml:id="SDZ3-Izredna-44-2004-05-06.sp39">

               <speaker>PODPREDSEDNIK VALENTIN POHOREC:</speaker>

               <p>Hvala. Vojko Čeligoj? Ne. Irma Pavlinič Krebs dobi besedo za svojo razpravo.
               Prosim.</p>
            </sp>
            <sp xml:id="SDZ3-Izredna-44-2004-05-06.sp40">

               <speaker>IRMA PAVLINIČ KREBS:</speaker>

               <p>Hvala lepa, spoštovani gospod podpredsednik. Predstavnice in predstavniki, gospod
               minister lep pozdrav.</p>
               <p>Seveda me preveva žalost, ko po štirih letih dela v tem državnem zboru, vendar s
               strani poslanskih kolegov, ki ves čas spremljajo naše delo, doživimo sledeče izjave:
               "Pobirate in dajete transfere, zato da lahko ribarite v kalnem." Vsi očitki, da ne
               vodimo ustrezne socialne in družinske politike, spoštovani poslanski kolegi, sami
               točno veste, v naši državi ne držijo. Če pogledamo proračune, ki jih sprejemamo,
               lahko natančno vidimo, da imamo dokaj socialno in družinsko naravnane proračune v
               naši državi. V letu 2003 je 114 milijard tolarjev bilo namenjeno podpori socialne in
               družinske politike v naši državi. Vsi točno vemo, da je bolje v obliki direktnih
               transferjev pomagati ljudem, ki so pomoči najbolj potrebni, da pa seveda, o tem bom
               govorila v nadaljevanju, ni zanemariti tudi pri sprejemanju zakona, o katerem danes
               ponovno odločamo, tega vprašanja. In teh 114 milijard ne gre za ribarjenje v kalnem,
               ampak gre za otroške dodatke, za dodatke za nego otroka. Vemo, da porodniški dopust v
               trajanju enega leta je tudi vEvropski uniji med takimi, ki mu velja dati vso
               priznanje, potem dodatek za veliko družino, sofinanciranje prehrane v osnovnih šolah,
               v srednjih šolah, študentsko prehrano, prevoze dijakov, regresiramo oskrbo v vrtcih.
               To ni ribarjenje v kalnem. To so direktni transferi družinam v podporo socialni in
               družinski politiki.</p>
               <p>In ne samo to, da tam skrbimo za uravnoteženost, tudi v zakon, ki ga danes
               sprejemamo, smo se trudili in vgradili tudi to znatno socialno komponento. Poleg
               tega, da se splošna davčna olajšava poveča iz 11% na 17,2% se tudi višina posebnih
               olajšav, ki je namenjena osebam, ki vzdržujejo otroke, glede na sedanji sistem,
               bistveno povečuje, torej z 10 na 13,8%. Večkrat je bilo že poudarjeno. In rezultat,
               spoštovani poslanski kolegi, takih vgrajenih rešitev tudi v zakonu o dohodnini, je
               lahko trditev, ki drži, in ne vaša trditev, za katero moram ponovno povedati, da ne
               drži. Trditev, ki drži, je, da se tudi s sprejetim zakonom izboljšuje dohodkovni
               položaj slovenskih družin. Iz posebnih olajšav, namenjenih družinam, za 7 milijard
               neto izplena v žepe naših slovenskih družin, za toliko bo lažji državni proračun, in
               za 37 milijard zaradi splošnih olajšav v korist slovenskih prebivalcev. Zato lepo
               prosim, bodite korektni pri svojih izjavah. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp41">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Mag. Janez Kramberger je bil že v dvorani, ko sem dal besedo kolegici
               Irmi, in mu jo zdaj dajem. Dobri dve minuti sta še na voljo. Prosim.</p>
            </sp>
            <sp xml:id="SDZ3-Izredna-44-2004-05-06.sp42">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Kolegice in kolegi! Čisto na kratko želim še
               dopolniti dva kolega, ki sta nastopila pred mano.</p>
               <p>Ugotovimo lahko, da ta zakon ne odraža finančnega stanja v Sloveniji, v katerem se
               trenutno nahajamo. Mislim, da je celo preveč, bi rekel, dobrohoten in mogoče lahko
               rečemo, da je celo malo predvolilno nastavljen. Ampak ne glede na to, ker sem imel
               priložnost govoriti z ministrom takrat, ko je ta zakon sprejela vlada na svoji seji
               in je takrat minister tudi nekako obljubil, da bomo za področje kmetijstva še
               opravili nekaj razgovorov, takrat kot koalicijska stranka, ampak do tega tako ali
               drugače pač ni prišlo. Ocenjujem, da področje kmetijstva res ni ustrezno in dobro
               rešeno. Sedaj se zavedamo, da v skladu s proceduro, ko danes odločamo o tem vetu,
               tega tudi ne moremo spremeniti. Vendar pa pričakujem, da bo minister tudi danes v
               končnem odgovoru povedal svoje stališče do tega vprašanja. Poglejte, dohodkovni
               položaj kmetov se zmanjšuje iz leta v leto. To, kar je bilo rečeno, da so neposredna
               plačila, predvsem okoljska plačilaso izvzeta iz te obdavčitve, to je res, ampak druga
               direktna plačila pa niso izvzeta iz tega. Moramo to korekcijo s katastrskim dohodkom
               napraviti in zelo jasno ter strokovno te zadeve pripraviti. Če tega ne bomo naredili
               - da se prav razumemo, jaz ne plediram za tem, da bi kmetijstvo bilo izvzeto iz
               davkov, daleč od tega, vendar morajo biti davki v kmetijstvu urejeni tako, da se ne
               bo dohodkovni položaj poslabševal. Strokovnjaki beležijo, da se prek 20% iz leta v
               leto dohodkovni položaj poslabšuje. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp43">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Franc Sušnik ima besedo za razpravo.</p>
            </sp>
            <sp xml:id="SDZ3-Izredna-44-2004-05-06.sp44">

               <speaker>FRANC SUŠNIK:</speaker>

               <p>Hvala lepa. Spoštovani podpredsednik, spoštovani zbor! Zakon o dohodnini v poglavju
               III posebej obdavčuje oziroma ima namen obdavčiti dohodek iz osnovne kmetijske in
               osnovne gozdarske proizvodnje, ki bo vključeval tudi vsa neposredna izplačila. To je
               dejstvo in zaradi tega jaz tudi soglašam z odložilnim vetom državnega sveta in zakona
               ne bom podprl.</p>
               <p>Mislim, da ste tukaj namerno ali nenamerno spregledali nekatera dejstva, ki si jih
               niso izmislili slovenski kmetije, ki se jih niso izmislili ljudje s podeželja, ampak
               ki so jih prepoznali in spoznali agrarni ekonomisti, ki so tako ali drugače privezani
               na državni proračun in mislim, da tudi ta dejstva, ki kažejo izrazito slabšanje in
               stalno slabšanje ekonomskega položaja slovenskega kmeta že zaradi tega, ker so jih
               prepoznali oziroma napisali ljudje, ki so privezani na državni proračun, tudi ta
               dejstva ne izkazujejo dejansko slabega stanja na področju kmetijstva. Nihče ni v
               stanju danes prešteti, koliko kmetij dejansko ugasne vsak dan. Slika podeželja se
               zaradi takšne politike, ki je dosegla vrhunec s tem predlogom zakona, s poskusom, da
               se obdavči tisto, kar država in evropska unija kmetu poskuša dati za to da bi mu
               nadoknadila izgubo, s katero se sooča v svoji proizvodnji zaradi razmer na trgu.
               Poglejte, to je milo rečeno čudno, ne da se razumeti takih ukrepov in je nemogoče
               razumeti tudi to, da ste kot predlagatelji zavestno spregledali težak položaj na
               področju kmetijstva. Vezati potem vse skupaj še na popolnoma zastarel in
               neživljenjski zakon o ugotavljanju katastrskega dohodka, ki je bil sprejet že davnega
               leta 1976, mimogrede, takrat se je pri izračunu stroškov obdelave kmetijskih zemljišč
               pri iračunu kmetijske proizvodnje upoštevala še obdelava s kmetijsko vprego, pa ročna
               obdelava in take stvari, ki so danes popolnoma preživete, postavlja vse skupaj še v
               bolj čuden položaj. Ob nastopu novega ministra za kmetijstvo dr. Pogačnika je le-ta,
               bom rekel, kar presenetljivo prostodušno priznal, da je slovenska kmetijska politika
               v zadnjem obdobju uzakonila in predpisala na področju kmetijstva celo vrsto
               nadstandardnih zadev, ki obremenjujejo in otežujejo pogoje kmetovanja v Republiki
               Sloveniji, in tudi obljubil, da bo pa sedaj poskušal te nadstandarde odpraviti in
               izenačiti pogoje kmetovanja s pogoji kmetovanja v sosednjih deželah Italije in
               Avstrije.</p>
               <p>Za nameček temu dejstvu, da se naši kmetje soočajo s takimi čudnimi zadevami, kot so
               zdravniško spričevalo v notranjem prometu, kot so tudi do desetkrat dražji zakol po
               glavi goveje živine, ki je pogojen z nenormalno strogim in pa nenormalno
               restriktivnim ravnanjem s klavničnimi odpadki, sedaj še obdavčitev neposrednih
               izplačil na področju kmetijstva. To je čudno,da ne rečem, najmanj neodgovorno in jaz
               se samo sprašujem, kaj bodo ti isti agrarni ekonomisti, ki so že do sedaj, vsaj kar
               jaz poznam obdobje zadnjih štirih let, v vseh poročilih o stanju na področju
               kmetijstva iz leta v leto ugotavljali slabšanje ekonomskega položaja na področju
               kmetijstva. To je zelo narobe, zelo vprašljivo.</p>
               <p>Na drugi strani predlagatelji zakona trdite, da boste zaradi splošne olajšave
               izločili iz obveze plačevanja dohodnine celo vrsto ljudi z nizkimi osebnimi dohodki,
               davčnimi upravičenci. Ali ste se vprašali, v kakšnem položaju se bo znašlo 200.000
               ljudi, ki je posredno ali neposredno odvisnih od kmetijstva, ob tem dodatnem
               obdavčevanju neposrednih izplačil. Ob dejstvu, da ta neposredna izplačila, tudi to so
               ugotovili vaši strokovnjaki ne pokrijejo izpada oziroma nerealnega izpada cen,
               znižanja cen in ne pokrijejo stroškov proizvodnje.</p>
               <p>Še nekaj bi rad povedal. Nikakor nisem vesel in me skrbi podatek, da je v Sloveniji
               60, 70, ali 100.000 delavcev oproščenih plačila dohodnine. To kaže na revščino, na
               to, da naši delavci, najslabše plačani delavci, delajo za človeka nevredno plačilo,
               za takšno plačo, ki jo še spodobna država ne more obdavčiti oziroma si je ne upa.
               Hvala lepa.</p>
            </sp>
            <sp xml:id="SDZ3-Izredna-44-2004-05-06.sp45">

               <speaker>PODPREDSEDNIK VALENTIN POHOREC:</speaker>

               <p>Hvala. Kolegica Majda Širca dobi besedo. Prosim.</p>
            </sp>
            <sp xml:id="SDZ3-Izredna-44-2004-05-06.sp46">

               <speaker>MAJDA ŠIRCA:</speaker>

               <p>Hvala lepa. Dovolite, da spregovorim o enem segmentu tega zakona oziroma o tistem,
               ki se dotika vprašanja samostojnih kulturnih delavcev, kot so bili nekoč oziroma
               samozaposlenih v kulturi, kot se imenujejo danes. Gre za spektor ustvarjalcev, ki
               mogoče za marsikoga predstavlja nekakšen relikt socializma. Toda s ponosom lahko
               rečem, da gre za zelo pomemben ukrep naše zakonodaje, ki se je v zadnjem desetletju
               ohranil in ki ga ta tako imenovani liberalni in kapitalni logiki podvržen sistem ni
               ukinil, za razliko od marsikatere druge države, v tranzicijskem obdobju oziroma gre
               za sistem, ki je še boljši od tistih, ki jih poznajo razvite zahodne evropske države.</p>
               <p>Prav pa je, da sedanja davčna zakonodaja uvaja razlikovanje med tistimi, ki imajo
               možnost zaposlovanja na področju kulture in tistimi, ki nimajo oziroma, da več kot
               2000 delavcev, ki ni neka brezoblična množica ljudi, temveč prepoznavna družba
               ustvarjalcev, ima določene možnosti olajšav. Skratka, tista množica, ki jih država
               ali tudi svobodni trgi zaradi njihove specifike pač ne mora zaposliti. Država jih na
               nek način, v navednicah, seveda "zaposluje" z odločbami o statusu, o statusu tako
               imenovanih samozaposlenih na področju kulture, in tudi z vpisom v razvid
               samozaposlenih, ki omogoča v določenih primerih, pod določenimi pogoji tudi plačilo
               prispevkov za pokojninsko, invalidsko zdravstveno zavarovanje. Za kategorijo
               samozaposlenih v kulturi in za osebe, ki samostojno opravljajo poklic novinarstva,
               prinaša zakon olajšavo v obliki zmanjšanja davčne stopnje, osnove od dohodka iz
               dejavnosti v višini 15% letnih prihodkov, do neke določene meje. V tem primeru smo se
               odločili za tri, skoraj štiri milijone tolarjev.</p>
               <p>Seveda bi bilo vprašljivo in na nek način tudi neupravičeno, če bi isti princip
               veljal za zaposlene, torej za tiste, ki imajo določeno varnost, ki jo nudi delovno
               razmerje. Razširitev olajšav na novinarski poklic je pomemben s tistega vidika, ki ga
               zelo radi poudarjate kolegi in kolegice, ko radi govorite o pluralnosti in celo
               pluralizaciji medijev. Novinarji imajo vse bolj zožane možnosti zaposlovanja.
               Medijski trg je vse bolj krut, trd in za tistega, ki se odloči za samostojni poklic,
               je v marsičem tudi odvisen od kapitala, ki lahko mimogrede nažre svobodo poklica.
               Osebno mislim, da je tak ukrep, to se pravi umeščanje tudi novinarjev v razvid in
               njihova obravnava sorodno kot samostojnih kulturnih delavcev, mislim, da je boljši,
               bistveno bolj smiseln ukrep kot tisti, ki bi mogoče prinesel določen medijski sklad
               ali ki bi odpiral pluralnost na način, ki bi lahko zelo ogrozil tudi samostojnost
               novinarstva oziroma dal takemu skladu političen predznak. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp47">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Jožef Školč ima besedo.</p>
            </sp>
            <sp xml:id="SDZ3-Izredna-44-2004-05-06.sp48">

               <speaker>JOŽEF ŠKOLČ:</speaker>

               <p>Hvala lepa. Nadaljeval bom tam, kjer je kolegica končala, in rekel, da gospod Peršak
               in z njim državni svet vsaj v tej točki, ko govori o generalnem poslabšanju položaja
               v kulturi, živi v zmotnem prepričanju in je to stanje napačno ugotovil.</p>
               <p>Poglejte, tako zaposleni v medijskih hišah in kulturnih ustanovah dobivajo plačo in
               imajo s tem tudi plačane vse prispevke. Medtem ko dodatno avtorsko delo, ki ga ti
               ljudje resda dostikrat opravljajo, je podvrženo enakim obremenitvam, kot velja za
               avtorsko delo na vseh drugih področjih. S tega vidika se mi ne zdi, da bi bilo treba
               zato, ker je neko delo s področja kulture, ga obravnavati, recimo, drugače, kot če bi
               bilo z nekega drugega avtorskega področja.</p>
               <p>Tisto, kar se mi zdi pa zelo problematično, je, da gospod Peršak, ki ne nazadnje
               izhaja iz sfere kulture, pravzaprav deluje proti pomembnemu segmentu teh kulturnih
               delavcev. Se pravi, proti tistim, ki opravljajo samostojno svoj poklic. Prvič se je
               zares zgodilo, da je davčna zakonodaja prinesla neko pomembno novost, posebno osebno
               olajšavo za tiste, ki opravljajo samostojno osebno delo, kot je bilo rečeno, na
               področju kulture in na področju novinarstva, s tem da so vpisani v ustrezne razvide,
               do višine 3 milijonov 900. To pomeni da je ta olajšava absolutna, in če dosežejo in
               tudi presežejo ta cenzus, lahko uveljavijo olajšavo v približni višini 600 tisoč
               tolarjev na letni ravni. Tudi če bi šli preračunavat te zmanjšane normirane stroške s
               tistimi, ki so bili prej, bi se pokazalo da je pravzaprav za ljudi, ki samostojno
               opravljajo poklic, ta rešitev celo ugodnejša na tej ravni za približno 60, 70 tisoč
               tolarjev <stage>(izračuni so seveda tudi narejeni)</stage>. Ampak bistvena je ta pomembna novost, da
               se kljub vsemu to samostojno osebno delo nanek način favorizira in s tem omogoči
               zares realizacijo delov tega nacionalnega kulturnega programa, o katerem vsi tako
               govorimo.</p>
               <p>Velja pa seveda povedati, da za vse, ki uveljavljajo avtorsko delo ali pa prihodke
               iz avtorskega dela, velja možnost, da če vodijo ustrezne evidence, lahko uveljavljajo
               dejanske stroške. Po navadi so ti večji od 10% in celo, po moji presoji, to vodenje
               knjig lahko prikažejo kot del teh stroškov, ki so povezani z dejavnostjo.</p>
               <p>Zato obžalujem, da ravno svetnik s področja kulture ruši neko bistveno pomembno
               novost, ki se nanaša na kulturno dejavnost in nesprejem tega bi pomenil realno slabši
               položaj za približno polovico ljudi, ki so realno zapisani dejavnosti na področju
               kulture. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp49">

               <speaker>PODPREDSEDNIK VALENTIN POHOREC:</speaker>

               <p>Hvala lepa. S tem smo izčrpali razpravo poslank in poslancev. Želi predlagatelj,
               gospod Peršak, besedo. Predstavili ste stališča v začetku. Gospod Peršak ima besedo,
               prosim.</p>
            </sp>
            <sp xml:id="SDZ3-Izredna-44-2004-05-06.sp50">

               <speaker>ANTON PERŠAK:</speaker>

               <p>Odgovarjal bom fragmentarno, zato bo mogoče izgledalo nekoliko nepovezano. Ampak
               najprej moram reči, da ta zadnji očitek je popolnoma iz trte zvit. Preprosta
               matematika pove, da to ne drži. Materialni stroški, priznani oziroma normirani
               stroški so se znižali s 40 na 10 odstotkov, če temu prištejemo 15-odstotno olajšavo,
               je to 25 odstotkov, če prištejemo še 6 odstotkov tiste splošne olajšave za minimalne
               dohodke, to je še vedno samo 32 odstotkov, se pravi manj kot 40 odstotkov priznanih
               stroškov, ki se zdaj ne obdavčujejo.</p>
               <p>Tako očitek poskuša diskredirati predlog in ga moram seveda najbolj odločno
               zavrniti.</p>
               <p>Druga tema je to, ali je zdaj dobro, da so ločeni tisti honorarji, pa avtorski
               dohodki, ki izhajajo iz, pri tistih, ki so sicer zaposleni, pa zraven tudi delajo na
               področju kakšne umetnosti in samostojno, to je pa druga tema.</p>
               <p>Rad bi naslednjo stvar rekel. Eden izmed argumentov za to, da se poslej naj bi
               dohodki avtorjev bolj obdavčevali, kot do sedaj, je, da so se do sedaj obdavčevali
               samo 72,8 oziroma, da je 72,8 ali 92 odstotkov neto dohodkov ostalo neobdavčenih.
               Razlog v tem je, da ima velika večina tako nizke dohodke, da dobivajo dohodnino
               nazaj. Ni razlog v tem, da so tako malo obdavčeni. Obdavčeni so. Če se odštejejo
               normirani stroški, so bili do sedaj obdavčeni 25-odstotno, tisti neto dohodek. Ampak
               večina jih je seveda dobila nazaj, kot je bilo prej rečeno, spadajo v kategorijo
               revežev. V tem je razlog, da so ti neto dohodki v taki višini neobdavčeni. Tretja
               stvar, ki bi jo rad povedal. Predlagatelj ves čas argumentira spremembe s tem, da en
               del avtorskih dohodkov ljudje pridobivajo na podlagi pogodb, češ, da gre tudi za
               normalne storitve in da pri teh storitvah, pri teh pogodbah večino stroškov prevzema
               delodajalec. To govori ali o nepoznavanju področja ali pa o sprenevedanju. Jaz sem
               seveda take pogodbe že sklepal in tudi naročila te vrste dobival. Tisto, kar mi je
               delodajalec, tako imenovani delodajalec, v tem primeru dal, je bila k večjemu tema,
               sredstva dela, prostor za delo. Material, ki sem ga za to potreboval, sem moral
               seveda pridobiti sam, nič mi ni dalta delodajalec, o katerem govori predlagatelj
               zakona v svoji obrazložitvi nasprotovanja vetu. To so pogodbe recimo z RTV. Na
               primer, za literarni večer dobiš temo, avtorja, o katerem naj narediš literarni
               večer, za vse ostalo moraš poskrbeti sam, nihče tine da računalnika ali kaj
               podobnega.</p>
               <p>Primerjati, reči, da mora biti enako visok dohodek samozaposlenega, o katerem je bilo
               sedaj govora, na področju kulture enako obdavčen kot enak dohodek enega zaposlenega v
               katerikoli sferi, je nekorekten, ker ta, ki je samozaposlen, si mora vse tisto, kar
               zagotavlja zaposlenemu delodajalec, zagotoviti sam vse, in to je seveda v veliki
               večini primerov več kot 40% tega dohodka, ki ga na koncu ustvari, veliko več kot 40%,
               ne pa 10% ali kaj podobnega.</p>
               <p>Za konec, ker že zvoni. Jaz seveda žal bi lahko povedal, da iz same obrazložitve
               vlade izhaja, da bodo kmetje poslej bolj obdavčeni kot doslej. To navsezadnje piše
               izrecno v obdavčitvi, da bodo dobili dva obroka za doplačilo glede na dosedanjo.</p>
               <p>In na koncu bi povedal, da cela ta kampanja v zvezi z avtorskimi pogodbami izhaja iz
               teh pogodb, ki jih sklepajo ljudje, ki ne delujejo na področju kulture. Danes
               kaznujete področje kulture zaradi javnih uslužbencev, ki delajo na ta način. Hvala.
           </p>
            </sp>
            <sp xml:id="SDZ3-Izredna-44-2004-05-06.sp51">

               <speaker>PODPREDSEDNIK VALENTIN POHOREC:</speaker>

               <p>Gospod Peršak, hvala lepa. Besedo dobi minister za finance, dr. Dušan Mramor.
               Prosim.</p>
            </sp>
            <sp xml:id="SDZ3-Izredna-44-2004-05-06.sp52">

               <speaker>DR. DUŠAN MRAMOR:</speaker>

               <p>Hvala lepa. Dovolite mi, da se osredotočim samo na nekatera izmed vprašanj, ki so
               bila tukaj postavljena, ki se mi zdijo pomembna. Preden grem na ta vprašanja, pa bi
               samo rad opozoril.</p>
               <p>Gospod Vizjak, v svoji razpravi ste dejali, da se niža bruto domači proizvod v
               Evropski uniji in v Sloveniji. Seveda to ne drži. Tudi v Evropski uniji, čeprav je
               bila določena recesija, je bruto domači proizvod rastel, v Sloveniji raste vsaj še
               enkrat hitreje.</p>
               <p>Druga stvar, ki bi jo rad povedal v zvezi z njegovim izvajanjem, je trditev, da nisem
               povedal, do kakšne razbremenitve dela pride zaradi tega zakona. Seveda to že v
               obrazložitvi zakona piše. Jaz sem pa tudi danes v uvodnem nagovoru povedal, da gre za
               1,9% razbremenitev in da gremo s tem proti povprečju Evropske unije, ki je 37,8%; mi
               bomo na 37,9%. Države, ki so pa zdaj nove članice, imajo pa 41,1% obremenitev, se
               pravi višjo, kot jo imamo mi.</p>
               <p>Naslednja stvar. Govorilo se je o izplenu 35, 37 milijard. Ne gre za izplen,
               dejansko gre za to, za koliko se poveča razbremenitev obdavčitve pri dohodnini. Od
               tega je 35 milijard pa izplen pri zakonu o davku od dohodka pravnih oseb, ki je v
               višini 35 milijard.</p>
               <p>Če se osredotočim na nekatere trditve, ki zagotovo ne držijo. Trditev, da se bolj
               ustrezna razporeditev bremen ni začela reševati, ne drži, ker se s tem zakonom,
               prvič, kar je ključna stvar, zmanjšuje razlika, kot sem že prej povedal, med tistimi,
               ki imajo enak prihodek... /Nemir v dvorani./</p>
            </sp>
            <sp xml:id="SDZ3-Izredna-44-2004-05-06.sp53">

               <speaker>PODPREDSEDNIK VALENTIN POHOREC:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Izredna-44-2004-05-06.sp54">

               <speaker>DR. DUŠAN MRAMOR:</speaker>

               <p>... seveda iz različnih virov, na kakšen način so obremenjeni. Po sedanjem zakonu je
               razlika 30 odstotnih točk med najmanj in najbolj obremenjenimi. Po tem novem zakonu
               je samo še 21 odstotnih točk in je s tem zakon bolj pravičen, kot je bil prejšnji.
               Druga stvar, ta razporeditev bremen se je verjetno nanašala na obdavčitev prihodkov
               iz kapitala. Vendar bi moral poudariti, da pri obremenitvi dohodkov od kapitala
               uvajamo dodatno obremenitev obresti, ki je prej ni bilo, hkrati uvajamo dodatno
               obremenitev kapitalskih dobičkov, sprejeli pa smo tudi nov zakon o davku od dohodka
               pravnih oseb, ki bistveno zmanjšuje olajšave in s tem obremenjuje dohodke na kapital.
               S tega vidika se tu dodatno obdavčuje dohodek od kapitala in ta argument ne more
               držati.</p>
               <p>Naslednja primerjava, primerjava iz Forbesa, da imamo relativno visoko obdavčene
               dohodke. Da, to drži, vendar v Forbesu se jemljejo najbolje plačane, se pravi mejne
               stopnje, najvišje mejne stopnje. Se pravi, se vzame, kako obdavčen je nekdo, ki ima
               zelo visoke dohodke. In v Sloveniji smo tukaj, res je, primerjalno z drugimi državami
               izjemno visoko. Se pravi, tisti z najvišjimi dohodki plačujejo relativno visoke
               davke, vendar gre tu za progresivnost, ki je v funkciji socialnosti. Jaz verjamem, da
               tudi v prihodnosti lahko s tem imamo problem. Vendar je to samo potrditev tega, da
               imamo veliko prerazporejanje od tistih najbogatejših s tistimi, ki imajo najmanjše
               dohodke, in to ne more biti argument, da ni ustrezna razporeditev bremen.</p>
               <p>Če vzamemo podatke, ki so iz Evrostata, ki so tisti podatki, ki jih mi jemljemo in
               so v EU podatki, ki jih druge države jemljejo kot "penchmark", potem se jemlje 67%
               povprečne plače v predelovalni dejavnosti in potem pogleda, kako je ta plača
               obremenjena. S tega vidika pa s tem zakonom prihajamo na povprečje EU, in to Evropske
               unije EU 15. Če bi prišteli zraven sedaj še nove članice, ker v zadnjih teh podatkih
               je EU 15, nove članice pa posebej, če bi še te prišteli, smo pod povprečjem EU 25.</p>
               <p>Naslednja trditev, da za stanovanjsko varčevanje ni dovolj dobro poskrbljeno v tem
               zakonu o dohodnini, pa dejansko ne more držati. Za stanovanjsko varčevanje pa imamo
               dodatno 2% olajšavo. Ta dodatna 2% olajšava ni samo 2%, to je 150 milijard tolarjev
               obresti, prosim. Če pogledate, za koliko vlog v bankah je dejansko razbremenjeno, če
               je 4% obrestna mera ne te vloge, gre za 3.750 milijard tolarjev vlog. Za toliko vlog
               lahko ljudje uveljavljajo posebno davčno olajšavo v višini 2%. Torej ta trditev ne
               more držati. Če pa še zraven dam, da so izvezete obresti za stanovanjsko varčevanje
               po stanovanjsko varčevalni shemi do 10 let desetletne iz obresti, ki se obdavčujejo,
               pa da imamo še 300.000 mejo obdavčevanja obresti, oprostite, tukaj pač ne more držati
               ta trditev. Poleg tega pa seveda še v drugih 2% v dodatnih 150 milijardah imamo še
               vzdrževanja stanovanj in nakup stanovanj oziroma vlaganja neposredno v stanovanje.
               Tako ta trditev ne drži.</p>
               <p>Naslednje vprašanje je vprašanje kmetijstva. Problem kmetijstva je za Slovenijo velik
               problem. V Sloveniji smo se odločili, da bomo šli na evropsko raven subvencij za
               kmetijstvo. Nobena druga država, ki je sedaj vstopila v EU, tega nima. Mi smo šli
               daleč prek tistega, kar si drugi lahko privoščijo.</p>
               <p>Druga stvar, imamo evropsko obdavčitev, vendar šele po prehodnem obdobju, in to
               evropsko obdavčitev samo dveh od teh subvencij: EKO 0 in EKO 1. EKO 2 in EKO 3 nista
               vključeni v obdavčitev. Ampak problem kmetijstva ni v tem. Mi dajemo subvencije in
               bomo do leta 2007 dajali subvencije na ravni EU, čeprav bomo imeli bruto domači
               proizvod še vedno na 75, 76% EU. Vendar je problem v tem, da so naše kmetije
               enostavno premajhne, če jih primerjamo s hektarji, ki jih imajo v drugih državah, so
               ti hektarji premajhni. Če imaš takšne majhne kmetije, ne morejo biti konkurenčne
               bistveno večjim kmetijam v EU, mi pa ne moremo z dodatno obremenitvijo gospodarstva
               tako majhne in zaradi tega neracionalne kmetije podpirati, ker bomo pa obremenili
               gospodarstvo, tako da to ne bo konkurenčno.</p>
               <p>Tako smo tukaj v problemu. Rešitev je treba sedaj iskati po tem, kar smo naredili, po
               prehodnem obdobju, po izključitvi določenih subvencij in po teh subvencijah, ki jih
               dajemo, praktično bo na ravni Evropske unije treba reševati v okviru kmetijske
               politike s povečevanjem kmetij.</p>
               <p>Mogoče še zadnja stvar, ki bi jo želel omeniti, je bilo vprašanje, ali bo zakon pred
               uveljavitvijo zopet odprt in ali se bodo te olajšave, ki so se sedaj zmanjšale, zopet
               nazaj povečale.</p>
               <p>Jaz vam odkrito povem, če bo zakon ponovno odprt do njegove uveljavitve, v kar
               dvomim, ampak če bo odprt, ne bo odprt zato, da se bodo olajšave povečale. S temi
               olajšavami, ki so se sedaj bolj prilagodile, smo v bistvu dosegali manjše distorzije
               na trgu dela. Če bomo imeli odprt zakon, vam garantiram, da bo k večjemu zaradi
               mednarodne davčne konkurence potrebno zmanjševati olajšave, ne pa povečevati. Hvala
               lepa.</p>
            </sp>
            <sp xml:id="SDZ3-Izredna-44-2004-05-06.sp55">

               <speaker>PODPREDSEDNIK VALENTIN POHOREC:</speaker>

               <p>Hvala, gospod minister. Kolegice in kolegi, s tem zaključujem razpravo.</p>
               <p>Preden preidemo na odločanje, vas obveščam, da bom po glasovanju odredil napovedan
               odmor.</p>
               <p>Prehajamo torej na odločanje o zakonu o dohodnini. Ob tem vas želim opozoriti, da
               mora pri ponovnem odločanju v skladu z drugim odstavkom 91. člena ustave Republike
               Slovenije za sprejem navedenega zakona glasovati večina poslancev državnega zbora, to
               je 46 ali več.</p>
               <p>Prehajamo na odločanje. Pred tem obrazložitev glasu. Kolega Peče.</p>
            </sp>
            <sp xml:id="SDZ3-Izredna-44-2004-05-06.sp56">

               <speaker>SAŠO PEČE:</speaker>

               <p>Spoštovani navzoči! V poslanski skupini Nacionalne stranke ocenjujemo, da je
               minister v tem svojem zadnjem delu nakazal srž problema. Torej srž problema so
               proračunski prihodki in pa krpanje teh, naj prihajajo z naslova davčne politike do
               dela ali davčne politike do kapitala.</p>
               <p>Minister je v svojem zaključnem govoru poudaril, da bo država v popolnosti pozabila
               na male kmetije, da je pač to ocena tako imenovanega vstopa v Evropsko unijo.
               Minister je prav tako kot edine izmed kapitalskih prihodkov, ki naj bi se povečali,
               štel davek na obresti. Po naši oceni ne gre temu tako in ne moremo šteti novega davka
               na obresti izključno kot kapitalske olajšave, ampak bo po naši oceni se dotikala tudi
               vseh ostalih na področju Republike Slovenije.</p>
               <p>Hočem pa povedati enostavno dejstvo, ki ga v vladi Republike Sloveniji vedno
               zanemarjate. To je ravno to nasprotje oziroma ignoriranje opozoril Slovenske
               nacionalne stranke razmerja davčnih in nedavčnih prihodkov. Te menjave, uvajanja
               novih davkov ne bi bilo potrebno, če ne bi davčnih prihodkov v vladi Republike
               Slovenije oziroma ministrstvu za finance spremljali izključno kot davčne prihodke.</p>
               <p>Po naši oceni vam bi ravno na tem področju, torej razmerju davčnih in nedavčnih
               prihodkov, morale biti, če že ne evropske države, pa saj nekatere slovenske občine,
               ki težijo k temu, da dvigujejo nedavčne prihodke. Dokler boste v tej državi in v
               povezavi s 3. današnjo točko smatrali nedavčne prihodke kot nekaj neobveznega in
               nekaj, k čemur ne smete težiti, da bi se povečevali, toliko časa pa bo v tej naši
               državi tudi nastop tovrstnega političnega klientelizma.</p>
               <p>Prav tako bi apeliral na vas, glede na to, da vem, da bo danes zakon sprejet, da
               vsaj ob pripravi proračuna za naslednja obdobja poskušate upoštevati, da proračunske
               prihodke sestavljajo tudi nedavčni prihodki, da to ne sme biti tabu tema in da se
               država, po moji oceni preveč razbohotena državna uprava, ne sme financirati izključno
               iz davčnih prihodkov. Slovenija bi morala imeti nedavčne prihodke. Dokler pa se boste
               obnašali na ta način, pa bodo rezultat dela, ki ga počenjate, izključno nove davčne
               osnove in povišane davčne osnove. Hvala.</p>
            </sp>
            <sp xml:id="SDZ3-Izredna-44-2004-05-06.sp57">

               <speaker>PODPREDSEDNIK VALENTIN POHOREC:</speaker>

               <p>Hvala. Lahko preidemo na glasovanje? Jožef Školč, nato dr. Bajuk, obrazložitev glasu.
           </p>
            </sp>
            <sp xml:id="SDZ3-Izredna-44-2004-05-06.sp58">

               <speaker>JOŽEF ŠKOLČ:</speaker>

               <p>Hvala lepa. To obrazložitev bi uporabil samo za to, da dodatno povem, da je ta sistem
               olajšav, ki je povezan s samostojnim osebnim delom na področju kulture in
               novinarstva, ugodnejši, kot je bil do tega trenutka. Ker ni treba gledati samo tega
               določila, ki govori o 10% normiranih stroških, in določila, ki govori o 15% osebni
               olajšavi do višine 3 milijonov 900, ampak je treba gledati tudi 35. in 45. člen, ki
               za te vrste dejavnosti predvidevata, da se že začne računati s 25% stopnjo. Seveda
               smo se že v šoli učili, da ni dopustno seštevati odstotkov, ker se na koncu to v
               celoti ne izide. Ker je pa to bilo tu narejeno, je pa 25 plus 15 plus 10 točno 40. V
               siceršnjih izračunih, ko je pa treba plačevati davke, pa se izkaže, da je to več kot
               40, s tem da je treba vedeti še to, da vsakdo, ki bi dejansko prikazoval stroške, bi
               lahko v tistem delu, ko se govori o normiranih stroških, šel od 10% pa do dejanskih
               stroškov, ki so lahko tudi 70%. Zakon bom podprl. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp59">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Obrazložitev glasu, dr. Andrej Bajuk.</p>
            </sp>
            <sp xml:id="SDZ3-Izredna-44-2004-05-06.sp60">

               <speaker>DR. ANDREJ BAJUK:</speaker>

               <p>Hvala lepa. Glasoval bom proti temu zakonu. Bom pa še dodatno obrazložil, ker je po
               tem nesmiselnem sistemu, ki ga imamo v tem našem državnem zboru, da se omejijo
               predstavitve stališč na nekaj minut, nemogoče v celoti predstaviti stališča do
               določenih problemov. Seveda ne vem, čemu protestiramo, ker je to zdaj postalo že
               običajno, da se zavežejo glasovi in se onemogoča, da bi poslanci povedali svoje
               mnenje, tako kot bi človek pričakoval v nekem normalnem demokratičnem, parlamentarnem
               sistemu.</p>
               <p>Predvsem gre za to, da je s strokovnega vidika popolnoma nesprejemljiv pristop, ki
               ga bo vlada zdaj dokončno uzakonila - prav gotovo ga bo -, in to je, da se dela
               prevelika razlika med obdavčitvijo, kar se tiče obresti in kar se tiče dobičkov
               kapitala, s tem, da bomo v prvih treh letih, nekdo, ki bo prodal in kapitalski delež
               plačal 50%, se nam v Novi Sloveniji zdi popolnoma nesmiselno, to je dvig od 30, ki so
               bili sedaj v veljavnem zakonu, na 50%, to je nesmiselno. Na to smo opozorili, a vsa
               naša opozorila so izguba časa.</p>
               <p>Kar se pa tiče podatkov, očitno imamo drugačne poglede, kakšne bodo posledice tega
               zakona. Vlada vztraja pri svojih stališčih, da bo vse v redu, da kar naenkrat smo pa
               že v povprečju Evropske zveze. Minister v svoji predstavitvi je govoril, da bomo
               znižali za 1.9% obdavčitev na plače, predstavnik Liberalne demokracije je pa govoril
               o 3.2%. To so same besede. Podatki, ko bo pa stvarnost jasna, ko bomo imeli resnično
               statistične podatke, takrat bomo pa videli, da so to bile prazne besede in da so
               opozorila opozicije bila prava. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp61">

               <speaker>PODPREDSEDNIK VALENTIN POHOREC:</speaker>

               <p>Obrazložitev glasu, France Cukjati.</p>
            </sp>
            <sp xml:id="SDZ3-Izredna-44-2004-05-06.sp62">

               <speaker>FRANCE CUKJATI:</speaker>

               <p>V imenu poslanske skupine, prosim.</p>
            </sp>
            <sp xml:id="SDZ3-Izredna-44-2004-05-06.sp63">

               <speaker>PODPREDSEDNIK VALENTIN POHOREC:</speaker>

               <p>V imenu poslanske skupine.</p>
            </sp>
            <sp xml:id="SDZ3-Izredna-44-2004-05-06.sp64">

               <speaker>FRANCE CUKJATI:</speaker>

               <p>Ja. Mi seveda podpiramo predlog državnega sveta, da se še enkrat preveri, še enkrat
               premisli glede tega zakona, in sicer iz vrste argumentov, med katerimi je eden
               osnovnih krivičen pristop do obdavčitve nekaterih slojev. Eden od teh je seveda sloj
               staršev.</p>
               <p>Naj ponovim zadevo, da je pravzaprav ustavno sodišče zahtevalo pravično
               razbremenitev oziroma odpravo krivične obdavčitve staršev, ki skrbijo za otroke, za
               reprodukcijo naroda, za ohranjanje naroda. Sedanja olajšava predvideva samo 34 tisoč
               tolarjev na mesec na otroka, na prvega otroka. To seveda je krivično, kajti stroški
               na mesec so večji, realni stroški so večji in te morajo zagotoviti starši, ne glede
               na to, kakšno plačo imajo. Tudi tisti, ki imajo večjo plačo, ne bi smeli imeti davka
               na otroka, kajti, kar potrošijo več kot 34 tisoč na otroka, morajo od tistih sredstev
               plačati še davek, dohodnino. Zahtevaustavnega sodišča je bila, da se določi,
               ugotovijo, realni minimalni stroški, ki so v zvezi z vzgojo otrok, s preživljanjem,
               kajti ta vzgoja in to preživljanje otrok je zapovedano staršem tudi v kazenskem
               zakoniku. Če neresno obravnavajo otroka in ne skrbijo za njega, so kazensko celo
               odgovorni. Da ne govorim o ustavi, ki pozornost otrokom namenja v zadostni meri, mi
               pa tega seveda ne upoštevamo. Menimo, da je to krivično in zaradi tega ne moremo
               podpreti zakona.</p>
            </sp>
            <sp xml:id="SDZ3-Izredna-44-2004-05-06.sp65">

               <speaker>PODPREDSEDNIK VALENTIN POHOREC:</speaker>

               <p>Alojz Sok ima besedo.</p>
            </sp>
            <sp xml:id="SDZ3-Izredna-44-2004-05-06.sp66">

               <speaker>ALOJZ SOK:</speaker>

               <p>Hvala lepa. Jaz bom glasoval proti temu zakonu. Me pa veseli, da se gospod minister
               zaveda vseh teh problemov, ki so bili izpostavljeni. Še zlasti me veseli, da se med
               drugim zaveda tudi problema na področju kmetijstva. Vendar če mislite, da se skozi
               sistem zakonodaje da povečati slovenske kmetije, potem vam moram povedati, da tukaj
               imate nekoliko mogoče celo zmotno predstavo. Prvič, ni mogoče povečati slovenskih
               kmetij, dokler bodo naši delavci v tovarnah zaslužili nekaj čez 70.000 tolarjev na
               mesec, ker kmetijstvo potrebujejo kot dopolnilno dejavnost, da lahko preživijo.
               Drugič. Čeprav bi se jim zaradi te subvencije v tej progresivni lestvici obdavčitve
               ne izplačalo zemlje obdelovati, je ne bodo mogli prodati v korist neke večjekmetije,
               ker je več ko 70% Slovenije težko obdelovalno področje. In na tem področju ne morete
               enostavno si zamisliti in pa narediti velikih kmetij. Ni mogoče. Čudi me, in niste
               želeli prisluhniti tem argumentom in pa predlogom, da bi uvedli sistem obdavčitve,
               kot ga ima sosednja Avstrija. Saj Avstrija je po strukturi, po površini, po velikosti
               najbolj primerljiva s Slovenijo in pozna dva sistema: za majhne kmetije pavšalno
               obliko obdavčitve, kot jo danes tudi poznamo v Sloveniji, medtem ko pa je za večje
               kmetije uvedla ta princip, ki ga vi danes uvajate za vse. To je možnost osnovnega
               knjigovodstva in skozi to potem tudi odbijanja določenih stroškov, ki pri kmetovanju
               nastajajo.</p>
               <p>In še enkrat povem, to, kar uzakonjamo, ni samo problem ..../Opozorilni znak za
               konec razprave./ družbene skupine kmetov, to je problem celotne države, ker se nam
               bodo bodoče slovenske kmetijske površine zaraščale. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp67">

               <speaker>PODPREDSEDNIK VALENTIN POHOREC:</speaker>

               <p>Franci Rokavec ima besedo.</p>
            </sp>
            <sp xml:id="SDZ3-Izredna-44-2004-05-06.sp68">

               <speaker>FRANCI ROKAVEC:</speaker>

               <p>Hvala za besedo. Namen veta je, da državni zbor ponovno razmisli o vsebini zakona in
               se seveda po obravnavi odloči, ali bo zakon zavrnil in ga po določenem čim krajšem
               postopku z določenimi spremembami sprejel, ali pa ga sprejme in tudi ko ga sprejme,
               se poskuša z jasno zavezo zavezati, da bo poskušal v določenem obdobju odpraviti
               nekatera vprašanja, pomanjkljivosti.</p>
               <p>V tem primeru ni bilo storjeno ničesar. Sigurno so vprašanja, ki sem jih navedel
               gospodu ministru, tudi na področju kmetijstva tako velika, da bi kazalo seveda
               vložiti ponoven napor k razrešiti tega vprašanja tudi v postopku po sprejemu tega
               zakona in pred uvedbo. Tega zagotovila s strani gospoda ministra ni bilo, da bi se
               seveda tudi na tem segmentu poskušala odpraviti nesorazmerja, ki so bila postavljena
               v tem zakonu, glede na obstoječe stanje. Se pravi, poslabšuje se dejansko glede tega
               segmenta uvajanje večje pravičnosti med davčnimi zavezanci. Kar je pa bolj
               vprašljivo, je pa vprašljiv pristop, da bomo prek zakona o dohodnini poskušali v čim
               krajšem času povečevati našo posestno strukturo. Še bolj žalostno pa je dejstvo, da
               ta zakon prinaša razlikovanje med kmetijo, ki je po strategiji razvoja slovenskega
               kmetijstva osnovna celica razvoja kmetijstva v Sloveniji... /opozorilni znak za
               konec/... seveda pravnim osebam, kjer je v tem primeru kmetija v podrejenem položaju.
               S tega vidika, ker ni bilo resnega namena tudi ob tej obravnavi, bom seveda glasoval
               proti zakonu. Hvala.</p>
            </sp>
            <sp xml:id="SDZ3-Izredna-44-2004-05-06.sp69">

               <speaker>PODPREDSEDNIK VALENTIN POHOREC:</speaker>

               <p>Še štiri obrazložitve glasov imamo prijavljene. Anton Butolen ima besedo.</p>
            </sp>
            <sp xml:id="SDZ3-Izredna-44-2004-05-06.sp70">

               <speaker>ANTON BUTOLEN:</speaker>

               <p>Hvala lepa. Nemogoče je pričakovati, da bo ta zakon rešil vse probleme v tej državi.
               Statistika pa pravi, da 86% davčnih zavezancev spada v prva dva plačilna razreda. Na
               območju, s katerega prihajam, je teh zavezancev še več. In teh 86% davčnih zavezancev
               je doslej plačevalo v skupno maso dohodnine več kot 49%; po novem bo plačevalo
               približno 36%. Tako pomembna razbremenitev 86% davčnih zavezancev je zame dovolj
               tehten razlog, da bom ta zakon ponovno podprl. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp71">

               <speaker>PODPREDSEDNIK VALENTIN POHOREC:</speaker>

               <p>Hvala. Jože Avšič ima besedo.</p>
            </sp>
            <sp xml:id="SDZ3-Izredna-44-2004-05-06.sp72">

               <speaker>JOŽE AVŠIČ:</speaker>

               <p>Hvala lepa. Pravzaprav ima opozicija srečo, ker ve, da bomo zbrali dovolj glasov in
               bomo zakon ponovno podprli. Sicer bi bili verjetno bolj na trnih, kajti zakon je prav
               gotovo dober, je usklajen s fiskalnimi možnostmi, ki jih ima ta država na voljo.
               Razrešil je tiste probleme, ki jih je vlada ocenila, da jih je treba razrešiti v čim
               boljši možni meri. To je razbremenjevanje dela, to so olajšave, družinske, posebne in
               splošne in še vrsta drugih. Normalno je, da vsak zakon pušča tudi še odprte zadeve,
               ki jih bo treba reševati takrat, ko bomo za to imeli možnosti. Zaradi tega bom zakon
               podprl, da ne bodo na trnih tistih, ki bodo glasovali proti s figo v žepu, ker bodo
               praktično molili za to, da bi bil zakon sprejet. Hvala.</p>
            </sp>
            <sp xml:id="SDZ3-Izredna-44-2004-05-06.sp73">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo ima Alojz Peterle.</p>
            </sp>
            <sp xml:id="SDZ3-Izredna-44-2004-05-06.sp74">

               <speaker>ALOJZ PETERLE:</speaker>

               <p>Hvala lepa, gospod podpredsednik. Name se je v zvezi s tem zakonom obrnilo kar nekaj
               diplomatov, pa vsi veste, da slovenska diplomacija ni ravno leglo opozicije. Name so
               se obrnili zaradi skrbi, ki je povezana z uveljavljanjem principa univerzalnosti
               dohodkov, ki je sicer dobrodošlo načelo, nimam nič proti temu, ampak skupaj s
               slovenskimi diplomati pa nasprotujem temu, da slovenska vlada in koalicija, ki jo
               podpira, noče slediti zgledom Nemčije, Francije, Španije in še kakšne države, ki na
               tem področju poznajo izjeme. Zato ta zakon meni ne deluje evropsko, deluje mi precej
               v starem duhu, tako imenovane "gleichschaltunge", kar vsi po istem principu, kar ne
               odraža mentalnega zdravja in politične občutljivosti. Zato mislim, da bi bilo bolje,
               da bi vlada sledila tem zgledom, kakor pa - slišal sem -, da bo pravzaprav s tem
               zakonom povzročila, da bo treba diplomatom dvigniti plače, da bodo lahko plačali
               davek, če tako rečem, ker poslej se bo zgodilo, tako berejo diplomati ta zakon, da
               boš ti za najemnino mesečno, seveda najemnina ti bo šla v prihodke, in če bo držalo
               to, kar je bilo povedano, da naj bi se položaj diplomatom ne poslabšal, bo treba
               dvigniti plače, da bodo lahko plačali državi. Meni se to zdi nespametno, seveda ne
               bom tega podrl, slišal sem pa, da je na televiziji, ko ljudje glasujejo, 70% ljudi
               meni, da bo njih bolj obremenil ta zakon, kakor pa doslej. Glas ljudstva je čisto
               jasen glede tega.</p>
            </sp>
            <sp xml:id="SDZ3-Izredna-44-2004-05-06.sp75">

               <speaker>PODPREDSEDNIK VALENTIN POHOREC:</speaker>

               <p>Prosim brez motenja razpravljavcev. Dr. Jožef Bernik, imate besedo.</p>
            </sp>
            <sp xml:id="SDZ3-Izredna-44-2004-05-06.sp76">

               <speaker>DR. JOŽEF BERNIK:</speaker>

               <p>Hvala lepa, gospod podpredsednik. Gospod minister in spremstvo. Ta zakon je izredno
               važen kot tudi vsi ostali v sklopu davčne zakonodaje, ki smo jo sprejemali.</p>
               <p>Osebno ne bom glasoval za ta zakon iz razloga, ker nismo imeli resnično prave debate,
               časa za pravo diskusijo, o stvareh, ki bi jih morali še reševati. Veliko je bilo
               povedanega za ali proti temu zakonu. Vendar jaz se nekoliko strinjam z mnenjem nekega
               ekonomista, ki pri vladi ni ravno priljubljen, ki je napisal že decembra, da ta zakon
               ni družbeno optimalen, kar se tiče gospodarskega in socialnega učinka Jaz se s tem
               strinjam. On tudi pravi, da pričakuje, da bo kmalu potrebno ta zakon spremeniti. Ne
               vem, če se vi strinjate s tem. Bojazen, ki jo imam, je, da bo ta zakon ostal in se ne
               bo ničesar spremenilo. Tukaj je nedvomno veliko interesov, ki niso pravpostavljeni
               oziroma zadoščeni. Sicer ne bom dolžil finančnega ministrstva, ki je verjetno veliko
               vložilo v to stvar, ampak bi potrebovali verjetno še kakšnega duhovnega svetovalca,
               da bi vas opozoril na nekatere probleme naših ljudi. Zaradi tega na žalost ta zakon
               ne bom podprl. Hvala.</p>
            </sp>
            <sp xml:id="SDZ3-Izredna-44-2004-05-06.sp77">

               <speaker>PODPREDSEDNIK VALENTIN POHOREC:</speaker>

               <p>Hvala. Še Ivan Kebrič, obrazložitev glasu. Vidim, da bodo še prijave.</p>
            </sp>
            <sp xml:id="SDZ3-Izredna-44-2004-05-06.sp78">

               <speaker>IVAN KEBRIČ:</speaker>

               <p>Hvala za besedo. Spoštovani navzoči, v imenu poslanske skupine, prosim. Ko smo
               poslušali vse razprave in tudi govorili o tem, kako se davčno breme prerazporeja, je
               bistveno to, da v Demokratični stranki upokojencev Slovenije imamo na vrhu našega
               programa socialo.</p>
               <p>Vsaka prerazporeditev obremenitev, tokrat davčnih, gre na račun enega v korist
               drugega. Zato bomo v naši poslanski skupini podprli ta zakon, ker vendarle
               razbremenjuje do neke mere, kot sem dejal že uvodoma, najnižje socialne sloje in v
               večji meri obremenjuje tiste, ki so doslej bili v ugodnejšem položaju. Seveda vsi
               razumemo, da sedaj zganjajo vik in krik, ker jim bodo pač davčne obremenitve malo več
               odvzele, kot so jim jemale doslej. Menimo, da je to pravično. Prav gotovo pa bo v
               prihodnje še marsikaj koristnega, kar je bilo v tej razpravi inže v predhodni ob
               samem sprejemanju zakona povedanega, koristilo, da ga bomo v bodoče še izboljšali,
               predvsem na račun tistih, ki komajda shajajo, brez ozira, ali so sedaj davčno malo
               manj obremenjeni z dohodnino, na drugi strani pa mislimo, da je to osnova za
               izboljšanje življenjskega standarda. Ponavljam, da bomo v poslanski skupini ta zakon
               podprli.</p>
            </sp>
            <sp xml:id="SDZ3-Izredna-44-2004-05-06.sp79">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Vizjak ima besedo.</p>
            </sp>
            <sp xml:id="SDZ3-Izredna-44-2004-05-06.sp80">

               <speaker>MAG. ANDREJ VIZJAK:</speaker>

               <p>Hvala lepa. Sam zakona ne bom podprl, predvsem iz treh ključnih razlogov. Prvi razlog
               je, da zakon ne razbremenjuje dela v takšni meri, kot bi bilo potrebno, zato ostaja
               Slovenija še zmeraj v vrhu najbolj obdavčljivih držav, kar se dela tiče. Ne dotika se
               pa obdavčitve tistega, kar v Sloveniji praktično na vsakem koraku opažamo, to je,
               kakršnegakoli posega v tranzicijske bogataše, ki so si v obdobjih tako ali drugače
               nedorečenih in tudi dorečenih, pa seveda sodno nepreganjanih zgodb obogateli čez mejo
               razumnega in seveda od tega ne bodo državi plačali nič. Ne bom podprl zakona tudi
               zaradi tega, ker se destimuliranja izplačevanja avtorskih honorarjev loteva na
               nepravi način. Namesto da bi se striktno izvajal nadzor nad tem, kaj je avtorsko delo
               in kaj ni avtorsko delo, se ga davčno naredi manj privlačnega in se ga s tem želiv
               neki meri narediti tudi neprivlačnega. Zakonu pa tudi ne bom nasprotoval, predvsem
               zaradi tega, ker vlada in tudi spoštovane poslanke in poslanci so prisluhnili
               družinski pobudi in za razliko od prvotnih predlogov obdržali progresivne davčne
               olajšave zadružine z več otroki. In ne nazadnje tudi zaradi tega, ker je pri
               določenih rentah vlada popustila in jih ne vključuje več v davčno osnovo. Zato temu
               ne bom nasprotoval, zakona pa zaradi prej naštetega tudi ne bom podprl. Hvala.</p>
            </sp>
            <sp xml:id="SDZ3-Izredna-44-2004-05-06.sp81">

               <speaker>PODPREDSEDNIK VALENTIN POHOREC:</speaker>

               <p>Hvala. Geza Džuban ima besedo za obrazložitev glasu in nato še Ciril Pucko.</p>
            </sp>
            <sp xml:id="SDZ3-Izredna-44-2004-05-06.sp82">

               <speaker>GEZA DŽUBAN:</speaker>

               <p>Hvala lepa. Zakon bom podprl. Predstavnik državnega sveta je na koncu v svoji
               obrazložitvi dal vedeti poslancem, da je bistveni problem oziroma osnova za veto
               kultura. Iz obrazložitev glasov in razprav kolegov poslancev pa smo lahko ugotovili,
               da to vse ni res, kar je njim kot neka osnova za veto, ki ga je izglasoval državni
               svet.</p>
               <p>Istočasno je bila prisotna manipulacija z raznimi skupinami prizadetih državljanov
               skozi ta zakon, ki naj bi bili prizadeti, pa temu ni res. Eno velikih področij za
               manipulacijo je kmetijstvo, o katerem smo poslušali tukaj v nedogled, kaj se bo
               zgodilo, kar pa seveda spet ni res. Ugotovili smo iz podatkov, da bo zelo majhna
               skupinateh državljanov prizadeta skozi obdavčitev po tem zakonu, medtem ko ostalim,
               kot nekateri tudi kolegi grozijo, kako jih bo pobralo zaradi tega zakona, seveda ni
               nič res. Na eni strani olajšave, na drugi strani možnosti za tudi natančnejše vodenje
               stroškovnika na kmetijah kaže na to, da bo vlada tukaj zbrala malo denarja in bo
               finančno imela malo koristi pa veliko politično škodo in seveda je to potem razlog,
               da bom zakon podprl, je pa za pričakovati ponovno določene dezinformacije, ki bodo
               sledile, ker časza uveljavljanje določenih obremenitev je takšen, da seveda dovolitev
               bo možno manipulirati z državljani, kot se to tudi sedaj dogaja.</p>
            </sp>
            <sp xml:id="SDZ3-Izredna-44-2004-05-06.sp83">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Ciril Pucko.</p>
            </sp>
            <sp xml:id="SDZ3-Izredna-44-2004-05-06.sp84">

               <speaker>CIRIL PUCKO:</speaker>

               <p>Hvala lepa, gospod podpredsednik. Spoštovani! Glasoval bom za ta zakon. Najprej
               zaradi tega, ker je to edini zakon v samostojni Sloveniji, ki najbolj razbremenjuje
               povprečnega davkoplačevalca.</p>
               <p>Pridobivajo osebe z najnižjimi dohodki, vsi, ki imajo davčno osnovo do dveh
               povprečnih plač pridobijo za 3,2% oziroma je njihova davčna obremenitev za toliko
               nižja. Pridobivajo družine z vzdrževanimi otroki, pridobivajo različne interesne
               skupine in podprl bom ta zakon, ker sledi socialnemu sporazumu, ker sledi željam
               interesnih skupin iz dejavnosti kmetijstva. In, kot je bilo že povedano, ko bomo
               sprejeli zakon o ugotavljanju katastrskega dohodka, bodo izpolnjeni vsi pogoji, ki so
               jih te skupine v razpravi postavljale.</p>
               <p>Zakon bom podprl tudi zato, ker ne želim glasovati proti slovenskim državljankam in
               državljanom, kajti glasovati proti pomeni ravno to, glasovati proti njim.</p>
            </sp>
            <sp xml:id="SDZ3-Izredna-44-2004-05-06.sp85">

               <speaker>PODPREDSEDNIK VALENTIN POHOREC:</speaker>

               <p>Hvala. Še mag. Marko Diaci.</p>
            </sp>
            <sp xml:id="SDZ3-Izredna-44-2004-05-06.sp86">

               <speaker>MAG. MARKO DIACI:</speaker>

               <p>Hvala za besedo. Jaz bom ravno nasprotno glasoval, proti temu zakonu. Nihče do sedaj
               me ni prepričal, da bodo ugodne posledice tega zakona vplivale na, bom rekel, boljše
               pogoje v tej državi. Zakaj? Zaradi tega, ker je po mojem mnenju v tem zakonu
               premajhen rez, ki bi omogočil večjo razbremenitev dela in večjo obdavčitev kapitala.</p>
               <p>Potem mislim, da smo izgubilo veliko priložnost, da bi mladim družinam omogočili
               lažji prehod na samostojno življenjsko pot, predvsem kar se tiče olajšav na
               stanovanja. Vsi ugotavljamo, da so stanovanjski problemi v Republiki Sloveniji
               pereči. Kaj smo pripravljeni za to narediti tudi v tem smislu dohodninskih olajšav,
               ki so po mojem mnenju zelo zelo nežni in zgolj na nek način obliž na izpostavljene
               probleme. Mislim, da je tu velika pomanjkljivost. Lahko bi z malce dolgoročnejšim
               konceptom na kratek rok se odpovedali določenim prihodkom iz naslova dohodnine,
               hkrati pa bi na srednji rok pridobili iz drugih naslovov, kot so davek na dodano
               vrednost in tako naprej o teh zadevah sem že razlagal. In mislim, da je to velika
               pomanjkljivost tega zakona. Hvala.</p>
            </sp>
            <sp xml:id="SDZ3-Izredna-44-2004-05-06.sp87">

               <speaker>PODPREDSEDNIK VALENTIN POHOREC:</speaker>

               <p>Hvala. Bogdan Barovič.</p>
            </sp>
            <sp xml:id="SDZ3-Izredna-44-2004-05-06.sp88">

               <speaker>BOGDAN BAROVIČ:</speaker>

               <p>Hvala. Nisem se mislil oglasiti, ampak bom jasno in glasno povedal, da bom glasoval
               proti. Ampak ne proti slovenskemu ljudstvu, temveč proti zakonu. Edino, če slovenski
               narod želi nove davčne obveznosti, ki jih dobiva, in nekatere višje davčne stopnje,
               ki so očitne in razvidne. Če pa si narod to želi, potem pa seveda glasujmo tako, kot
               je rekel gospod moj spoštovani kolega. Glasoval bom proti.</p>
            </sp>
            <sp xml:id="SDZ3-Izredna-44-2004-05-06.sp89">

               <speaker>PODPREDSEDNIK VALENTIN POHOREC:</speaker>

               <p>Še kolega Brenčič.</p>
            </sp>
            <sp xml:id="SDZ3-Izredna-44-2004-05-06.sp90">

               <speaker>STANISLAV BRENČIČ:</speaker>

               <p>Hvala lepa. Glasoval bom proti zakonu, pa ne zato, ker je zakon kot celota slab - to
               je pomemben zakon in je potreben. Oglašam se pa s svojo obrazložitvijo zato, ker se
               nekateri državo bližniki zopet posipajo s pepelom tudi ob obrazložitvi glasu. V ta
               zakon so vgrajene rešitve, ki so povsem nasprotne od tega. Rešitve, ki so sestavni
               del političnega marketinga volilnega leta in je gospod minister pravilno ugotovil.
               Tudi če se bo zakon odprl, se olajšave ne bodo večale, ampak kvečjemu manjšale. Prav
               bi pa bilo, da bi se v tem zakonu nekatere olajšave povečale, predvsem tiste, ki so
               namenjene za izgradnjo stanovanja, vzdrževanje hiše in tako naprej, ker sedaj sploh
               ne pride v obzir, ker je kvota olajšav takoj prevelika. Zato še vedno ne bo treba
               obrtnim dejavnostim in tako naprej izstavljati računov za storjeno opravilo in ne
               bodo plačevali DDV-ja, zato ker tisti, ki storitev naroči nima nobene potrebe, da ima
               račun, ker mu nič ne pomeni, ker mu nič ne koristi v smislu olajšav, konec leta je
               suma sumarum. Prihodek v državni proračun je s takim pristopom poprej manjši, kot bi
               bil, če bi se za vsako opravljeno delo izdala fakutra in se obračunal DDV. Zato tega
               zakona - tudi sam minister ve, bi smel imeti nekoliko drugačen pristop v posameznih
               segmentih - in ga ne bom podprl. Hvala.</p>
            </sp>
            <sp xml:id="SDZ3-Izredna-44-2004-05-06.sp91">

               <speaker>PODPREDSEDNIK VALENTIN POHOREC:</speaker>

               <p>Kolegice in kolegi! Zaključujemo obrazložitev glasu. Prehajamo na odločanje, prosim
               za pozornost. Preglejte svoje naprave za glasovanje. Glasujemo. Navzočih nas je 77,
               za zakon je glasovalo 49 poslank in poslancev, proti 24.</p>
               <p><stage>(Za je glasovalo 49.)</stage><stage>(Proti 24.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in odrejam odmor 30 minut, to je do 13.43.
               Hvala za sodelovanje.</p>
               <stage>(Seja je bila prekinjena ob 13.12 uri in se je nadaljevala ob 13.46 uri.)</stage>
            </sp>
            <sp xml:id="SDZ3-Izredna-44-2004-05-06.sp92">

               <speaker>PREDSEDNIK BORUT PAHOR:</speaker>

               <p>Smo pri <title>2. TOČKI DNEVNEGA REDA - OBRAVNAVI KONČNEGA POROČILA O PARLAMENTARNI
                  PREISKAVI ZA UGOTOVITEV ODGOVORNOSTI OSEB IN NOSILCEV JAVNIH POOBLASTIL GLEDE
                  NAKUPA IN PRODAJE ELEKTRIČNE ENERGIJE, ZARADI ČESAR JE BILA DOMNEVNO POVZROČENA
                  GOSPODARSKA ŠKODA V SISTEMU SLOVENSKEGA ELEKTROGOSPODARSTVA.</title>
               </p>
               <p>Najprej izražam zahvalo predsedniku in komisiji, da je končala delo v tem mandatu, da
               je predložila zboru končno poročilo, da ga lahko obravnavamo. Za obravnavo je več kot
               tri ure časa; upajmo, da bo to dovolj. Najprej bom dal besedo predsedniku komisije,
               kolegu Kelemini, da predstavi ugotovitve, ki bodo potem predmet stališč poslanskih
               skupin ter poslank in poslancev v razpravi. Prosim, predsednik.</p>
            </sp>
            <sp xml:id="SDZ3-Izredna-44-2004-05-06.sp93">

               <speaker>BRANKO KELEMINA:</speaker>

               <p>Hvala lepa. Spoštovani gospod predsednik, poslanke in poslanci! Hvala tudi za vašo
               spodbudno besedo glede dokončanja dela preiskovalne komisije, elektro komisije.
               Vendar moram, žal, najprej v svojem imenu in tudi kot predsednik preiskovalne
               komisije - in upam, da tudi v imenu vsaj dela članov - ostro in odločno protestirati
               proti enostranski proti poslovniški omejitvi, se pravi, določitvi časa za
               predstavitev končnega poročila preiskovalne komisije in njenega triletnega dela na
               borih deset minut. Poslovnik državnega zbora v nobeni določbi ne postavlja omejitev
               za predlagatelje. Tovrstne omejitve tudi niso v skladu z dosedanjo prakso. Zakaj ta
               omejitev, zakaj samo deset minut? To je prvič v zgodovini slovenskega parlamenta, da
               na tako grob in drastičen način poskušate zapreti usta preiskovalni komisiji in
               preprečiti, da bi o preiskavi, o preiskani zadevi bila korektno seznanjena
               tudislovenska javnost. Ocenjujemo, da bi namesto omejitev na deset minut morala
               predvsem parlamentarna večina, poslanci vladnih strank, vzeti neomejen čas, da bi s
               svojo razpravo prispevali k odpravi negativnih stanj v državi, da se kaj podobnega ne
               bi nikoliveč zgodilo. Zdaj pa so tisti očitno, to je parlament in poslanci vladnih
               strank, ki so najbolj odgovorne za varovanje in spoštovanje pravnega reda v
               Sloveniji, ki so najbolj odgovorni za nadzor in varovanje slovenskega premoženja in
               javnega denarja, s takšnim ravnanjem poskušali in poskušajo oziroma so z napovedano
               omejitvijo časa na deset minut preiskovalni komisiji in njenemu predsedniku
               preprečili korektno predstavitev triletnega dela in preprečili razjasnitev
               povzročitve večmilijardne gospodarske škode Sloveniji. Več kot 14 milijard
               gospodarske škode je bilo povzročene v tem preiskovanem obdobju. Jasno je, da želi
               parlamentarna vladna večina preprečiti razpravo, ni jim mar resnica, ni jim mar
               pošteno delo in blaginja vseh Slovencev, kar radi govorijo, ampak očitno ščitijo
               svoje ozke strankarske interese in s temi dejanji, preprečitvijo argumentirane
               razprave, ščititi interese posameznikov, ki delujejo proti Sloveniji za svoje osebne
               koristi.</p>
               <p>Preiskovalna elektro komisija je skoraj v treh letih preiskave poskušala biti do
               skrajnosti korektna. Nikoli na nobeni seji ni bilo nikakršnih zapletov ali spopadov.
               Preiskovalna elektro komisija je zaključno poročilo sprejela brez glasu proti. V
               poročilu, ki je pred nami, pa je korektno in na temeljih dokazov, na listinah, na
               dokumentih in je v svojih ugotovitvah in sklepih blago in mlačno, da glede na
               dejansko stanje, kakršno v resnici je, bolj ne more biti - zakaj potem ta silen
               revolt z vseh strani na poročilo, zakaj je tako huda diskreditacija komisije?</p>
            </sp>
            <sp xml:id="SDZ3-Izredna-44-2004-05-06.sp94">

               <speaker>PREDSEDNIK BORUT PAHOR:</speaker>

               <p>Gospod predsednik komisije, vas lahko prekinem?</p>
            </sp>
            <sp xml:id="SDZ3-Izredna-44-2004-05-06.sp95">

               <speaker>BRANKO KELEMINA:</speaker>

               <p>Ja, lahko.</p>
            </sp>
            <sp xml:id="SDZ3-Izredna-44-2004-05-06.sp96">

               <speaker>PREDSEDNIK BORUT PAHOR:</speaker>

               <p>Odločil sem se, upam, da ne bom za to kregan, za 10 minut vam bom podaljšal možnost
               za uvod. Prosim.</p>
            </sp>
            <sp xml:id="SDZ3-Izredna-44-2004-05-06.sp97">

               <speaker>BRANKO KELEMINA:</speaker>

               <p>Hvala lepa, gospod predsednik. Če je tako, se zahvaljujem za vaše razumevanje, bom
               nadaljeval potem v drugem stilu. Ampak, kljub temu me čudi, kot predsednika
               preiskovalne komisije. Poglejte, včeraj skliče tiskovno konferenco vlada in pretežni
               del vlade, ki sploh v tem poročilu ni omenjen oziroma njen minister s hudimi
               obtožbami na račun komisije, poglejte samo to celo vrsto člankov, in se seveda
               sprašujemo, zakaj se oglaša minister, ki v poročilu sploh ni omenjen in ni predmet
               preiskave. Očitno je poročilo, kljub svoji mlačnosti, nekomu stopilo na žulj in
               sprašujem se, zakaj taki napadi, kot so. Komisija naj bi se lotila zadev, ki jim ni
               kos, potem kup izmišljotin in netočnosti, da je v poročilu polno neumnosti, da smo
               zmešali hruške, jabolka in še drugo zelenjavo.</p>
               <p>Jaz razumem, da minister ne spoštuje mene osebno kot predsednika komisije, raje bi
               me verjetno tisočkrat videl mrtvega kot eno minuto živega, zato ker sem pač poslanec,
               ki ga ni mogoče kupiti, ampak, zakaj tako huda diskreditacija ostalih članov
               komisije. Tukaj je gospod Pohorec, ki je podpredsednik državnega zbora - je on tako
               nekredibilen član te komisije, da se lahko po komisiji tako pljuva? Ali gospod
               Grošelj, priznan politik, strokovnjak na različnih področjih, nekredibilen član
               komisije, ali je gospod Janc, predsednik odbora za infrastrukturo, nekredibilen član
               komisije, gospodarski strokovnjak, 12 let poslanec državnega zbora? Jaz mislim,
               gospod predsednik, da bi bilo potrebno in nujno gospoda ministra opozoriti in poslati
               apel, zahtevo, da se opraviči državnemu zboru, ker žali celotni državni zbor in
               preiskovalno komisijo s takimi pamfleti, ki so pa zapisani resnično v teh dokumentih
               oziroma vteh izjavah, ki so bile včeraj na tiskovni konferenci povedane. To samo za
               opozorilo, ker mislim, da to ni korektno...</p>
            </sp>
            <sp xml:id="SDZ3-Izredna-44-2004-05-06.sp98">

               <speaker>PREDSEDNIK BORUT PAHOR:</speaker>

               <p>Podaljšal sem vam za 10 minut na mojo odgovornost, ampak sedaj vas moram samo
               opozoriti, da je vaša naloga, da najprej uvodoma predstavite poročilo komisije, potem
               pa bo čas za razpravo in za izmenjavo mnenj še dovolj. Prosim, predsednik.</p>
            </sp>
            <sp xml:id="SDZ3-Izredna-44-2004-05-06.sp99">

               <speaker>BRANKO KELEMINA:</speaker>

               <p>Prav. Skratka, menimo, da si slovenski parlament kot celota lahko dovoli, da o tako
               pomembnem poročilu o triletnem delu preiskovalne komisije in povzročeni gospodarski
               škodi, vsaj tako smo mi ocenili, za več kot 14 milijard, povzročeni v slovenskem
               elektrogospodarstvu, da si moramo resnično vzeti čas in da ne smemo take zadeve
               pomesti pod preprogo, kot se je to včasih že dogajalo oziroma se rado dogaja.</p>
               <p>In sedaj seveda o vsebini poročila. Kaj se je pravzaprav dogajalo na vladi pred
               odklopom, to je eno izmed najpomembnejših vprašanj, o katerem se je in se je morala
               preiskovalna komisija pozabavati. Kdo je dejansko odobril odklop in tako naprej. Jaz
               imam sicer tukaj zaupni dokument, ampak jaz mislim, da ni več zaupen, ker nosi datum
               1998. Jaz si bom drznil nekatere določbe tega dokumenta tudi citirati, ker so izredno
               pomembne in za razumevanje celotne zadeve najpomembnejše tako rekoč v tej razpravi.</p>
               <p>Omenil bom samo del gradiva za 64. sejo vlade, ki je bila 4.6.1998, gradivo je
               predložilo ministrstvo za gospodarske dejavnosti, in sicer gre za predlog za
               uvrstitev gradiva na sejo vlade Republike Slovenije v zvezi z lastništvom in statusom
               Nuklearne elektrarne Krško.</p>
               <p>V eni izmed opcij, v kateri so iskali, kako rešiti problem Nuklearne elektrarne
               Krško, je zapisano naslednje - to moram enostavno citirati, ker je najpomembnejši
               dokument pri celotni preiskavi: "Pri enostranskih potezah slovenske strani se je
               potrebno zavedati, da hrvaške strani ne moremo prisiliti v sodelovanje pod našimi
               pogoji. Hrvaška stran ima možnost zaostriti konflikt s plačevanjem le tistega dela
               faktur, ki ga sama priznava, kar v milejši obliki že sedaj prakticira. Zaostruje pa
               lahko tudi v odnosu do drugih odprtih vprašanj, na primer investicij in razgradnje,
               postavlja vprašanje, ali lahko slovenska stran vzame Hrvaški možnost razpolagati z
               električno energijo iz Krškega. Ocena skupine je, da je to v praksi težko izvedljivo.
               Hrvaška naše zahteve za zmanjšanje odjema verjetno ne bi spoštovala. Če pa bi izvedli
               odklop daljnovodov, bi to imelo dolgoročne negativne posledice, tako za Hrvaško kot
               tudi za Slovenijo. Razlogi so naslednji. Hrvaško bi mednarodnopravno težko opredelili
               kot tatu energije, saj enostranskih potez ne moremo temeljiti na obstoječih pogodbah,
               SAS, <stage>(samoupravni sporazum)</stage>, posebej še če za izterjavo izstavljenih računov za
               dobavljeno energijo in moč niso bile izkoriščene vse pravne poti izterjave." Zelo
               pomembna ugotovitev.</p>
               <p>Naslednja točka: "Slovenija ne bi mogla ustrezno vnovčiti hrvaških megavatov iz
               Krškega, torej ne bi mogla ustrezno vnovčiti, dokler ne bi bil jasen pravni status
               zadeve, sama pa toliko pasovne energije ne more porabiti brez zapiranja drugih
               pomembnih elektroenergetskih objektov." Zelo jasna ugotovitev in stališče. "Hrvaška
               bi bila zaradi odklopa prizadeta, vendar ne toliko, da bi jo to ogrozilo v njenih
               vitalnih interesih. Njena prilagodljivost je zaradi specifičnosti njihovih
               elektroenergetskih objektov kratkoročno večja kot slovenska. Dodaten argument je tudi
               gradnja daljnovoda proti Madžarski, ki je v pripravi. Hrvaška lahko odgovori z
               eskalacijo napetosti na drugih področjih kot je meja, slovensko premoženje na
               Hrvaškem in tako naprej. Hrvaške ne bi bilo mogoče več zavezati za prevzem obveznosti
               za razgradnjo NEK in tako naprej. Skratka, Hrvaška bi tudi sprožila verjetno
               odškodninski postopek zaradi nedobavljene električne energije. Omenjeni razlogi
               govorijo v prid dogovorni rešitvi." Z drugimi besedami torej ne "fait accompli",
               ampak dejansko dogovorna rešitev glede statusa nuklearne elektrarne Krško. Vlada na
               podlagi tega - to se je dogajalo, kot sem prej povedal, 4.6.1998, pred odklopom -
               dejansko ni sprejela nobenega sklepa, na podlagi katerega naj bi se elektrika Hrvaški
               odklopila. In v zaključku tega dokumenta so bile sprejete pomembne ugotovitve, kjer
               se ugotavlja, recimo, da je cena energije oziroma da dosedanje delo začasnega
               poslovodnega odbora kaže, da je bil opravljen pozitiven premik v smeri zagotovitve
               likvidnosti in pogojev poslovanja, cena energije uravnotežena in je za hrvaško stran
               iz enostransko določenega nivoja s 2,5 centa dvignjena na 2,65 centa USD, od 1.1.1997
               pa ukinjena praksa vračila amortizacije in druge aktivnosti. Takšna situacija omogoča
               NEK, da ob pogoju plačevanja dobavljene energije postavi solidne finančne temelje za
               pristop k projektu modernizacije. Same ugodne ugotovitve. Dinamika izplačevanja
               obveznosti za dobavljeno energijo kaže, da Hrvatska Elektroprivreda ne more slediti
               takšnim realnim odnosom, saj zapadle obveznosti za dobavljeno energijo znašajo
               trenutno med 1,5 milijarde do 2 milijarde SIT, brez dekomisije. Zato se postavlja
               zahteva za zavarovanje plačil za bodoče dobave energije. Torej, sredi poletja pred
               odklopom tako rekoč približno 2 milijardi dolgov, pa še neke zapadle obveznosti za
               nazaj, več kot 3 milijarde. V vseh poročilih, ki jih vlada potem navaja, govori o 10
               milijardah; zdaj, če je toliko dekomisije zraven, je drugo vprašanje. Ampak, skratka,
               tudi očitno zelo nasprotujoči si podatki. Skratka, cela vrsta drugih ugotovitev in
               zaključkov še na tem področju, niti enega negativnega, na podlagi katerega bi bilo
               potrebno prekinitidobavo električne energije.</p>
               <p>Tu imamo potem tudi zaključke še enega drugega dokumenta, kjer se ponovno govori o
               tem, da nepriznavanje dogovorjene cene in zamude pri plačilih kažejo na dejstvo, da
               HEP namenoma izvaja pritisk na NEK oziroma slovensko stran, da bi dosegla uveljavitev
               svojih stališč na ostalih področjih, se pravi, zaposlovanje, upravljanje,
               participacija industrije, minimalni stroški in tako naprej. Na dan 13.7., to je tako
               rekoč 20 dni pred odklopom, še nekaj manj, HEP dolguje 2 milijardi 36 milijonov
               tolarjev, brez dekomisije. 20. julija 1998 pa zapade dodatnih 440 milijonov SIT.</p>
               <p>Skratka, nobenih razlogov za odklop. Seveda, potem se je pa odklop zgodil, in kdo ga
               je forsiral? Sforsiral ga je brez sklepa vlade - brez sklepa vlade je dal naročilo za
               odklop gospod Dragonja, takratni minister vlade in tudi nikoli po tem vlada ni
               razpravljala o tem predlogu sklepa oziroma o tej ugotovitvi, zakaj se je to zgodilo.
               Nikoli ni nobene razprave v zvezi s tem bilo. Potem pozneje seveda pa se je že
               ugotavljalo, še istega leta, novembra ali oktobra, izpad prihodka Nuklearne
               elektrarne Krško zaradi nedobavljene električne energije iz Nuklearne Krško Hrvatski
               elektroprivredi. Pri izvozu se dosega nižja cena, kot jo nuklearna elektrarna Krško
               zaračunava Hrvatski elektroprivredi. Cena za HEP je bila 4,5 SIT za kilovatno uro,
               cena v izvozu, predpostavljajo, naj bi bila 3,2, razlika je 1,3. Dejansko je pa ta
               cena bila bistveno nižja, torej bila je povzročena velika razlika že v začetni fazi
               nedobave elektrike Hrvaški.</p>
               <p>Tukaj se tudi ugotavlja, da naj elektro sistem zagotovi razpoložljivo sistemsko
               rezervo v višini 893 milijonov tolarjev za tri mesece do oktobra 1998 za pokrivanje
               razlike v ceni med dobavljeno energijo nuklearni elektrarni Krško za Republiko
               Hrvaško, ki je nastala zaradi izvoza namesto prodaje Hrvaški.</p>
               <p>Skratka, nobenih argumentov ni bilo. Ta dokument jasno kaže na to, da bi bilo
               potrebno energijo Hrvaški prekiniti, kajti niso bile izčrpane niti ene pravne
               možnosti oziroma pravne podlage, pravne možnosti za izterjavo po drugih zakonitih
               poteh hrvaškega dolga električne energije. Seveda, tukaj je še cela vrsta drugih
               vprašanj, ki se pojavljajo v zvezi s tem, ampak niso toliko pomembna.</p>
               <p>Sedaj, če se naslonim na dokazni sklep in vse to, kar je dejansko preiskovalna
               komisija morala v tem obdobju raziskati. Dejansko je morala komisija ugotoviti
               dejansko stanje na tem področju za čas odklopa od koneca julija 1998 do prve polovice
               leta 2001.</p>
               <p>Celotno poročilo, kot sem že povedal, temelji na dokazih, verodostojnih listinah, ki
               jih je pa sicer resnično zelo malo. Teh listin je razmeroma malo, eden izmed teh
               dokumentov, ki sem ga sedaj pokazal, je eden izmed najobsežnejših, vse ostalo so
               posamični listi, kjer gre za majhno korespodenco med posameznimi akterji, vbistvu za
               nepomembne zadeve oziroma zelo majhen obseg dokumentacije na tem področju med vlado
               in med drugimi udeleženci.</p>
               <p>Skratka, v tem poročilu pri ugotovitvah in dejanskem stanju ni nobenih izmišljotin,
               vse, kot sem povedal temelji na verodostojnih listinah.</p>
               <p>Postavlja se seveda sedaj vprašanje, katera stanja in ravnanja so preiskovalno
               komisijo najbolj zanimala. Prav gotovo so preiskovalno komisijo zanimala samo
               ravnanja Slovenije, slovenske vlade, Elesa, NEK-a, ne pa ravnanje Hrvaške, kajti tudi
               v samem ugotovitvenem sklepu in pa dokaznem sklepu smo opredelili, da naj
               preiskovalna komisija razišče dejansko stanje in odgovornost nosilcev javnih funkcij
               glede nakupov in prodaje električne energije za hrvaški del energije, ki ni bil
               dobavljen Hrvaški in je bil prodan Elesu oziroma dana v izvoz, kolikor je pač bilo
               viškov. Torej, Hrvaška nas ne zanima. Kakšne ukrepe je Hrvaška podvzela v zvezi s
               tem, ali je stopnjevala pritisk na slovensko stran glede neplačevanja in tako naprej,
               sami ocenjujemo, tako kot je tudi iz tega gradiva razvidno, ki sem ga prej prebral,
               da Slovenija ni izčrpala vseh pravnih možnosti za poravnavo izterjav, pač pa je
               enostransko prekinila dobavo, brez sklepa vlade, kot smo potem tudi ugotovili.</p>
               <p>Prav gotovo je izredno pomembno pri vseh teh raziskavah tudi to, da je odgovornost
               nosilcev javnih funkcij, ki so bili takrat na ustreznih položajih, nesporno dokazana
               in da so ugotovitve komisije in potem tudi sami sklepi komisije po naši oceni izredno
               blagi. In bi bilo prav, da bi državni zbor tako pomembno zadevo, kot je bila
               preiskava elektro preiskovalne komisije, sprejel v taki obliki, kot je predloženo,
               saj je iz celotnega postopka razvidno, da nihče izmed članov komisije ni imel
               posebnih pripomb na samo poročilo in nihče izmed članov komisije tudi ni predložil
               ločenega mnenja. Tako da je poročilo v takšni obliki, kot je predloženo, prav gotovo
               primerno za sprejem. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp100">

               <speaker>PREDSEDNIK BORUT PAHOR:</speaker>

               <p>Dobro, gospod predsednik. Še enkrat naj izrazim zadovoljstvo, da imamo poročilo na
               klopi. Rekel sem, da sem - ne zato, da bi bil to kakšen presedan, zato ker je
               poročilo preiskovalne komisije pomemben parlamentarni institut - podaljšal možnost
               vašega uvoda še za enkrat. Prosim, da se tega ne jemlje kot nek presedan. Sedaj bomo
               imeli torej skoraj tri ure razprave, pred tem pa predstavitev stališč poslanskih
               skupin. Kolega Kebrič, v imenu poslanske skupine DeSUS, imate besedo.</p>
            </sp>
            <sp xml:id="SDZ3-Izredna-44-2004-05-06.sp101">

               <speaker>IVAN KEBRIČ:</speaker>

               <p>Hvala za besedo. Spoštovani navzoči! Izkušnje pa pregovor, ljudski rek, govori, da
               ima vsak osumljenec pravico, da sum ovrže, sploh pa, če je obdolžen, in to ne za
               malo, temveč, kot smo prebrali, kar za 14 milijard slovenskih tolarjev. V poslanski
               skupini smo skrbno prebrali poročilo komisije, na drugi strani pa tudi odgovore ali
               ugovore prizadetih dejavnikov, kako so oni ocenjevali svojo krivdo, ki jim je bila
               naprtena, ne pa v celoti vedno dokazana, z ozirom na škodo, ki naj bi jo povzročili.</p>
               <p>Vsaka zadeva ima dve plati, ne samo medalja dve strani, ampak tudi zvon in glas,
               kakršen je bil podan s stališča komisije, ki je ugotavljala odgovornost odgovornih
               oseb in nosilcev javnih pooblastil glede nakupa in prodaje električne energije,
               zaradi česar je bila domnevno povzročena gospodarska škoda v sistemu slovenskega
               elektrogospodarstva. Pomembna je beseda "domnevno povzročena škoda". Na drugi strani
               vemo, vsaj tisti, ki smo delali ali bili zaposleni v elektrogospodarstvu ali
               industriji, pa še, če samo gospodinjo doma poslušamo, kaj pomeni, da če izpade
               električna energija, kakšna škoda se lahko povzroči, ne samo v hladilnikih, posebej
               še v zamrzovalnih skrinjah in tako naprej, kaj pomeni, ko beremo v medijih, kaj se
               dogaja v mestih ali pokrajinah, če se sesuje elektroenergetski sistem, ali pa tisti,
               ki smo bili, kot sem dejal, v industriji, kaj je pomenilo gospodarsko, finačno za
               določena podjetja, če smo prekoračevali konice ali špice, kot smo to imenovali,
               kakšna je bila takrat cena kilovatne ure z ozirom na škodo, ki se je povzročala skozi
               prekoračevanje določenih kvot, ki smo jih imeli predpisane, da bi ne bilo pomanjkanja
               elektrike ali, kot sem dejal, celo električnega mrka.</p>
               <p>V ugovoru, ki ga podajajo kot sem dejal, domnevni povzročitelji te škode, če ponovim
               besede predsednika komisije, kar okroglih 14 milijard, se navadnemu državljanu ob tej
               številki porajajo določene misli. Misli tudi, ali ni to, da je trajalo kar 11 mesecev
               do končnega poročila, čeprav je komisija dobesedno zasedala tolikokrat, kot je
               navedeno v poročilu, ali se ni čakalo s tem sedaj na zadnji trenutek, da se tudi
               lahko politično gledanoiz tiste opcije, ki je zadevo sprožila in vodila, izkoristi v
               volilnem letu tudi še za kakšne volilne točke.</p>
               <p>V ugovorih pišejo, da je vsebina poročila netočna in tendenciozna. Ko smo brali
               poročilo in sklicevanje teh ugovorov na določene trditve, imamo - in to je želeno in
               pomembno - določeno objektivno oceno, kdo ima prav ali, da ne rečem, kdo ima bolj
               prav ali manj prav. V 2. točki jasno pravijo, da poročilo ni usklajen odraz stališč
               vseh članov komisije, ampak je bila takrat komisija sicer sklepčna, vendar
               glasovanje, tako kot je navedeno, poraja določene pomisleke. Vendar mislim, da bo
               poslanski kolega, ki je sodeloval v komisiji, o tej zadevi lahko kaj več povedal.</p>
               <p>V 3. točki teh ugovorov je izračunana škoda na neverodostojen in napačen način. Že
               prej sem povedal, da tisti, ki se na komercialo kaj spoznajo, vedo, da električna
               energija ni enostavno kak sadež ali kak drug izdelek, ki se lahko prodaja tako ali
               drugače, sezonsko, ampak da je električna energija in njena prodaja določena z
               določenim sistemom. Ta sistem tako velja v vseh evropskih državah in tudi drugod po
               svetu, saj se določena cena za električno energijo ne formira samo pri proizvajalcu.
               Vsi vemo, da je električna energija, pridobljena iz hidrocentral, najcenejša, na
               drugi strani, da je iz termoelektrarn dražja, najdražja pa iz nukleark, ker se mora
               že v ceno vkalkulirati tudi njihova razgradnja.</p>
               <p>In če se obrnem na stališče predsednika komisije, ki je dejal, ali je bil to umesten
               in edini pravilen ukrep, da se enostavno prekine dobava hrvaški elektrodistribuciji,
               ali pa je to bil ukrep, ki je povzročil več škode. Vsi vemo, ko smo sledili medijem,
               da so Hrvati pač, bom rekel, lepo stokajoče plačevali svoje fakture mnogokrat z
               veliko zamudo, v veliki meri pa so ostajali dolžni, saj so računali, Slovenci bodo že
               dobavljali energijo, pa tudi če jim dolgujemo toliko ali toliko. Da niso bili
               pripravljeni vlagati v modernizacijo, v tisto osnovno rekonstrukcijo, je tudi
               popolnoma jasno. Na drugi strani pa vemo, da so si v določenem kratkem času bili
               prisiljeni priskrbeti energijo od drugod in jim je to, na srečo, dokaj uspelo. Če bi
               mi še vedno naprej popuščali, je veliko vprašanje, kaj bi se zgodilo ob prenehanju
               življenjske dobe nuklearke, kako bi jo Slovenci sami s svojimi sredstvi
               razgrajevali,da ne bi imeli takih in drugačnih posledic.</p>
               <p>Žal nimamo dovolj časa, da bi še ostale točke obdolžitve tako ali drugače
               obelodanili. Kajti, za objektivno oceno, ponavljam, je potrebno, da slišiš ne samo
               obtožbo, ampak da poslušaš tudi zagovor, saj je vsak upravičen, da utemelji svoje
               ravnanje v danem trenutku, v kakršnem so bili ti dejavniki postavljeni in so iskali
               najboljše rešitve. Ali so bile ali ne, je seveda drugo vprašanje, ampak obtožbe, ki
               jih je nazadnje povedal predsednik komisije, letijo v glavnem na takratnega ministra
               gospoda Dragonjo in mislim, da je ta komisija svoje ugotovitve posredovala verjetno
               tudi njemu in bi bilo prav, da ga je tudi kot takšnega zaslišala. In če ga je, da bi
               tudi njegove navedbe bile tu v poročilu. Tako kot niti ni smatrala za potrebno, da bi
               navedla poročilo računskega sodišča, ki je zadevo proučevalo in dalo ustrezno svoje
               poročilo. Hvala za vašo pozornost.</p>
            </sp>
            <sp xml:id="SDZ3-Izredna-44-2004-05-06.sp102">

               <speaker>PREDSEDNIK BORUT PAHOR:</speaker>

               <p>Hvala lepa kolegu Kebriču. Sedaj ima besedo kolegica Majda Zupan. Predstavila bo
               stališče poslanske skupine Nove Slovenije. Prosim.</p>
            </sp>
            <sp xml:id="SDZ3-Izredna-44-2004-05-06.sp103">

               <speaker>MAJDA ZUPAN:</speaker>

               <p>Hvala lepa za besedo, spoštovani gospod predsednik. Kolegice in kolegi! Poročilo
               parlamentarne preiskovalne komisije za ugotovitev odgovornosti odgovornih oseb in
               nosilcev javnih pooblastil glede nakupa in prodaje električne energije v letih 1998,
               1999, 2000 in pa v prvi polovici leta 2001 potrjuje sum, da je bila povzročena velika
               gospodarska škoda, v izračunani višini 14 milijard, v sistemu slovenskega
               elektrogospodarstva. Preiskovalna parlamentarna komisija, ustanovljena v državnem
               zboru julija 2001, je imela za cilj predvsem ugotoviti: dejansko stanje in
               odgovornost oseb glede nakupov in prodaje električne energije v tem obdobju,
               odgovoriti na vprašanje, ali je bilo ekonomsko in politično smotrno 30. julija 1998
               enostransko prekiniti dobavo električne energije iz nuklearne elektrarne Krško
               Hrvaški, ugotoviti morebitno škodo, ki naj bi nastala za slovensko stran, in
               ugotoviti pogoje in razloge za tranzit hrvaških nakupov električne energije prek
               slovenskega prenosnega omrežja ter ugotoviti ozadja in razloge za prodajo pretežnega
               dela viškov električne energije iz nuklearne elektrarne Krško prek privatne firme
               Entrade.</p>
               <p>Na 16 sejah od oktobra 2001 pa vse do februarja 2004 je bilo zaslišanih 13 prič, ki
               so bile na takšen ali drugačen način povezane s prodajo in nabavo električne energije
               v tem obdobju. Proučenih je bilo veliko različnih listin in dokumentov, ki se
               nanašajo na to področje, ter pregledano delovanje in dogajanje v zvezi s tem na vladi
               Republike Slovenije oziroma resornem ministrstvu, v javnem podjetju Eles, nuklearni
               elektrarni Krško, združenju za energetiko pri gospodarski zbornici, v Sovi in v svetu
               za nacionalno varnost. Ugotovitve, ki izhajajo iz poročila, so jasne. Hrvaška si je z
               dobrim poznavanjem razmer v našem elektrosistemu neprenehoma prizadevala dobiti iz
               nuklearne Krško poceni električno energijo. Čeprav naj bi odklop električne energije
               Hrvatom pomenil sicer zavarovanje naših gospodarskih interesov na področju ohranitve
               jedrske tehnologije, pa je bil odklop brez ustrezne strategije in ob številnih
               neprimernih ukrepih in odločitvah nepremišljen in za državo škodljiv. Izračun
               povzročene škode, ki je nastala zaradi odklopa in s tem nastalih viškov ter
               nesposobnosti ustrezne prodaje v letih 1998, 1999 in 2000, znaša, kot je bilo rečeno,
               dobrih 14 milijard slovenskih tolarjev. Vlada pa govori v svojem mnenju, ki smo ga
               dobili tik pred dnevnim redom za to točko na klop, o 21 milijardah tolarjev manj
               stroškov. Zanimivo, resnično zanimivo!</p>
               <p>Odklop električne energije Hrvatom izpred šestih let in s tem povezanih vseh
               nadaljnjih dogodkov ter seveda škode zahteva ustrezno odgovornost takratnih nosilcev
               političnih funkcij in javnih pooblastil. Slovenija bi lahko višek elektrike v času od
               30.7.1998 dalje ugodno prodajala na osnovi letnih pogodb, na primer, Italiji, ki je
               sicer velik porabnik in kjer bi bilo moč doseči ugodnejše cene. Poleg tega pa tudi
               niso bile ugodno izkoriščene elektrotransportne poti proti Avstriji in Hrvaški, kar
               kaže na to, da je bila vladajoča garnitura na ukrep odklopa povsem nepripravljena.
               Eles je viške prodajal na dnevnem trgu, kjer je dosegal veliko nižjo ceno elektrike,
               čeprav veljavni zakon o energetskem gospodarstvu in njegovi izvedbeni akti niso v
               ničemer prepovedali trgovanja po dolgoročnih pogodbah.</p>
               <p>Prav je, da ob tej priložnosti omenimo tudi revizijsko poročilo računskega sodišča,
               na katerega se sklicujejo tudi glavni protagonisti. Jasno je, da obstaja razlika med
               prvim in zadnjim poročilom o Elesovem trgovanju z elektriko po odklopu krške
               nuklearke Hrvatom. Povzete so nekatere Elesove analize in narejene nekatere
               primerjave, so pa računski sodniki tudi zapisali, da so bile tranzicijske poti čez
               Slovenijo avstrijskemu Verbundu dane pod ceno, ki bi jo morali izračunati, in še, da
               je Eles najbolj neučinkovito kupoval in prodajal elektriko pri Entrade. Še več, da je
               Entrade, ki je bil glavni akter pri nakupih in prodaji presežkov elektrike, delal v
               škodo Elesa.</p>
               <p>Poročilo parlamentarne preiskovalne komisije za ugotovitev odgovornosti odgovornih
               oseb in nosilcev javnih pooblastil glede nakupa in prodaje električne energije,
               zaradi česar je bila povzročena gospodarska škoda v sistemu slovenskega
               elektrogospodarstva, vsebuje vse podatke o posameznih poslovnih dogodkih, ki v končni
               fazi ustvarjajo celoto in podkrepljeni z dokazi odgovarjajo na zastavljena vprašanja.</p>
               <p>V naši poslanski skupini, v Novi Sloveniji se zahvaljujemo vsem članom, zlasti pa
               predsedniku parlamentarne komisije, na katerem je slonelo najtežje delo, da je
               komisija pripravila poročilo, ki ga v celoti sprejemamo in podpiramo predlog
               preiskovalne komisije, da državni zbor sprejme predložene sklepe. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp104">

               <speaker>PREDSEDNIK BORUT PAHOR:</speaker>

               <p>Hvala lepa kolegici Majdi Zupan. Kolega Jurij Malovrh bo predstavil stališče
               poslanske skupine Slovenske ljudske stranke. Prosim.</p>
            </sp>
            <sp xml:id="SDZ3-Izredna-44-2004-05-06.sp105">

               <speaker>JURIJ MALOVRH:</speaker>

               <p>Gospod predsednik, hvala lepa za besedo. Poslanke in poslanci! Jaz sem se tej
               preiskovalni komisiji pridružil nekako pri polovici njenega dela. Moram povedati, da
               je bilo delo komisije izredno težavno in pa tudi odgovorno, zlasti pa predsednika,
               zaradi občutljivosti zadeve in tudi zaradi zahtevane visoke ravni znanja s področja
               energetike.</p>
               <p>Odklop nuklearke od hrvaškega elektrogospodarstva, zaradi neplačevanja električne
               energije in neformiranja sklada razgradnje nuklearke, ki ga je sprejela vlada za
               zaščito slovenskih interesov, ni prinesel želenih ciljev. Kajti preiskovalna komisija
               je z analizo dogodkov ugotovila, da je hrvaška stran pri poslovanju z nuklearko
               ravnala izredno spretno in pragmatično. V tistem obdobju je namreč bilo povsod po
               Evropi dovolj viškov poceni električne energije. Hrvati niso bili pripravljeni
               kupovati dražje elektrike iz nuklearke, saj je bilo na trgu dovolj cenejše.
               Razumljivo je, da so z vsemi sredstvi poskušali iz nuklearne elektrarne Krško dobiti
               poceni elektriko. Komisija je na podlagi ravnanja hrvaške strani ocenila, da so ti do
               popolnosti poznali razmere v našem elektrosistemu, še bolj pa slabosti naše
               diplomacije pri reševanju dvostranskih vprašanj.</p>
               <p>Komisija je odklop razumela kot upravičen ukrep, vendar le v smislu zavarovanja
               slovenskih gospodarskih interesov na področju ohranitve jedrske tehnologije. Izvršeni
               odklop v času sredi poletja, ko so dopusti in v Evropi ni povpraševanj po električni
               energiji, ob poznavanju vseh negativnih posledic, ob neustrezni strategiji, ob
               številnih nesmiselnih odločitvah in ukrepih je bil nesmiseln, nepremišljen in za
               državo bi lahko rekli tudi da škodljiv.</p>
               <p>Prav zaradi tega navedenega bomo v Slovenski ljudski stranki podprli sklep pod
               številko 1. Vendar pa menimo, da ni vse tako črno. In je Eles v tem času po odklopu
               uspešno izvedel remont obeh uparjalnikov v nuklearki, sicer bi lahko prišlo do
               kolapsa nuklearke in pa tudi elektrogospodarstva. Zgrajena je bila tudi RTP Krško za
               oskrbo Posavja in pa Dolenjske, potem izvršeni so bili remonti Termoelektrarne
               Trbovlje, Termoelektrarne Šoštanj in pa rečnih elektrarn. Ko je do tega prišlo, je
               prišlo tudi do prodaje viškov Italijanom. Škoda je sicer, da po takrat trenutno
               tržnih cenah in ne v tako imenovanem pasu, kar pa zahteva dolgoročne pogodbe.
               Ugotavljamo tudi, da računsko sodišče ni ugotovilo citiranih nepravilnosti oziroma
               oškodovanosti, ampak so le te hipotetične. V Slovenski ljudski stranki ugotavljamo,
               da bi se s sprejetjem sklepov v celoti lahko okrnil ugled Republike Slovenije in
               škodil tudi dobremu imenu posameznikov.</p>
               <p>V poslanski skupini Slovenske ljudske stranke ugotavljamo tudi, da so podani ugovori,
               ugovori s težo. Zato Slovenska ljudska stranka ne bo podprla vseh sklepov komisije.
               Hvala lepa.</p>
            </sp>
            <sp xml:id="SDZ3-Izredna-44-2004-05-06.sp106">

               <speaker>PREDSEDNIK BORUT PAHOR:</speaker>

               <p>Hvala lepa, kolega Malovrh. Kolega Kavčič, če prav razumem, želi predstaviti stališče
               poslanske skupine oziroma kluba LDS.</p>
            </sp>
            <sp xml:id="SDZ3-Izredna-44-2004-05-06.sp107">

               <speaker>MAG. BLAŽ KAVČIČ:</speaker>

               <p>Spoštovani! V Liberalni demokraciji Slovenije ocenjujemo, da je obravnava
               problematike slovenskega gospodarstva na tak način neprimerna. Še več, povsem jasno
               je, da so predlagatelji izredne seje pripravljeni žrtvovati resnične gospodarske in
               družbene interese državljank in državljanov Slovenije. Žrtvovativ domnevno dobro
               svojih političnih interesov. Obžalovanja so vredni nedržavotvorni poskusi
               predlagateljev, da se domnevne nepravilnosti obravnavajo na način, da se poskuša cel
               državni zbor pretvoriti v preiskovalno komisijo. Poglejte, tudi če bi očitane
               nepravilnosti bile, je tak način njihove obravnave nesprejemljiv, v mednarodnih
               primerjavah pa čudaški in v škodo gospodarskim in političnim interesom Slovenije. Kot
               da bi lomastil slon po trgovini s porcelanom. Še več. Poskusi ustvarjanja histerije
               širših dimenzij lahko celo negativno vplivajo na procese odkrivanja, preiskovanja in
               procesiranja dejanskih nepravilnosti. Morda pa je ravno to eden izmed motivov
               opozicije.</p>
               <p>Priznati si moramo, da tudi slovenska družba ne more biti imuna in ni imuna na
               probleme korupcije, na probleme klientelizma. Te probleme lahko zasledimo povsod po
               svetu. Ampak ravno z najbolj znanim primerom, z Enronom, ki je najbolj skorumpiran
               gigant, ki je šel v stečaj, so favoriti Janševe kadrovske komisije sklepali pogodbe
               in naj ob tem podkrepim svojo trditev na eni od prejšnjih sej, kadrovska komisija
               Bajukove vlade je podpisnika pogodb z Enronom, mag. Türka imenovala dne 20. septembra
               leta 2000, naslednji dan 21.9. pa je imenovanje potrdila vlada gospoda Andreja
               Bajuka. Seveda, res je, da na nobenih vratih ni pisalo Janševa kadrovska komisija. On
               je na tej komisiji zgolj vedril in oblačil. Tako afera Enron v ZDA kot afera Parmalat
               v Italiji bosta doživeli svoj sodni epilog, ampak v nobenem od teh primerov se
               problematika ne poskuša razreševati v zakonodajni veji oblasti na tak način, da bi
               bili ogroženi nacionalni interesi in ugled ali pa gospodarski in drugi interesi
               poslovnih subjektov.</p>
               <p>Če konkretno pogledamo nekaj trditev. Preiskovalna komisija trdi, da je bila
               zaustavitev dobav električne energije hrvaškemu elektrogospodarstvu iz Nuklearne
               elektrarne Krško nesmiseln in nepremišljen ter za državo škodljiv ukrep. Resnica je
               ravno obratna. Ta ukrep je bil premišljen in smiseln. Treba je samo neobremenjeno
               analizirati situacijo, kakršnaje takrat v letu 1997 bila. Gospodarski načrt Nuklearne
               elektrarne Krško se je takrat sprejemal na poslovnem odboru, ki so ga sestavljali
               predstavniki obeh solastnikov. Usklajevanje interesov teh dveh lastnikov pa je
               postajalo vse težje. Hrvaška stran je,prvič, čedalje slabše poravnavala svoje
               obveznosti, drugič, nasprotovala vsem večjim investicijam in tretjič, izvajala
               pritisk na znižanje objektiviziranih stroškov. Slovenija bi se po tej poti zlahka
               znašla v situaciji, ko bi ob zaključku delovanja Nuklearne elektrarne morala sama
               poskrbeti za dekompozicijo in sama nositi stroške odstranjevanja radioaktivnih
               odpadkov. In šlo je za hipno spremembo. Namreč, hrvaško elektrogospodarstvo je svoje
               obveznosti v daljšem obdobju normalno poravnavalo. V letu 1997 pa je kar naenkrat
               prišlo do popolnega prenehanja poravnavanja obveznosti. Tako, da so se terjatve
               Nuklearne elektrarne Krško hitro povzpele na 8 milijard tolarjev, na dan 30. julija
               in že na 10 milijard tolarjev, kar je preseglo celoten znesek fakturirane realizacije
               Nuklearne elektrarne Krško v letu 1998.</p>
               <p>Poleg tega se je hrvaška stran enostransko odločila, da namesto dogovorjene cene
               2,65 centa za kilovatno uro, kar je bilo takrat 4,51 tolarja, plačuje samo 2 centa,
               se pravi 3,49 oziroma dejansko je prišlo takrat do plačevanja celo manj kot 50% te
               dogovorjene cene, v višini 1,84 tolarja. S takšnim likvidnostnim izpadom je seveda
               poslovanje Nuklearne elektrarne Krško postalo ogroženo, vprašljiva je postala tudi
               neposredna varnost obratovanja jedrskega objekta.</p>
               <p>No, in potem ta dilema prekiniti dobave poleti ali pozimi. Poglejte, odklop pozimi bi
               povzročil tako nihanje v elektroenergetskem sistemu, da bi ta verjetno razpadel,
               elektroenergetski sistem Slovenije. Če je že prišlo do odklopa, je bil tehnološko ta
               smiseln samo poleti, ko je poraba najmanjša. In do odklopa je prišlo zaradi ogrožanja
               jedrske varnosti, ne pa zato, da bi z viški elektrike kovali velike dobičke; to bi
               morda lahko počeli pozimi, vendar zelo kratek čas.</p>
               <p>No, in druga konkretna zadeva, izračun domnevne škode. V poročilu je prikazan na
               zelo zavajajoč način. Škoda naj bi znašala namreč 14,3 milijarde tolarjev, do nje pa
               je gospod Kelemina prišel tako, da je polno lastno ceno nuklearne elektrarne Krško
               pomnožil s proizvedenimi količinami iz obdobja do sredine leta 1998 in iste količine
               pomnožil s povprečno izvozno ceno ter razliko opredelil kot veliko gospodarsko škodo.
               Pri tem pa kolega Kelemina ni upošteval, da je Slovenija pred odklopom nuklearne
               elektrarne Krško bila neto uvoznik električne energije in da je povprečna prodajna
               cena v Sloveniji znašala približno 3,5-krat več, kot pa je znašala povprečna izvozna
               cena. Zaradi tega je bilo smotrno čim več proizvodnje iz nuklearne elektrarne Krško
               plasirati na domačem trgu in s tem zmanjševati aktiviranje dražjih termoelektrarn.
               No, in ob upoštevanju tega dejstva pa je zelo enostavno možno dokazati, da je
               elektroenergetski sistem v tem obdobju imel za 21 milijard tolarjev manj stroškov.
               Izračun komisije temelji na predpostavki, da Slovenija ob izvozu elektrike iz
               hrvaškega dela nuklearne elektrarne Krško ne bi potrebovala nobenega uvoza ali
               dodatne domače dražje proizvodnje elektrike iz drugih virov. Vendar, elektrika je žal
               blago, ki ga zaenkrat ne znamo shraniti. Italijanska situacija je tudi vsej Evropi
               jasno poznana. Italija je neto uvoznik električne energije in je za njo elektrika še
               posebej draga. Se pravi, če si neto uvoznik, avtomatično plačuješ višjo ceno. Torej,
               če bi prodajali elektriko iz nuklearne elektrarne Krško po navodilih kolegaKelemine,
               bi sicer morda prislužili dodatnih 14 milijard tolarjev, vendar bi jih istočasno
               izgubili najmanj 21; to pa je oškodovanje. In predstavljati samo en del, eno plat
               enačbe, je seveda navadna demagogija. Številke, o katerih govorim, so argumentirane
               tudi v vladnem stališču do poročila preiskovalne komisije, ki ga imate na klopi.</p>
               <p>No, in zadnja močnejša ugotovitev, ki pravi, da je bila prisotna prepoved prodaje
               viškov električne energije. Trgovanje naj bi se izvajalo v hčerinski družbi Elesa in
               nikoli ni bila odvzeta pravica za izvajanje omenjenih aktivnosti, kot trdi komisija.
               Za kaj je pri tej zadevi šlo? Vlada z uredbo o izvajanju gospodarske javne službe,
               prenos električne energije, in gospodarske javne službe, upravljanje prenosnega
               omrežja, s tem ukrepom ni onemogočila takojšnjega trgovanja Elesa, ker je v prehodnih
               določbah določila 6-mesečno prehodno obdobje za ustanovitev hčerinske družbe, ki se z
               navedeno dejavnostjo lahko ukvarja, s čimer je zagotovljen ločen računovodski prikaz
               obeh dejavnosti. To pa seveda je skladno z zahtevami evropskih smernic. Se pravi, ta
               ločitev poslovanja. Iz omenjenih trditev lahko sklepamo, da v primeru želje tedanjega
               vodstva Elesa, to je mag. Türka, po resnično transparentnem trgovanju z električno
               energijo in ločitvijo aktivnosti v duhu evropskih gospodarskih usmeritev na področju
               trga z električno energijo, ki so z novima direktivama Evropske unije postale tudi
               obveza, bi se trgovanje ob nespremenjenem 6. členu lahko ves čas izvajalo v hčerinski
               družbi Elesa, to je podjetje Tergel. Treba je še posebej ločiti med dvema
               kategorijama, poslovnima, ki ju je komisija že obravnavala skupaj. Ena kategorija je
               trgovanje z električno energijo ali njeno preprodajanje. To je komercialna aktivnost,
               ki jo opravljajo trgovci. Druga kategorija pa je bolj tehničnega karakterja, to je
               izravnavanje proizvodnje in porabe. Ta posel pa opravljajo po definiciji dispečerji
               električne energije. In kot sem rekel, v poročilu sta žal obe dejavnosti pomešani,
               kljub temu, da imajo te trge recimo v Skandinaviji ločene že od leta 1996 in
               Slovenija se v tem primeru ravna po skandinavskem vzorcu. In med temelje te ureditve
               seveda spada zahteva po ločitvi med dejavnostima prenosa in trgovanja.</p>
               <p>Sedaj, o domnevni škodljivosti take prepovedi morda samo misel, ker ta teza sloni na
               trditvah, da bi Eles januarja leta 2001 lahko izvažal velike viške, ki jih je
               Slovenija takrat imela, če vlada decembra 2000 ne bi bila sprejela te uredbe in mu
               tega ne bi bila preprečila. To je popolna neresnica, ki sloni na izjavah nekdanjega
               direktorja Elesa, Vitomirja Türka. Eles je še 5. januarja leta 2001 podpisal pogodbo
               o prodaji električne energije, ki jo je podpisal prav ta direktor, s čimer je ta teza
               postavljena na laž. Eles je namreč kljub uredbi še naprej nemoteno lahko prodajal
               viške energije, ni pa smel več neposredno trgovati, se pravi izvajati komercialne
               aktivnosti preprodajanja, zato mu je pač vlada Republike Slovenije, kot rečeno,
               naložila, naj ustanovi hčerinsko podjetje Tergel, ki te omejitve ni imelo.</p>
               <p>Naj zaključim. Sklepi in ugotovitve preiskovalne komisije pod vodstvom Branka
               Kelemine so tendenciozni in strokovno popolnoma neutemeljeni. Poročilo sploh ne
               upošteva revizijskega poročila računskega sodišča, ampak je komisija sama na osnovi
               napačnih ugotovitev utemeljevala zgrešene zaključke in povsem neutemeljeno tudi
               predlagala ukrepe proti posameznikom. Zato bomo s strani komisije predlagane sklepe
               poslanke in poslanci Liberalne demokracije v nadaljevanju zavrnili oziroma
               preoblikovali.</p>
            </sp>
            <sp xml:id="SDZ3-Izredna-44-2004-05-06.sp108">

               <speaker>PODPREDSEDNIK IRMA PAVLINIČ KREBS:</speaker>

               <p>Hvala lepa. Spoštovani gospod Kavčič, vaša izjava je izzvala gospoda Janšo, ki bi
               želel repliko. Gospod Janša, repliko vam bom dala po predstavitvi stališč poslanskih
               skupin. Spoštovani gospoda Kavčič, vas pa opominjam, da ste se nespoštljivo izrazili
               ob imenu gospoda Janše, ko ste rekli, da je vedril in oblačil v kadrovski službi
               Vlade Republike Slovenije in prosim, da se takim izjavam izognemo. K besedi vabim
               gospoda Leopolda Grošlja, da nambo predstavil stališče poslanske skupine Združene
               liste socialnih demokratov. Izvolite.</p>
            </sp>
            <sp xml:id="SDZ3-Izredna-44-2004-05-06.sp109">

               <speaker>LEOPOLD GROŠELJ:</speaker>

               <p>Cenjena podpredsednica, hvala lepa za besedo. Spoštovane kolegice in kolegi! Naj
               takoj na začetku poudarim, da poslanska skupina Združene liste socialnih demokratov
               končnega poročila preiskovalne komisije ne bo podprla, ker je enostransko in
               politično tendenciozno.</p>
               <p>Preiskovalna komisija državnega zbora Republike Slovenije za ugotovitev odgovornosti
               odgovornih oseb in nosilcev javnih pooblastil glede nakupa in prodaje električne
               energije, zaradi česar je bila domnevno povzročena gospodarska škoda v sistemu
               slovenskega elektrogospodarstva, se je konstituirala 17. oktobra 2001. Člani komisije
               smo na podlagi 6. člena zakona o parlamentarni preiskavi sprejeli dokazni sklep in v
               njem določili način izvedbe parlamentarne preiskave in določili potrebno izvedbo
               dokaza z zaslišanjem prič in vpogledom v listine za ugotovitev dejanskega stanja.
               Preiskovalna komisija se je do 17. maja 2002 sestala na 11-ih sejah in končala
               postopek zaslišanja prič. Naslednjo, 12. sejo je sklical predsednik preiskovalne
               komisije šele 24. januarja 2003, to je po dobrih osmih mesecih mirovanja, z navedbo,
               da je sklic komisije posvetovalne narave. Torej, člani preiskovalne komisije nismo
               bili seznanjeni z vmesnimi aktivnostmi predsednika preiskovalne komisije gospoda
               Branke Kelemina, niti z dogovorom, da bo komisija za nadzor proračuna in drugih
               javnih financ obravnavala revizijsko poročilo računskega sodišča o poslovanju javnega
               podjetja Elektro Slovenija v letih 1998/2001. To smo izvedeli šele, ko je dr. Bajuk
               kot predsednik komisije za nadzor proračuna in drugih javnih financ sklical 19. sejo,
               na kateri je uvrstil obravnavo omenjenega revizijskega poročila Računskega sodišča
               Republike Slovenije o poslovanju javnega podjetja Elektro Slovenije. Takrat smo tudi
               šele zasledili dopis predsednika preiskovalne komisije, s katerim je pozval komisijo,
               naj to stori.</p>
               <p>Komisija za nadzor proračuna je nato obravnavala revizijsko poročilo računskega
               sodišča o poslovanju Elesa v letih 1998/2001. Namen te obravnave je bil, da bi
               komisija ugotovila, da je revizijsko poročilo o Elesu sporno, saj v svojih
               ugotovitvah, v tem poročilu ni bilo tistega, kar bi si želel predsednik preiskovalne
               komisije. Na tako ravnanje je reagiral tudi takratni predsednik računskega sodišča in
               Bajukovi komisiji poslal dopis, v katerem se je spraševal, če je pri takšni povezavi
               sedaj računsko sodišče v preiskovalnem postopku pred komisijo za nadzor proračuna in
               drugih javnih financ. Izhajal je iz tega, da so bila računskemu sodišču v vezi z
               Elesom oziroma v zvezi z revizijskim poročilom postavljena vprašanja, ki sploh niso
               sodila v pristojnost in delokrog računskega sodišča, saj so imela, da temu tako
               rečem, preiskovalni značaj. Računsko sodišče je kljub temu odgovorilo tudi na taka
               vprašanja in je dodatno navedlo pojasnilo v zvezi z revizijskem poročilom o Elesu in
               tudi, zakaj Elesu ni bilo potrebno pisati odzivnega poročila, zaradi nekaterih
               manjših napak, nikakor pa ne takih, ki bi sovpadale z željami predsednika
               preiskovalne komisije, ki je želel ugotoviti nekaj, česar ni bilo.</p>
               <p>V reviziji poslovanja javnega podjetja Elektro oziroma Eles Slovenije namreč ni
               ničesar takega, kar bi kazalo na nesmotrno poslovanje in povzročanje škode, odzivno
               poročilo pa ni bilo potrebno, saj je dr. Antončič, predsednik računskega sodišča,
               odgovoril, da so za posamezne nepravilnosti bili sprejeti ustrezni ukrepi za njihovo
               odpravo. Po vsem tem in še nekaterih dopisovanjih, da se pri tej zadevi računsko
               sodišče ne odziva primerno, na primer pismo predsedniku državnega zbora, je potem le
               prišlo do spoznanja, da je gradivo o reviziji Elesa bolj primerno za obravnavo na
               preiskovalni komisiji kot na komisiji za nadzor proračuna in drugih javnih financ in
               tako se je po našem mnenju prekinilo sodelovanjem med omenjenima komisijama. To vse
               se je dogajalo v vmesnem času osmih mesecev, ko se preiskovalna komisija sploh ni
               sestala, potem je le obravnavala revizijsko poročilo, ki je ugodno za Eles, in
               zanimivo je, da po vseh teh dogodkih to revizijsko poročilo sploh ni dobilo svojega
               mesta v zaključnem poročilu preiskovalne komisije. Že samo to kaže na neobjektivnost
               in tendencioznost tega gradiva.</p>
               <p>V opisu postopka pod II. točko poročilo preiskovalne komisije med listinami in dokazi
               ne navaja revizijskega poročila o poslovanju javnega podjetja Eles Ljubljana d.o.o. v
               letih 1998/2001 z dne 28.6.2002, čeprav je, kot je bilo omenjeno, preiskovalna
               komisija to citirano poročilo obravnavala naseji 14. marca 2003. Revizija je bila
               opravljena na predlog odbora za gospodarstvo državnega zbora Republike Slovenije,
               cilj revizije pa je bil izrek mnenja o pravilnosti in smotrnosti poslovanja Elektra
               oziroma Elesa v letih 1998-2001.</p>
               <p>Preiskovalna komisija v svojem poročilu ni uporabila ugotovitev strokovnega organa,
               ki je edini usposobljen in pristojen oceniti smotrnost in pravilnost ravnanja
               revidiranca, to je Elektro oziroma Eles Slovenija d.o.o., ampak je sprejemala svoje
               zaključke na podlagi napačnih predpostavk in laičnih mnenj. Za to trditev obstaja
               vrsta spornih trditev v poročilu preiskovalne komisije in ustrezno stališče
               računskega sodišča, katerega pa preiskovalna komisija ni upoštevala.</p>
               <p>V predloženem poročilu preiskovalne komisije gre za več spornih trditev. Naj navedemo
               le nekatere, ki jih preiskovalna komisija ni upoštevala. Prvič, ni res, da v
               poslovanju Elesa z električno energijo ni bilo planskih dokumentov, saj revizijsko
               poročilo na šesti strani ugotavlja, da so podlage za poslovanje Elesa v delu, ki se
               nanaša na zakupe moči in prometa z električno energijo v prenosnem omrežju v letih
               1998-2000 določali planski ter zakonski in drugi okviri.</p>
               <p>Drugič, ni res, kot navaja poročilo na 19. strani, da je mag. Korošec oddal
               transportne poti Avstrijcem pred 24. septembrom 2000. Pogodba s podjetjem Verbund je
               bila sklenjena 11.11.1999. Resničnost te trditve prav tako izhaja iz revizijskega
               poročila računskega sodišča na strani 28.</p>
               <p>Tretjič, ni res, da je Eles v glavnem trgoval s Švico, in sicer s podjetjem
               Intertrade, saj je iz revizijskega poročila razvidno, stran 15, preglednica 11, da je
               Eles v tem obdobju prodajal električno energijo 18 tujim kupcem.</p>
               <p>Četrtič, ni res, da Eles pod vodstvom mag. Korošca ni dosegel ugodnih poslovnih
               rezultatov, kot tudi ne, ko je bil direktor dr. Banič. Iz preglednice številka 1 na
               5. strani revizijskega poročila je razvidno drugače.</p>
               <p>Petič, ni res, kar se v poročilu ugotavlja v zvezi z izračunom povzročene škode.
               Izračun je naredila kar komisija sama, in sicer po poenostavljenem postopku.
               Preiskovalna komisija je izračunala domnevno škodo tako, da je ugotovila, da je bilo
               v letih od 1998 do 2000 v slovenskem elektroenergetskem sistemu 4.000 gigavatnih ur
               viškov, ki so bili prodani po 2,62 SIT. Nerazumljivo je, daso bili uporabljeni
               izmišljeni podatki, saj so resnični podatki razvidni iz revizijskega poročila
               računskega sodišča, in sicer iz preglednice s številko 3 na 7. strani.</p>
               <p>Izračun povzročene škode torej temelji na izmišljenih količinah gigavatnih ur, in
               sicer v letih 1998 do 2000, ki da niso bile "ugodno" <stage>(pod narekovanji)</stage> prodane v
               tujini, po ceni 5,3 SIT, ampak po ceni 2,62 SIT. Dejstvo je, da je Eles v tem času od
               nuklearke Krško odkupil v skladu z elektroenergetsko bilanco celotno proizvedeno
               količino električne energije po ceni, ki je tudi bila določena z ovrednoteno
               elektroenergetsko bilanco. Nuklearka Krško torej ni mogla proizvesti nobenih dodatnih
               količin, ki bi bile višek v sistemu. Res pa je, da revizijsko poročilo računskega
               sodišča v končnem deluugotavlja naslednje: da je bil obseg poslovanja oziroma moči,
               uvoz in izvoz električne energije, trgovanje z električno energijo in oddajanje
               transportnih poti v redu; da je posloval Eles v letih od 1998 do 2001 v obsegu, ki
               smo ga opredelili v 1. točki tega poglavja, prva alinea, s tujino v skladu s
               predpisi; da je Eles po mnenju računskega sodišča v letih 1998 do 2001 posloval s
               tujino smotrno, razen v primerih, ko je nepravilno obračunaval nadomestilo za
               tranzite HEP, in pri obračunu tranzita podjetja Verbund, kjer ni v celoti spoštoval
               cen in rokov za obračun. Te ugotovljene slabosti so bile tako neznatne, da je
               računsko sodišče odločilo, da odzivno poročilo sploh ni potrebno.</p>
               <p>V poročilu preiskovalne komisije so na 23. strani navedena tudi dogajanja in
               delovanja združenja za energetiko pri gospodarski zbornici Slovenije. Po naši oceni
               ti dokumenti nimajo nobenih konkretnih pristojnosti, niti o ničemer ne odločajo ali
               prikazujejo nekega dejanskega stanja, kar je lahko razbrati tudi iz sklepov upravnega
               odbora. Zato je tudi ta del navedb v poročilu preiskovalne komisije brez potrebe, saj
               ničesar ne dokazuje.</p>
               <p>Preden zaključim, bi rad povedal še nekaj svojih pogledov, saj sem član preiskovalne
               komisije. V intervjuju, povzeto po STA, Magu, Večeru je predsednik že pred obravnavo
               poročila govoril o tako imenovanem začasnem poročilu preiskovalne komisije in
               izjavil, da je neposredno ugotovljeno, citiram: "da je bil odklop kot takšen lahko
               upravičen samo zaradi zavarovanja interesov ohranitve jedrske tehnologije, ni pa bil
               ob taki odločitvi sprejet drug ukrep, to je učinkovita prodaja viškov električne
               energije iz NEK, zaradi česar je bila Sloveniji povzročena velika gospodarska škoda,
               ki znaša najmanj 14 milijard tolarjev." Izjavil je tudi svoje upanje, citiram "da
               bodo politični funkcionarji in ostali odgovorni, ki so zasedali pomembna delovna
               mesta na pomembnih delovnih področjih, kot je na primer Eles, za svoje ravnanje tudi
               ustrezno kaznovani." Predsednik je takrat sicer dejal, da gre še za malenkostno
               zaupno gradivo, vendar je s svojimi izjavami javnosti že prejudiciral ugotovitve
               poročila, saj ga preiskovalna komisija do dajanja intervjuja še ni obravnavala in še
               manj potrdila. Tako vnaprejšnje prenagljeno sporočanje sodb oziroma sklepov o krivdi
               in škodi je poslovniško nekorektno, kaže pa tendenco političnega izrabljanja
               poročila.</p>
               <p>Naj navedem še ugotovitev, da je predsednik preiskovalne komisije sklical 15.
               komisijo 21. marca 2003 z zaslišanjem dveh prič, nato pa je bila sklicana 16. seja
               šele 18. februarja 2004, to je po dobrih 11 mesecih nedelovanja preiskovalne
               komisije. Na tej seji se je obravnaval osnutek končnega poročila komisije. Iz
               magnetograma te seje se da ugotoviti, da sem poročilo ocenil za neustrezno,
               neverodostojno, nepregledno oziroma da bi ga bilo potrebno popolnoma preoblikovati.
               Iz poročila naj bi vsak povprečen pregledovalec mogel ugotoviti dejansko stanje o
               vseh dogodkih obravnave dejavnosti v Elektru Slovenije od leta 1998 do 2000, kar pa
               iz predloženega poročila ni mogoče.</p>
               <p>Omeniti moram še dejstvo, da sem želel v skladu z 22. členom poslovnika o
               parlamentarni preiskavi napovedati ločeno mnenje, vendar sem moral določene dokumente
               še naknadno iskati, nekateri magnetogrami zaslišanja prič mi verjetno zaradi
               "pozabljivosti" niso bili dostavljeni. Svoja stališča zaradi navedenih dejstev tudi
               nisem mogel preveriti v poslanski skupini, ker mi ni bilo znano, v kakšni vsebini bo
               izdelano končno poročilo, ker so bili k oblikovanju vključeni le nekateri člani
               komisije.</p>
               <p>Osebno pa ocenjujem, da tudi ni bilo posebne želje, da bi se komisija sestala pri
               izdelavi končnega poročila v polni sestavi.</p>
               <p>Naj zaključim. Kot sem že povedal, v poslanski skupini Združene liste socialnih
               demokratov poročila preiskovalne komisije za ugotovitev odgovornosti odgovornih oseb
               in nosilcev javnih pooblastil glede nakupa in prodaje električne energije, zaradi
               česar je bila domnevno povzročena škoda v sistemu slovenskega elektrogospodarstva, ne
               bomo podprli. Preiskovalna komisija na napačnih ugotovitvah utemeljuje zaključke in
               predlaga ukrepe proti posameznikom. Izračun povzročene škode, pod narekovaji, temelji
               na enostavnem izračunu, ki je napačen in nestrokoven. V poslanski skupini Združene
               liste socialnih demokratov menimo, da poročilo, kot so ga pripravili sami člani
               preiskovalne komisije iz opozicijskih vrst in ki ne upošteva ugotovitev računskega
               sodišča, ki je edino pristojno za strokovno revizijo javnega podjetja, sploh ni
               primerno za obravnavo v državnem zboru.</p>
               <p>Več kot očitno je, da predlagani sklepi, ki so prav tako enostranski, želijo ugajati
               opozicijski opciji in želji totalne kritike vlade, njenih postopkov in ministrov.
               Hvala.</p>
            </sp>
            <sp xml:id="SDZ3-Izredna-44-2004-05-06.sp110">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavil
               gospod Bogdan Barovič. Izvolite.</p>
            </sp>
            <sp xml:id="SDZ3-Izredna-44-2004-05-06.sp111">

               <speaker>BOGDAN BAROVIČ:</speaker>

               <p>Hvala lepa, gospa predsedujoča. Spoštovane kolegice, kolegi! Spoštovani predstavniki
               vlade, ki jih ni.</p>
               <p>Danes, danes, oprostite, ne morem drugače, nam je vlada namenila blagohotno celo
               svoje mnenje o revizijskem poročilu, ki je trajalo, kakršnokoli delo že, pa zraven,
               da ne bo nesporazumov, kolegice in kolegi, vi v LDS-u in v Združeni listi ste bili
               zraven. Tri leta. Danes smo bili vredni poročila vlade. Danes. Poročilo komisije je
               bilo dano, vsaj objavljeno v Poročevalcu 13. aprila. Skoraj mesec dni. Prvič.</p>
               <p>Drugič. Tri leta dela, kakršnegakoli že, z vašo udeležbo, je vredno 10 minut, 10
               minut. Z vsem spoštovanjem do predsednika državnega zbora, ki mu osebno verjamem, da
               je osebno želel in hotel in čutil, da je prav, da dobi predsednik preiskovalne
               komisije 20 minut. To je tako, kot če si nekdo zasluži hlebec, dobi kos kruha, potem
               mu pa dajo še en kos kruha in naj bo zelo hvaležen. Kakršnokoli delo že, spoštovane
               kolegice in kolegi, mene osebno v tej preiskovalni komisiji ni bilo. Govorim v imenu
               Slovenske nacionalne stranke.</p>
               <p>Sam sem doma iz krajev, kjer se borimo za ohranjanje energetike. Kakorkoli že. Vsak
               po svoje. Kolega, ki je pred mano, s katerim se absolutno ne strinjam v marsičem, ta
               trenutek, kar je povedal, je tudi iz teh krajev, pa se je tudi boril za energetiko.
               Nuklearna elektrarna Krško je šestkrat cenejša po podatkih vlade, ki se izgovarja,
               kot termoelektrarna Trbovlje. In sedaj seveda todobro pride, da so jo ustavili zato,
               da termoelektrarna Trbovlje recimo, pa Šoštanj, pa še marsikatera dela. Ampak pustimo
               to. Prav je tako. Mi se bomo borili zase. Vsi skupaj, kar se Zasavja tiče.</p>
               <p>Včeraj smo na odboru za notranjo politiko govorili o točki, ki sledi. Vem da to ni
               vsebina. Primerjava pa je in mi je dovoljena.</p>
               <p>Kolegi iz Liberalne demokracije, ki ste bili zraven, in Združene liste, ste rekli,
               kako si upate sklicati eno od točk na izredno sejo, kako si to lahko izmišljujete, če
               imamo preiskovalne komisije in zakaj niste dali nalogo, ustanovili preiskovalno
               komisijo in naj ugotovi, in se strinjam s kolegom Vučkom, ki pravi, načelo
               nedolžnosti, dokler nekdo ne dokaže, da si kriv. Vi ste to izjavili, vi osebno.
               Liberalna demokracija in Združena lista. Danes zanikate in pljuvate čez delo uradno
               ustanovljene preiskovalne komisije, katere član ste bili. To so resnice. Oprostite,
               to so resnice. Sedaj bom pa gospoda Kelemino vprašal, da ne bom delal - prosim gospod
               Kelemina, počakajte - da ne bom delalkrivic. Ali je res, da za nalašč niste -
               odgovore bom počakal kasneje - vabili nekaterih članov iz Združene liste in Liberalne
               demokracije na seje preiskovalne komisije? Ali je res, da ste si izmislili škodo 14
               milijard tolarjev, ki je nastala? Sprašujem,sprašujem. Imam, jaz sem zelo...
               Poglejte, imam podatke, tudi, kronološki pregled dogodkov, povezanih s trgovanjem od
               Elesa. Da ne boste mislili, da gledam samo poročilo opozicije, ki naj bi ji pripadala
               Slovenska nacionalna stranka. Imam ga. Imam ga, natančno navedena dejstva, na katera
               se Eles naslavlja in govori o njih. To vas sprašujem, če je res, da so podatki
               izmišljeni, če je res, da komisija ni delala, če je res, da ste izločevali nekatere
               člane, potem v svojem imenu kot član Slovenske nacionalne stranke povem, da se o
               sklepih ne bomo odločali, gospod Kelemina, ne bomo. Če pa je res, da so imeli vsi
               možnost tri leta uradno delati v preiskovalni komisiji in povedati svoja mnenja,
               ocene. Pa še nekaj bi vas vprašal, prosim, da mi odgovorite. Ali je res da nekateri
               niso mogli, tako kot smo slišali, svojega mnenja predstaviti vam, preiskovalni
               komisiji? Slišati je bilo. Slišati je bilo, da niso mogli predstaviti svojih mnenj,
               ocen in se zagovarjati. Jaz vas bom to pošteno vprašal pred tem državnim zborom Ker
               najbolj nas je pa vse skupaj lahko sram, da smo ustanovili preiskovalno komisijo, v
               njej sodelovali vsi, danes jo pa obsojamo, da je delala tako in drugače, da je
               prikrivala podatke, da si jih izmišljuje in da ni upoštevala vsega, vsega, kar ima
               kot uradno imenovana preiskovalna komisija pravico delati. To je sramota do
               preiskovalne komisije, do vseh nas. Lahko bi bil jaz njen član in bi me bilo sram, če
               bi bil, da bi me to obtoževali. Toliko pa moramo biti pošteni eden do drugega.</p>
               <p>Kar pa se ugotovitev tiče, o vsebini, sedaj še bolj konkretno, 14... Prosim? Je bila
               imenovana uradna preiskovalna komisija. Je bila. In vse ostalo zraven, kar sodi. In
               danes jo zanikamo. Zanikamo jo. Gospod Potrč, vem da to ni debatni krožek, gospa
               podpredsednica me bo opozorila, pa tudi vas, ampak danes zanikamo delo preiskovalne
               komisije. Jaz sem pošteno vprašal predsednika, če je res onemogočil delo vsem članom.
               Mislim pa, da so bili člani zastopani iz vseh političnih opcij. 14 milijard naj bi
               nastalo škode, ne izgube. Škode. Izrazoslovje je zelo pomembno, naj bi nastalo. Če
               podatek ni točen, prav, naj se pove po pravici, da ni točen, naj se ugotovi. To bi že
               zdavnaj lahko ugotovile tudi druge institucije, ki za to obstajajo.</p>
               <p>Drugič. Slišal sem, da je ta podatek - pa ga bom povedal, zato ker mislim, da je
               prav, da ga povem -, če bi prišel v javnost in celo v hrvaško javnost, to vam bom
               povedal, pa so mi to povedali ljudje iz stroke, ne na pamet, da je za hrvaško javnost
               škodljiv, ker je dolg Hrvaške do nuklearne elektrarne Krško še zelo velik, in bodo
               rekli, če se vi, Slovenci, ne znate zmeniti in če ne veste, kaj ste naredili, potem
               bomo mi povedali, da je tudi naš dolg razpolovljen ali ga pa sploh ni. Ne vem, s kom
               se vi pogovarjate. Jaz sem se pogovarjal z ljudmi, ki pač razmišljajo - saj je prav,
               da razmišljajo, tako kot vi, saj imajo vsi pravico razmišljati, tako kot razmišlja
               Liberalna demokracija in Združena lista, prav je, imajo pravico, ampak to so mi
               rekli. Tako se ne moremo pogovarjati, spoštovane gospe in gospodje! Res se ne moremo
               tako pogovarjati, no - ali je podatek resničen ali ni. In kdo je za to kriv? Resda -
               zagotovo, zagotovo - je tako eden kot oseba iks, kot oseba ipsilon, pa če se piše na
               T ali na K, saj je vseeno, lahko da sta kriva; kdor dela, greši,res je. In prav je,
               da včasih tudi poveste, da tudi osebe, ki izvirajo mogoče od nas, opozicije, kdaj
               grešijo. Res je. Samo ne morete pa reči, da je oseba, ki ima šest mesecev možnost
               delati in grešiti, da je enako ali več odgovorna in kriva kot oseba, kiima pravico,
               možnost in poštenje, da dela pošteno - mnogi delajo pošteno, mnogi -, enako
               odgovornost v dvanajstih letih. Ja, ne gre! Enostavno ne gre, spoštovane gospe in
               gospodje! Vsi, ki delamo, grešimo. In tako kot smo že slišali, bog ne daj, da bi
               kdomislil, da smo zdaj vsi, oni ali naši, in da smo zdaj vsi slabi ali dobri. Ni res.
               Mnogo spoštovanih kolegov med vsemi vrstami, ki ste pozicija, nasproti nam, ki se
               imamo za opozicijo, spoštujem in cenim vaše delo. Grešite tako kot jaz. In če
               ocenjujem, da ste grešili, bom povedal, pa ne gre zdaj za vas, gre za vse ostale.
               Lahko, da je gospod Türk naredil kakšno napako, delal je pa šest mesecev; drugi so
               delali pa dvanajst let. In ne moremo zdaj primerjati, enake ali celo največje grehe
               samo tistemu, ki dela šest mesecev.</p>
               <p>Vprašanje 14 milijard sem zastavil. Na vprašanje remonta mi je bilo pojasnjeno -
               vprašanje remonta nuklearne elektrarne Krško v tistem času, ko naši sosedje pač
               zaradi odnosov z vlado Slovenije in Hrvaške niso plačevali. Tudi to vemo. Ampak to ni
               rešitev. Rečeno mi je bilo, ker vidim, da izgubljam čas, da ne gre za, kot je bilo
               ugotovljeno, podal bom samo segmente, za prepoved trgovanja z električno energijo,
               ampak gre za prepoved preprodaje. Tudi ta razlika mi je jasna, tudi ta. Jaz nikomur,
               v imenu Slovenske nacionalne stranke, nisem in ne bom očital /Opozorilni znak za
               konec/ - bom končal, gospa podpredsednica -, dokler velja načelo nedolžnosti. Pa
               vendar, načelo nedolžnosti bo izkazano po poročilu ustreznih uradnih, z zakonom
               določenihinstitucij. In če smo jo ustanovili in če ste vsi predstavniki v njej
               sodelovali, so sklepi, kakršni so. Ima vsakdo pravico, da se z njimi ne strinja. Čudi
               me pa, po podatkih končujem, ki jih imam, da se nekateri med vami niste tako močno,
               glasno ne strinjali s predlogi komisije kot danes. To pa se mi ne zdi fer in pošteno.
               Pa vendarle, spoštovane kolegice in kolegice...</p>
            </sp>
            <sp xml:id="SDZ3-Izredna-44-2004-05-06.sp112">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, kolega Barovič.</p>
            </sp>
            <sp xml:id="SDZ3-Izredna-44-2004-05-06.sp113">

               <speaker>BOGDAN BAROVIČ:</speaker>

               <p>... končujem, gospa podpredsednica. Hvala lepa, ker ste mi dopustili nekaj sekund
               kraje časa. Bodimo v načelu našega včeraj 12-urnega zasedanja in vaših besed na
               odboru za notranjo politiko.</p>
            </sp>
            <sp xml:id="SDZ3-Izredna-44-2004-05-06.sp114">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Jerovšek, izvolite.</p>
            </sp>
            <sp xml:id="SDZ3-Izredna-44-2004-05-06.sp115">

               <speaker>JOŽEF JEROVŠEK:</speaker>

               <p>Hvala lepa, gospa podpredsednica. Proceduralni predlog bom podal v skladu z 22.
               členom poslovnika o delu preiskovalne komisije.</p>
               <p>Namreč, ko je poročilo preiskovalne komisije v državnem zboru, nanj izven državnega
               zbora ne morejo prihajati stališča in mnenja. To poročilo je v tem smislu dokončno.
               24. člen sicer pravi, da ga sam državni zbor lahko dopolni ali karkoli, bom citiral
               pozneje. Vendar pa je v tej fazi mnenje vlade oziroma stališča vlade napad na
               institut preiskovalne komisije, ki je klasičen institut evropskih parlamentarnih
               demokracij. In ta državni zbor si ne more dovoliti, da je na mizah danes prišlo
               takšno stališče in takšno mnenje, zato ga je treba zavrniti in vzeti iz obtoka. To je
               kršenje 22. člena in še drugih klasičnih principov evropskih demokracij, da si
               slovenska vlada na tak način jemlje pravico, diskreditira državni zbor. Ko je delala
               preiskovalna komisija zelo vestno, sprejeto je bilo soglasno, brez glasu proti
               poročilo, nihče ni dal ločenega mnenja, ki ga sicer 22. člen omogoča, ker pač ni bilo
               argumentov. In sedaj nam vlada soli pamet in si skuša na tak način - seveda jaz
               verjamem, da je 15 milijard škode, gospodarske, ki je bila povzročena in vse to boli,
               vendar bi lahko odpravljala posledice pravočasno, ne pa danes, ko je že v proceduri,
               ko je tam poročilo, da nam pošlje na mizo. Prosim, da to stališče vlade umaknete iz
               obtoka. To je proti poslovniku opreiskovalni komisiji in ne sme biti v taki obliki.
               Imeli so preko svojih poslancev možnost, da vplivajo - poslanci, kakor vsem, se niso
               udeležili, ker niso imeli argumentov. Poročilo je bilo sprejeto soglasno oziroma brez
               glasu proti in ga prosim, kot takega obravnavamo. Poslanci pa imamo pravico in v
               skladu s 24. členom lahko tudi zahtevamo določene dopolnitve ali karkoli. Ne more pa
               si vlada privoščiti - prosim, da to tudi zakonodajno-pravna služba pojasni, naj se to
               stališče vlade umakne iz obtoka. To je napad na naš parlament. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp116">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Jerovšek. Citirali ste 22. člen. Seveda, postopek poteka popolnoma
               po tem členu. Vse bomo delali v skladu s 24. členom, nič ne kršimo. "Državni zbor pri
               obravnavi poročila preiskovalne komisije lahko ugotovitve in ocene preiskovalne
               komisije sprejme ali zavrne, lahko pa tudi zahteva dopolnitev postopka parlamentarne
               preiskave. Predloge sklepov iz poročila preiskovalne komisije državni zbor lahko
               sprejme ali zavrne, lahko pa sprejme tudi drugačne sklepe." Nič ne delamo narobe. V
               skladu s poslovnikom državnega zbora se lahko vlada opredeljuje do dokumentov, to je
               vaša samovoljna razlaga, gospod Jerovšek...</p>
            </sp>
            <sp xml:id="SDZ3-Izredna-44-2004-05-06.sp117">

               <speaker>JOŽEF JEROVŠEK:</speaker>

               <p>Ne more se v tej fazi več vključevati in je potrebno zavrniti to mnenje vlade.</p>
            </sp>
            <sp xml:id="SDZ3-Izredna-44-2004-05-06.sp118">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, nisem vam dala besede, samovoljno ste jo vzeli, proceduralni
               predlog ni bil na mestu in nimamo o čem odločati. Tako nadaljujemo predstavitev
               stališč poslanskih skupin. Lepo prosim, gospod Jerovšek, da se izklopite, ker teče
               čas vaši poslanski skupini. Stališče poslanske skupine Slovenske demokratske stranke
               bo predstavil gospod Branko Kelemina. Jaz sem zelo vesela, ker uporabljate čas vaši
               poslanski skupini. Izvolite, gospod Kelemina.</p>
            </sp>
            <sp xml:id="SDZ3-Izredna-44-2004-05-06.sp119">

               <speaker>BRANKO KELEMINA:</speaker>

               <p>Hvala lepa, spoštovana podpredsednica. Protestiram, zakaj jemljete čas poslanski
               skupini, če je bil proceduralni predlog. Zakaj jemljete? Dajte prosim narediti 18
               minut, kolikor imamo pravico razpravljati. Borih 18 minut ste nam opredelili za to
               razpravo, naši poslanski skupini, največji opozicijski stranki, pa še to nam
               jemljete, s kakšno pravico, povejte? To je napad na institut parlamenta v najbolj
               grobem sistemu, kar je sploh mogoče. Toje nemogoče in je nedopustno. Prav, pa počnite
               to, če mislite, da boste na tak način prepričali še koga drugega in ne samo mene
               osebno.</p>
               <p>V redu. Naša poslanska skupina Slovenska demokratska stranka najprej mora seveda
               ugotoviti, zakaj je do razkritja, do popolnega razkritja, nesmiselnega in za državo
               škodljivega poslovanja sploh prišlo.</p>
            </sp>
            <sp xml:id="SDZ3-Izredna-44-2004-05-06.sp120">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim, da nadaljujete s predstavitvijo stališča poslanske skupine. Čista
               tišina je v dvorani. Samo vi se derete, gospod Rupar, drugače je v dvorani čista
               tišina.</p>
            </sp>
            <sp xml:id="SDZ3-Izredna-44-2004-05-06.sp121">

               <speaker>BRANKO KELEMINA:</speaker>

               <p>...namenoma to počnete, namenoma govorite, namenoma hočete, da ne bi mogel
               razpravljati, uro pa kar pustite, da kar teče naprej, ali je to pošteno? To je
               pošteno? Čudovito. Čudovit sistem, hvala lepa za vašo prijaznost. Nadaljujete to, kar
               ste si skuhali že zdavnaj.</p>
               <p>Namreč, izredno pomembno vprašanje je, zakaj in kako je prišlo sploh do tega
               razkritja o teh nepravilnostih slovenskega elektro sistema. Zagotavljam vam, še danes
               nihče ne bi vedel, kaj vse se je dogajalo v slovenskem elektro sistemu, če ne bi
               poleti leta 2000 prišlo do tiste kratkotrajne nekaj mesečne menjave oblasti. Takrat
               je namreč minister za gospodarstvo, gospod dr. Jože Zagožen, skupaj z gospodom
               Türkom, ki je takrat delal na Elesu, pozneje postal direktor Elesa, razkril in
               razkrinkal javnosti nedostopno trdnjavo Slovensko elektrogospodarstvo. Z novim
               pristopom poslovanja je v nekaj mesecih gospod Türk in pa minister gospod Zagožen iz
               več let planirane milijardne izgube na Elesu in Slovenskem elektro sistemu uspel
               ustvariti dobiček. Žal je nova vlada prehitro padla, da bi lahko dokazala, kako
               učinkovito in donosno je za Slovenijo lahko trgovanje z električno energijo. In kaj
               sledi, sklep iz te ugotovitve, da je nujna zamenjava oblasti prav gotovo na
               potezi.</p>
               <p>V stari Jugoslaviji oziroma prejšnji Jugoslaviji, tej, ki smo jo zapustili, je bil
               elektrosistem tabu prve klase, monopol, iz tega se je napajala stara partijska
               struktura in vzdrževal sistem, seveda, samo del. Tradicija je šla naprej. V
               samostojni Sloveniji se ni spremenilo nič, le da je elektro sistem kot monopol
               državni v rokah istih struktur v drugi preobleki, pod drugim imenom služil obstoječi
               oblasti in še služi za enak način, kot je bil v prejšnjem sistemu. In kdo je glavni
               akter in vodja? Eden glavnih akterjev in vodja je prav gotovo predsednik sveta LDS,
               ki je s svojo kadrovsko hobotnico držal in drži vse niti sistema v svojih rokah.
               Priče tega ne priznajo, je pa to definitivno res, na primer, če je, to je iz
               pogovorov, ki sem jih zaznal, tako, neformalnih, če je na primer bila sklicana kakšna
               seja nadzornega sveta ali drug pomemben sestanek v elektro podjetjih, je za nujne in
               pomembne odločitve bilo potrebno poklicati šefa. To je ponavadi storil kar direktor
               sam, in seveda strogo upošteval tisto, kar mu je šef naročil glede sprejemanja
               določenih odločitev. In potem se je potrebno vprašati, ali se zavedate, kakšna je
               lojalnost in kakšna disciplina vlada v tem klanu. 100% poslušnost. Če kdo izstopi iz
               klana, ga ponavadi ne ubijejo, izdati pa kljub temu si ne upa ničesar, čeprav službe,
               vsaj primerne zanj, v državi ni več. Ali je to prav, da se tako dela? In kam je
               poniknilo potem teh 14 milijard tolarjev, za katere je bilo oškodovano slovensko
               elektrogospodarstvo.</p>
               <p>In če preidemo sedaj na druge dokumente. Jaz bom na tisto vse, kar ste postavili
               vprašanja in nekatere trditve, ker v imenu poslanske skupine ne smem diskutirati s
               temi vašimi vprašanji in pa tudi izjavami, bom poskušal takrat ko bom imel za to
               pravico, ampak samo, da povem, da vse tisto, kar je gospod Barovič vprašal, lahko
               dokažem in bom tudi njemu osebno dokazal, ker tukaj ne bo časa in je škoda, da ga
               porabim.</p>
               <p>Ampak glede na to, da nimam veliko časa, naj postavim samo nekaj logičnih vprašanj
               in si sami tudi potem odgovorite in vsi skupaj naj si odgovorijo na ta vprašanja. Ali
               je elektrika tržno blago? Je. Je. Nasprotuje kdo tej tezi? Jaz mislim, da ne. Dokazov
               o tem, da je elektrika tržno blago, mislim, da je dovolj. Tako kot je tržno blago
               denar, je elektrika tudi tržno blago. To je dokazano. To je dokazano bilo včeraj, to
               je dokazano danes in ta trditev bo ostala tudi za naprej.</p>
               <p>Naslednje vprašanje. Torej, če je tržno blago, pomeni, da je z elektriko možno
               trgovati. In vsak pameten gospodar na svetu bo najprej poskrbel za to, da bo seveda
               trgoval v korist svojega podjetja in da bo ustvarjal dobiček. Je res? Mislim, da je.
               In kaj je počela naša oblast? Naša oblast je pa počela vse drugo, samo to ne, da bi z
               elektriko trgovala in da bi ustvarjala dobiček in da bi s tem ustvarjala seveda
               blaginjo slovenskega naroda, o kateri toliko govorite.</p>
               <p>Naslednje vprašanje, izredno pomembno, o katerem nihče noče govoriti. V glavnem
               nihče. Ali Italija uvaža električno energijo? Ja. Nasprotuje kdo tej tezi? Jaz
               mislim, da ne. Koliko? Več kot 40 tisoč megavatnih ur letno. Tudi 50 tisoč in več.
               Obstajajo podatki, relevantni, si jih lahko poiščete. Samo za primerjavo. Slovenija
               proizvede na letni ravni približno, pustimo sedaj 500, 1.000 gigavatnih ur gor
               alidol, približno 12 tisoč gigavatnih ur električne energije. Italija uvozi 40 tisoč,
               do 50. Se pravi, Italija izvozi, uvozi pravzaprav več kot 5-krat ali pa 5-krat več
               električne energije, kot jo Slovenija sploh proizvede. Kako dolgo Italija že uvaža
               električno energijo? Več kot 10 let. In bo še tudi v prihodnje, čeprav imajo različne
               politike na tem področju, ker vidijo, kako odvisni so od elektrike, kako draga je
               elektrika zaradi tega, ker so neto uvozniki. Več kot 10 let že uvažajo. Tudi pred
               letom 1998.</p>
               <p>Kakšna je cena elektrike na italijanskem trgu? Mislim, da je izredno pomembno
               vprašanje. Visoka. Dva do trikrat višja kot drugje v Evropi. Zaradi tega, ker so
               deficitarni. Kako Italija uvaža električno energijo v Italijo? Menda ne z vlakom. Po
               daljnovodih Po daljnovodih uvaža energijo v Italijo. Zelo prozorno vprašanje. Ima
               Slovenija povezavo z Italijo? Ima. Kdo temu nasprotuje? Ne. In ima povezavo z Italijo
               preko daljnovodov in lahko prepelje v Italijo tudi več kot, mislim da preko 1200
               megavatov moči. 1200 megavatov. To je za dve nuklearni elektrarni lahko. Seveda, to
               je z vsemi rezervami in tako naprej. Oziroma še verjetno več. Katere države so
               izvažale električno energijo v Italijo v desetih letih in še danes in še bodo jutri
               in tako naprej? Francija, Švica, Avstrija, države, ki mejijo na Italijo. Te države
               izvažajo. Seveda Slovenija v letu 1998 in tudi prej, čeprav je imela možnosti, tega
               ni počela. Slovenija bi lahko pred letom 1998, ko smo bili neto uvozniki električne
               energije, tudi trgovala z električno energijo z Italijo, ker je bilo to deficitarno
               področje, ker so rabili elektriko. Če bi bila kakršnakoli poceni elektrika na
               evropskem trgu, bi jo lahko Slovenija kot sistem, kot lastnik, kupila in seveda
               transportirala preko naših lastnih poti v Italijo, ne pa da smo oddajali samo
               transportne poti za bagatelo in od tega praktično nismo imeli ničesar. In zakaj so
               seveda izvažali - vsi ti, Francija, Švica, Avstrija v Italijo preko 40 tisoč
               gigavatnih ur električne energije na letni ravni? Zaradi tega, kar sem prej povedal,
               zaradi dobička, zaradi visokih dobičkov. In kaj so počeli. Dejansko so trgovali,
               preprodajali so električno energijo. Kupovali so jo povsod po Evropi, kjerkoli je
               bila, tudi pri nas, in so jo dejansko tiste majhne viške, ki smo jih imeli na dnevnem
               trgu, so kupovali in so prodajali, preprodajali v Italijo, če je le bilo mogoče.</p>
               <p>In seveda, zdaj je vprašanje: Ali je Slovenija izvažala v Italijo pred letom 1998?
               Ne, ni. Zakaj ne? Nekaj zaradi tega, ker smo bili neto uvozniki, dejansko pred
               odklopom, smo bili neto uvozniki pretežno. Tudi zato nismo izvažali v Italijo, ker
               nismo hoteli trgovati, ker to določen napor povzroča, prav gotovo in tudi določena
               tveganja, ker smo raje tukaj omogočali oziroma omogočali izvoze Verbundu in drugim
               evropskim podjetjem, da so preko naših transportnih poti, ne glede na interkonekcijo
               in vse te mednarodne pogodbe, omogočali drugim, da so lahko preko naših transportnih
               poti za majhne denarje izvažali v Italijo in kovali velike dobičke. Torej Italija je
               bilain je še vedno kura, ki nese zlata jajca. Vsi so to vedeli v Evropi, samo
               Slovenija tega ni vedela. To so temeljna dejstva in zdaj pa temeljno vprašanje: Ali
               danes slovenski trgovci izvažajo v Italijo? Danes? Pa ja, seveda, pa še kako radi.
               Holding Slovenske elektrarne si prizadeva z vsemi sredstvi ne glede na to, da imajo
               velik primanjkljaj električne energije, zaradi tega, ker spet dajemo polovico
               energije Hrvaški nazaj, da z vsemi sredstvi kupuje na evropskem trgu vso energijo, ki
               je na razpolago in jo poskuša v čim večjih količinah, kolikor je dovoljeno, izvažati
               v Italijo in s tem kuje določene dobičke. Samo v letu 2002, ko je Holding Slovenske
               elektrarne kolikor toliko že v skladu s sodobno prakso in poslovanjem izvažal
               energijo oziroma trgoval z elektriko, je ustvaril seveda, tudi z nekaterimi drugimi
               posli, v enem letu več kot 12,5 milijarde dobička, Holding Slovenske elektrarne. Vse
               te podatke imate na razpolago, spoštovane kolegice in kolegi, vse to. In to je velik
               interes in poglejte, koliko je danes trgovcev, ki želijo dobiti pravice, da bi lahko
               izvažali na italijanski trg, ker je to edino donosno. Edino pravilno in edino to je
               smotrno in koristno. In če bi mi to počeli že takoj na začetku, ko smo se odločili za
               nek ukrep, ko se je vlada odločilaza ukrep prekinitve dobave elektrike Hrvaški in bi
               takoj začeli z dolgoročnimi pogodbami izvažati to električno energijo v Italijo, kar
               je bilo možno - tega nihče ne more dokazati, da to ni bilo možno, to je živa resnica
               in to lahko dokažemo 1.000-krat, če je potrebno, da mi dejansko v tem obdobju, v
               tistem dveletnem obdobju, dokler ni gospod Tüerk prišel na vodstvo Elesa in začel z
               dolgoročnimi pogodbami, električno energijo prodajal v Italijo, zaslužili mastne
               denarje, ki bi nam še kako prav prišli za sanacijo slovenskega elektrosistema v
               celoti in za pametne naložbe, ki jih danes ne bomo nikdar mogli več nadoknaditi,
               glede na zamujene priložnosti. In to, da ni bilo oziroma da ni bilo električne
               energije na razpolago, samo en dokument vam bom predstavil, dogovor sestanka na
               ministrstvu za gospodarske dejavnosti 4.9.2000, kjer so vsi direktorji, cela vrsta
               proizvodnih direktorjev je bila prisotna, tudi direktor NEK Stane Rozman, kjer so
               ugotovili: "Udeleženci sestanka ugotavljajo, da je Slovensko elektrogospodarstvo v
               letu 1999 prodalo v tujino okrog 1.800 gigavatnih ur električne energije po povprečni
               ceni 2,62 SIT za kilovatno uro." Proizvodna cena v nuklearni elektrarni Krško je
               takrat bila približno 6,1 tolar. Si lahko predstavljate, kakšna razlika je to Kakšne
               milijardne izgube smo mi napravili na tem področju! In govorite, kakšni grozni viški
               energije so bili v tem času na evropskem trgu, mi je pa nismo kupovali in je nismo
               izvažali. Samo bedaki počnejo tako in nihče drug.</p>
               <p>Skratka, dokazov za to, da nismo ravnali pravilno, je dovolj, argumentiranih, jasnih.
               In vsi ti enostranski ukrepi, ki so se zgodili, so bili neupravičeni in za Slovenijo
               škodljivi.</p>
               <p>Naj predstavim samo še naslednje, ko govorite, da enostransko prikazujemo in hočemo
               politično prikazati nekatera dejstva. Poglejte si samo intervju, ki je bil z Ivanom
               Atelškom! Ne zato, ker je pozitiven intervju, ampak ga ocenjujem kot nevtralca, kot
               patriota, kot tistega, ki dejansko želi dobro tej Sloveniji, tako ga obravnavam. In
               kaj je on tu povedal?Povedal je, da so delali škodo; da je Vitoslav Türk posloval
               pravilno; da je on dejansko posredoval določene podatke, gospod Atelšek; da so delali
               nekateri za svoje osebne koristi; da poročilo računskega sodišča ni bilo korektno in
               cela vrsta obtožb oziroma pozitivnih navedb v zvezi s poslovanjem gospoda Zagožna in
               gospoda Türka ter hude kritike na to, kaj so dejansko počeli prejšnji oblastniki v
               slovenskem elektrosistemu.</p>
            </sp>
            <sp xml:id="SDZ3-Izredna-44-2004-05-06.sp122">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, lepo prosim, da zaključite.</p>
            </sp>
            <sp xml:id="SDZ3-Izredna-44-2004-05-06.sp123">

               <speaker>BRANKO KELEMINA:</speaker>

               <p>To si poglejte, pa tudi pričanje gospoda Atelška na naši komisiji, in boste videli,
               kako in kaj je dejansko bilo povedano. Vsega v poročilu nismo mogli zajeti, ker je
               tudi nepotrebno. Povzeli smo tisto, za kar smo imeli najboljše dokumente, kar temelji
               na dokumentih in argumentih. Povejte mi, kateri dokument sem si izmislil, ki je
               naveden v poročilu, ne drži in ni kredibilen!</p>
            </sp>
            <sp xml:id="SDZ3-Izredna-44-2004-05-06.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, lepo prosim, če zaključite.</p>
            </sp>
            <sp xml:id="SDZ3-Izredna-44-2004-05-06.sp125">

               <speaker>BRANKO KELEMINA:</speaker>

               <p>Skratka, vse, kar je povedano, je povedano pošteno, z najboljšimi nameni, da se
               stvari razčistijo in da se to, kar se je dogajalo v prejšnjem sistemu oziroma
               prejšnjem obdobju z odklopom električne energije Hrvaški in s temi viški, ki so se
               pojavili v našem sistemu,da se to nikoli več v slovenski politiki, v slovenski
               prihodnosti ne zgodi. Mi smo dolžni, državni zbor, vlada, oblast,...</p>
            </sp>
            <sp xml:id="SDZ3-Izredna-44-2004-05-06.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, dve minuti prekoračujete čas. Lepo prosim!</p>
            </sp>
            <sp xml:id="SDZ3-Izredna-44-2004-05-06.sp127">

               <speaker>BRANKO KELEMINA:</speaker>

               <p>... vsi smo dolžni delovati v interesu in za blaginjo ljudstva kot celote, vendar se
               takrat to ni dogajalo. Dogajalo se je ravno nasprotno, osebni interesi so bili na
               prvem mestu, potem pa daleč daleč zadaj interesi države kot celote. Skratka, veliko
               argumentov imam še povedati v zvezi s tem, žal je to zaradi omejitev, ki ste nam jih
               postavili, nemogoče. To je absurd in najodločneje protestiram proti takšnemu načinu
               obravnavanja tako pomembne teme! Hvala lepa.</p>
            </sp>
            <sp xml:id="SDZ3-Izredna-44-2004-05-06.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sama skrbim, da se poslanke in poslanci med sabo ne obdolžujejo žaljivo.
               Gospod Kelemina in nekaj njegovih prijateljev me je v današnjem dnevu večkrat žaljivo
               obdolžilo, da skrajšujem možen čas, ki ga imajo poslanske skupine za delo na
               plenarnem zasedanju. Vsi točno veste, da temu ni tako, zato prosim, da se takim
               izjavam izogibate, ker me s tem žalite.</p>
               <p>Končali smo predstavitev stališč poslanskih skupin. Sedaj bomo prešli na razpravo
               poslank in poslancev o končnem poročilu - lepo prosim, dokončala bom stavek in potem
               vam bom dala besedo za proceduralni predlog, gospod Cukjati - o končnem poročilu in
               predlaganih sklepih.</p>
               <p>Gospod Cukjati, proceduralni predlog. Izvolite. Žal je vaša poslanska skupina brez
               časa in tudi...</p>
            </sp>
            <sp xml:id="SDZ3-Izredna-44-2004-05-06.sp129">

               <speaker>FRANCE CUKJATI:</speaker>

               <p>V skladu z drugim odstavkom 65. člena napovedujem obstrukcijo poslanske skupine pri
               nadaljnji obravnavi te točke. Ali smem obrazložiti po poslovniku to odločitev?</p>
               <p>Prvič, protestiram, da omejujete čas. Mi smo napovedali čas razprave v skladu s
               poslovnikom. V skladu s poslovnikom. In najavljeni so še pri tej razpravi: Pukšič,
               Petan, Kelemina, Jerovšek in Cukjati. Nam ste odvzeli pravico na kolegiju, pravico za
               nadaljnjo razpravo. In sicer naj obrazložim, zakaj je to pravzaprav nesramno dejanje
               tako kršiti poslovnik. Vseh minut na razpolago za to točko, za razpravo v državnem
               zboru, je 190 minut. Kolegij, seveda, ki odloča z večino glasov in tukaj zadoščajo
               vodja poslanske skupine LDS, vodja poslanske skupine Združene liste in pa DeSUS-a, so
               odločili, da bo LDS imel od 190 skupnih minut 90 minut, nam so pa dodelili, ste
               dodelili 18 minut. Gospodje, če bomo mi, če bi seveda to upoštevali, potem bi zopet
               dobivali očitke, da samo govorimo o nekih insinuacijah, jih pa ne dokažemo. Ker pa
               seveda ne moremo istočasno molčati in dokazati in dokazovati in se vključevati v
               razpravo, potem je nesmiselno, da nadaljujemo pri tej točki z razpravo oziroma saj ne
               moremo nadaljevati.</p>
               <p>Istočasno seveda je tudi problem medijev, prenosa, ki pa verjetno ne sodi pod to
               točko, ker sedaj tečejo zelo pomembne stvari verjetno, tako smatra RTV in sicer TV
               prodaja, Potovanje na konec sveta, ponovitve in pa Videospotnice, ponovitev. To, kar
               se tukaj dogaja, seveda je nezanimivo za naše volivce in nacionalni interes seveda ni
               tisto, čemur bi RTV sledil in pa tudi vi. Zaradi tega, gospodje, zapuščamo to dvorano
               pri tej točki.</p>
            </sp>
            <sp xml:id="SDZ3-Izredna-44-2004-05-06.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa za korektnost. Seveda je treba pojasniti sledeče. Poslanski kljub LDS,
               piše v razporedu, ima 50 minut. In spoštovani gospod Cukjati in vsi, ki zapuščate to
               dvorano, po sklepu kolegija k dvema točkama je bilo možno prijaviti dvojen čas in 65
               minut bi lahko imeli na razpolago v vaši poslanski skupini. Vi sami veste, zakaj ste
               se odločili in niste prijavili takšnega časa. In nekorektno je to, kar se dogaja
               sedaj. Mi pa nadaljujemo z razpravo poslank in poslancev. K besedi vabim gospoda
               Pohorca, izvolite.</p>
            </sp>
            <sp xml:id="SDZ3-Izredna-44-2004-05-06.sp131">

               <speaker>VALENTIN POHOREC:</speaker>

               <p>Hvala lepa za besedo, gospa podpredsednica. Sem eden od članov te preiskovalne
               komisije in sodeloval sem pač skladno s svojim časom, ki mi je na voljo glede na vse
               zadolžitve, ki jih pač v tem državnem zboru imam, in glede na vse druge naloge, ki so
               v tem času tudi tekle in sem pač dal prednost tistim, ki so državotvorne, ki so nujno
               potrebne, da je državni zbor doslej sprejel vse tiste zakone in akte, ki so bili
               potrebni za uskladitev naše zakonodaje z EU. Tako me vmes na sejah preiskovalne
               komisije tudi ni bilo. Ko pa sem imel možnost, sem tudi sodeloval.</p>
               <p>Po tem začetnem delu te komisije sem ugotovil, da je problematika izredno težavna,
               da jo je v stanju v resnici opraviti visoko strokovna komisija, ki bi bila
               nepristranska, iz strokovnjakov, ki se na take sisteme spoznajo in bi lahko neodvisno
               ocenjevali to. Mi smo pač poskušali kot komisija v tisti smeri, kot poslovnik
               predvideva, da deluje. Če bi takrat, ko je problem nastal s Hrvaško, bila ta točka
               dnevnega reda v državnem zboru ali pa eventualno na referendumu, bi najbrž soglasno
               ali pa z visoko podporo rekli, izklopiti elektriko Hrvatom in ne bi danes bilo teh
               vprašanj, zakaj smo takrat električno energijo Hrvatom odklopili. In ko se je dogodek
               zgodil, so nastale tudi posledice, takšne ali drugačne, danes jih nekateri
               ocenjujejo, da so bile usodne in nepravilne, drugi smo bili, takrat vsaj mnenja, da
               se je bilo pravilno nekaj in takoodločiti.</p>
               <p>Ker nimam veliko časa, bom temu ustrezno svojo razpravo posvetil. Ko smo zaslišali
               vse te priče in povabljene, si jaz takih zaključkov, seveda, po teh izjavah ne bi
               mogel dati zapisati. Tako so pač bile zapisane. Vmes je bila celo komisija komisije,
               na katero so bili povabljeni samo poslanci opozicije, čemur seveda oporekam
               legitimnost, kajti samo komisija kot celota, z vabljenimi vsemi bi lahko nalogo
               opravila do konca. Ta komisija komisije s strani opozicijskih članov komisije je
               najbrž narekovala tudi take zaključke, kot so na koncu bili.</p>
               <p>Ko je bil izdelan končni predlog poročila, je spet bil, zame vsaj, odločujoč čas,
               bilo je treba zagotavljati prisotnost na drugih organih, da so se pripravljali zakoni
               za državni zbor. Tako sem v tistem času, ko je bila na seji prisotna večina, seveda,
               opozicijskih članov, bil na odboru za finance. Ni opravičila, je pa povedano, da me
               pač takrat na tej seji ni bilo in tudi nisem za takšne predloge sklepov sodeloval.</p>
               <p>Z zaključki se seveda ne strinjam, s takimi. Sodim, da niso utemeljeni in niso
               dokazani, nedosledno, strokovno izdelani, da so škodljivi za domačo javnost, da so
               lahko še bolj škodljivi za bodoče odnose v ravnanju s sosednjo Hrvaško s skupnim
               lastništvom jedrske elektrarne Krško in da utegnejo imeti, če bi bili sprejeti,
               velike daljnosežne posledice za državo Slovenijo. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Kacin. Izvolite.</p>
            </sp>
            <sp xml:id="SDZ3-Izredna-44-2004-05-06.sp133">

               <speaker>JELKO KACIN:</speaker>

               <p>Hvala lepa, gospa podpredsednica in predsedujoča. Proceduralno bi rad vprašal dve
               stvari, pa prosim, če mi pojasnite.</p>
               <p>Vidim, da je kolega Kelemina ostal v dvorani, ker je napovedana obstrukcija
               socialdemokratske stranke, sprašujem, ali je on tukaj kot socialdemokrat ali
               predsednik preiskovalne komisije? Če mi lahko na to odgovorite.</p>
               <p>Drugo bi vas pa vprašal, ali ne bi bilo primerno, gospa predsednica, da takrat, ko
               katerikoli poslanec v tem državnem zboru v svojem proceduralnem nastopu posega v
               pristojnost uredništev posameznih medijev in tukaj limitira, kaj je primerno in kaj
               ni primerno, kaj lahko posamezni mediji predvajajo v svojem času, ki ga imajo na
               voljo za osnovno dejavnost, takrat ko dela državni zbor, da ga vendar na to
               opozorite. Kajti, ko ljudje te stvari gledajo, ker nekaterimediji to prenašajo, imajo
               vtis, da se celotni državni zbor zgraža nad tem, kako so se odločili uredniki.</p>
               <p>Prosim, jaz bi priporočal, gospa predsedujoča, da zaščitite integriteto državnega
               zbora in da takrat, ko posamezni poslanci presežejo svoje pooblastila in delajo
               evidentno škodo tej hiši, temu visokemu zboru, da vendar integriteto državnega zbora
               zaščitite, če drugače ne, vsaj z opozorilom. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp134">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Da začnem od zadaj. Hvala, za opozorilo v zadnjem delu, vendar je gospod
               Cukjati navedel toliko netočnosti, da sem verjetno pri svojem pojasnjevanju to
               prepotrebno opozorilo, se strinjam z vami, pozabila dati. Se pa, mislim, da je prav,
               da je gospoda Kelemina kot predsednik komisije med nami in v tem svojstvu tu tudi
               nastopa, o tem sem prepričana in zagotovo ne bi bilo prav, ker kot predlagatelj
               nastopi tudi na koncu, da bi zapustil sejo državnega zbora. Tako je gospod Kelemina
               tu kot predsednik komisije. Seveda tudi na predlog te komisije točko obravnavamoin
               prosim, če lahko nadaljujemo. Proceduralni - kaj, gospod Kelemina? Predlog? Izvolite.
           </p>
            </sp>
            <sp xml:id="SDZ3-Izredna-44-2004-05-06.sp135">

               <speaker>BRANKO KELEMINA:</speaker>

               <p>Hvala lepa, spoštovane podpredsednica. Jaz bi vas tudi prosil, spoštovana
               podpredsednica, da v skladu s tistim, kar je govoril gospod Kacin, da se zaščiti
               integriteta državnega zbora, da jo dejansko zaščitite v tem smislu, da se izreče
               opomin oziroma kritika vladi na včerajšnjo tiskovno konferenco, ker so tako grdo
               okvalificirali preiskovalno komisijo, kar je nedostojno za samovlado kot celoto, in
               pa tudi izredno grobo krši in žali preiskovalno komisijo, njene člane, ki niso samo
               iz opozicije, ampak tudi iz pozicije in dejansko tudi celotni državni zbor
               diskvalificira.</p>
               <p>Mislim, da je treba tudi na tak način zaščititi identiteto državnega zbora in
               učinkovito ukrepati, da se to v bodoče ne bi več dogajalo. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp136">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sedaj vabim k besedi gospoda Drobniča, izvolite.</p>
            </sp>
            <sp xml:id="SDZ3-Izredna-44-2004-05-06.sp137">

               <speaker>MAG. JANEZ DROBNIČ:</speaker>

               <p>Hvala lepa za besedo. Elektro Slovenije - Eles je družba z omejeno odgovornostjo v
               100% lasti vlade Republike Slovenije, kjer je torej vlada tudi skupščina. Tudi po
               odklopu dveh 380 kilovoltnih daljnovodov oziroma odklopnikov v Krškem na relaciji
               Krško-Tumbri je električna energija nepretrgoma tekla na Hrvaško. To se je nesporno
               videlo tudi na sinoptični plošči v RCV, republiškem centru vodenja Eles.</p>
               <p>Pomembno je dejstvo, da gre pri elektriki za princip vezne posode, ker teče tja,
               kjer jo je manj. Zato se ves čas postavlja vprašanje, ali ni bila situacija vnaprej
               zrežirana, saj če so resnično želeli doseči poplačilo vseh stroškov, bi odklop
               elektrike morali izvesti pozimi, ko je večja poraba ter je presežno povpraševanje na
               evropskem trgu in si sosedje sploh ne bi mogli pomagati niti z akumulacijskimi
               jezeri, ki so takrat prazna. Konec koncev so ves čas vedeli in se zavedali razmer na
               evropskem trgu, saj se neprestano spremlja tudi poslovanje preko Laufenburga, kjer je
               evropsko energetsko stičišče. Zato jim tudi urne cene in ostali ceniki, vključno s
               povprečji, niso mogli biti neznanka.</p>
               <p>Poleg tega se je kronološko glede JEK treba zavedati, da je bila pot tujih kreditov,
               torej Brantovega in ameriškega, financirana predvsem iz sisov, to je bilo še leta
               1974, in njeno 30 letno eksploatacijo, kjer so pomembni ustanovitelji in še zdaleč ne
               lastniki. Zato je tudi cena za dobavljeno, prejeto elektriko bila ves čas samoupravno
               simbolična. Neurejeno pa je bilo tudi skladiščenje odpadkov in potencialno nadgradnja
               v Republiki Hrvaški. Le-to so zaradi protestov potem opustili.</p>
               <p>Gospodarski načrt, GN 98, verzija 2, je bil sprejet, vendar naj ne bi bil domnevo
               potrjen na vladi Republike Slovenije, čeprav so se preigravali scenariji v verzijah,
               kar se vidi tudi po osnutkih elektroenergetskih bilanc. V Elesu so skladno s tem
               potem tudi prirejali vozne rede - elektriko po urah. V času odklopa je bil gospod
               Banič umaknjen na zasluženi dopust. Zadeve je takrat začasno prevzel eden od
               namestnikov, ki je kasneje kot eno od zasluženih nagrad lahko odkupil službeni
               avtomobil po smešni ceni. Zato ne preseneča dejstvo, da je fiktivno Hrvatska
               elektroprivreda res lahko uvozil 150 megavatov iz Avstrije in 50 megavatov iz
               Italije, pri čemer ne vemo, koliko časa jeto trajalo in koliko ur je to v celoti.
               Poleg tega so hrvaške termoelektrarne, tudi Plomin, zastarele, ekološko problematične
               in ekonomsko negospodarne. Zato so vprašanja tudi oškodovanja državne imovine,
               gospodarstva ter vsaj nacionalnih interesov povsemna mestu. Torej zgodila so se.
               Sporne so fakture, saj ne izkazuje dejanskega stanja - po čem so pravzaprav računali,
               po tistih plahtah, katere podatke so jemali za osnovo. Na to bi moral odgovoriti.
               Zavedati se je treba, da se Eles napaja tudi iz proračuna ter da so mu sistemske
               rezerve, namenjene prvenstveno širitvi mreže daljnovodov in neprekinjeni oskrbi,
               lahko tudi krinka za negospodarno poslovanje ali pa celo za nesmotrno hlepenje po
               ekstra profitu. Pri tem pa ne štejemo niti dejstva, da je Eles lahkoprevaljeval
               stroške tudi iz svojega večinsko-lastniškega podjetja Talum na gospodinjstva. Ne
               glede na to, se povišanje električne energije še vedno izvaja plansko in pavšalno,
               brez resnične in dejanske utemeljitve. Ves čas in pristojno ministrstvo izvaja
               idealno, solidarnostno pokritje zadeve. Znotraj Elesa so se vodile tudi borbe za
               prevzem spot trga - med sektorjem obratovanja in sektorjem komerciale -, saj so
               nekako začutili dodatna finančna sredstva. Tudi vlogi podjetij elektroinstitut Milan
               Vidmar in IBE se prepletata z zamenjavami direktorja Elesa. Zanimivo je tudi, kako so
               prihajale nadaljnje informacije o stanju in kako so se na vladi odločili za
               dolgoročne pogodbe, čeprav bi jih z lahkoto izvedli tudi že leta 1998, kolikor bi to
               resnično želeli. Ostale pogodbe, ki jih je sklepal Eles, naj bi bile dolgoročne. Ob
               tem je seveda tekla ostala bitka za imovino, slovensko imovino na Hrvaškem. Vikendi
               bivše elite <stage>(Pionir, Metalka, Ljubljanska banka)</stage>, ki imajo seveda še kakšen vpliv na
               dejanja, ki so se takrat odvijala v smislu odklopa, kar je na nek način pomenilo
               "status quo". Tudi če gledamo po nacionalnem energetskem planu, tukaj ni ustrezne
               politike. Gre za neke približke, ki še zdaleč niso ustrezni. Tako tudi jedrska
               elektrarna ni mogla zahtevati dolgoročne strategije poslovanja, saj je distribucijo
               oziroma dispečerstvo tako ali tako urejal Eles, domnevno po optimalnem kriteriju, za
               čimer pa je ves čas stala in odrejala vlada Republike Slovenije. Tudi utemeljitev
               sklepa na 8. seji upravnega odbora z dne 1.2.2001 je za lase privlečena. Ne le, da
               jim je vlada omogočila sanacijo nasedlih, zavoženih investicij do leta 1997, jim je
               ves čas subsidiarno stala ob strani.</p>
               <p>Znano je, da od leta 1996 obstajajo evropske smernice in direktive, ki jih imamo tudi
               prevedene. Prosta konkurenca, ki bi morala biti v Sloveniji vzpostavljena, je še
               vedno samo krilatica. Eles in Borzen sta na nek način eno in isto, saj so se osebe le
               selile in nadzirale lažni tržni mehanizem.</p>
               <p>Težak likvidnostni položaj jedrske elektrarne je predvsem posledica neplačila Elesa
               pred odklopim. O tem nihče ne razpravlja. Zakaj jim Eles in vlada nista tega
               pravočasno nakazala?</p>
               <p>Zakon o energetskem gospodarjenju iz leta 1981 je res predvideval čim manjšo uvozno
               odvisnost, kar je funkcioniralo dobro predvsem v sistemu jugoslovanskega sistema. Pri
               tem pa se poudarja, da transportne poti v Republiki Sloveniji še zdaleč niso
               optimalne, tudi domnevno neekonomska selitev centrale elektrogospodarstva Slovenije
               iz Maribora v Ljubljano. Tudi agencija za energijo do danes še ni predložila dejansko
               ugotovljenih stroškov tranzita, niti koliko so resnični stroški uporabe omrežja.
               Skratka, gre za vrsto povsem jasnih in transparentnih stroškov, ki se jih seveda v
               teh postopkih ne upošteva. Mislite, da se ne da ugotoviti, da bi Eles z lahkoto
               Verbundu in drugim zaračunaval štirikrat višje stroške tranzita, če bi to želel. Tudi
               ti posli Kelaga, katerega lastnik je tudi vlada Republike Slovenije, niso v celoti do
               današnjega dne razčiščeni. Tudi urejanje z uredbo je lovljenje pravne praznine, kar
               je v zakonu le navedeno, da bo detajlneje opredeljeno z uredbo. Omrežje, še v starem
               sistemu, je bilo grajeno po zahodnih standardih. Eles v tej smeri ni imel teh
               omejitev. Konec koncev pa bi lahko, vsaj zvečer, pošiljali elektriko tudi v
               prečrpavajoča akumulacijska jezera, predvsem v Šivici - konična vršna energija je
               namreč mnogo dražja. Dejansko škodo je torej komisija ugotovila, vendar pa obstaja
               povsem ustrezna domneva, da zaradi posameznih dokumentov, pomanjkanja posameznih
               dokumentov, ki niso bili pač dostopni, pa so bili vmes tudi uničeni, verjetno nikoli
               v resnici ne bomo izvedeli. Gre torej lahko le za ugibanja za naprej.</p>
               <p>Temeljna funkcija Elesa je zagotavljanja nemotene in kakovostne oskrbe Slovenije z
               električno energijo. Eles s svojim prenosnim omrežjem povezuje in nadzoruje celoten
               slovenski elektroenergetski sistem, v okviru katerega obratuje 15 hidroelektrarn, 3
               termoelektrarne na premog, dve elektrarni na plinsko olje in jedrska elektrarna. Pri
               tem gre za 2.700 megavatov proizvodnjih zmogljivosti, s skupno letno proizvodnjo 12,2
               teravatnih ur.</p>
               <p>V revidiranem obdobju je Eles sklenil pogodbo v zakupu moči v tujini, s katerimi si
               je zagotovil stalno pripravljenost 80 megavatov v letih 1998 in 1999 z avstrijskim
               upravljavcem EES, podjetje Österreichische Elektrizitetswirtscharts, Verbund na
               kratko, z Dunaja. 150 megavatov za leto 2000, od tega 100 megavatov švicarskim
               podjetjem, ki trgujejo z električno energijo <stage>(Entrade, AG, Baar)</stage>, in 50 megavatov s
               podjetjem Verbund ter 250 megavatov za leto 2001, od tega 150 megavatov s podjetjem
               Entrade in 100 megavatov z italijanskim upravljavcem EES, podjetjem Gestore della
               Rette di Trassmisione Nazionale v Rimu.</p>
               <p>Za tranzite v obdobju od 30.1. do 30.7.2000 je podjetje Verbund svojo obveznost v
               višini 12 milijard 614 tisoč avstrijskih šilingov plačalo v dveh obrokih. Podjetje
               Verbund je prvi obrok poravnalo s tremi nakazili, dokončno šele 26.5.2000, ker mu
               Eles številke računa za plačilo ni sporočil pravočasno. Ja, seveda, ni mogel, zaradi
               tega, ker je popravljal "vozni red" - pod narekovaji. Eles in podjetje Verbund sta za
               tranzite v Italijo sklenila pogodbo za leto 2001 s ceno 3,7 evra za megavatno uro. V
               prvem polletju je Eles opravil tranzit iz Avstrije v Italijo - 102.866 megavatov
               električne energije po ceni 3,7 evra za megavatno uro. To je v vrednosti 381.000
               evrov. Eles v tem primeru ni spoštoval določila iz obvestila podjetja GRTN o ceni
               4,60 evra za megavatno uro. Eles je dodatno transportne poti do italijanske meje
               zaračunaval podjetju Verbund po nižji tarifi, kot je bila dogovorjena z italijanskim
               regulatorjem električnega trga, in s tem dosegel za 93.000 evrov manjši iztržek.
               Podjetje Verbund je bilo edino podjetje, ki je sklenilo dogovor o kombiniranju viškov
               električne energije in tranzita.</p>
               <p>Eles je podpisal pogodbo o trgovanju z električno energijo v obdobju, v katerem je
               bilo trgovanje dovoljeno. Podpisane pogodbe pa je izvajal še v obdobju, ko je bilo
               trgovanje že prepovedano. Glede spot trga so vsi pogovori dispečerjev po lastni
               presoji in oceni tudi snemani v sektorju za informatiko, eno nadstropje od RCV-ja.
               Ali so bile pridobljene te kasete? Kje je načelo transparentnosti, ki pomeni jasno in
               pregledno poslovanje za vse udeležence na trgu? Načelo likvidnosti, ki zagotavlja
               enakomerno poslovanje brez pretiranih nihanj in prevelikih vplivov posameznikov na
               trgu? Načelo varnosti poslovanja v okviru pravil za delovanje na trgu z električno
               energijo ter s finančnimi garancijami, ki jih položijo trgovci? Načelo poštenosti, ki
               govori o nediskriminatornosti med udeleženci? Načelo učinkovitosti, ki izhaja iz
               učinkovitega tržnega sistema in pomeni srečanje ponudbe in povpraševanja pri
               uravnovešeni ceni ter s tem zagotavlja, da ponudnik z najnižjo ceno proda kupcu, ki
               je pripravljen plačati največ pri uravnovešenem obsegu? To je dnevni trg električne
               energije, trg prednostnega dispečerja in trgovanje z bilateralnimi pogodbami. V
               Evropi pa je najmočnejša organizacija EFET, ki se zavzema za trgovanje s
               standardiziranimi pogodbami na prostem trgu z energijo in plinom. Elektroenergetska
               panoga je izjemnega pomena za gospodarstvo v vsaki državi. Vpliv je še posebej viden
               v tistem delu gospodarstva, kjer predstavlja električna energija glavni strošek za
               podjetje. Zato mora država zagotoviti pogoje, ki omogočajo kontinuirano proizvodnji
               in dobavo električne energije s čim nižjimi stroški. Posledica tega je v zadnjem času
               prisoten trend odpiranja elektroenergetskih trgov v večini držav, ki tega prej še
               niso storile.</p>
            </sp>
            <sp xml:id="SDZ3-Izredna-44-2004-05-06.sp138">
               <speaker>PODPREDSEDNICA IRM A PAVLINIČ KREBS:</speaker> 
               <p>Gospod Drobnič, lepo prosim, točno ste videli, da že
            prekoračujete čas. Prosim, če zaključite.</p> 
            </sp>
            <sp xml:id="SDZ3-Izredna-44-2004-05-06.sp139">

               <speaker>MAG. JANEZ DROBNIČ:</speaker>

               <p>Glede na to, da imam še kar nekaj strani, naredil sem pravzaprav samo uvod in glede
               na to, da smo mi prijavili več časa, bi nam morali zagotoviti bistveno več časa, tako
               kot smo ga predlagali v najavi poslanske skupine, skratka v skladu s poslovnikom. Mi
               smo za to točko načrtovali 40 minut. Očitno mi ne boste dovolili, da bi to predstavil
               do konca.</p>
            </sp>
            <sp xml:id="SDZ3-Izredna-44-2004-05-06.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Drobnič.</p>
            </sp>
            <sp xml:id="SDZ3-Izredna-44-2004-05-06.sp141">

               <speaker>MAG. JANEZ DROBNIČ:</speaker>

               <p>In glede na to, da se mi zahvaljujete za mojo predstavitev in mi ne boste dovolili,
               da predstavim gradivo do konca, naša poslanska skupina ne bo sodelovala, ker ne more
               sodelovati v razpravi. Ne more, ker ste nas onemogočili in zato najavljamo
               obstrukcijo.</p>
            </sp>
            <sp xml:id="SDZ3-Izredna-44-2004-05-06.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Tudi vam povem, da če bi pri tej točki najavili tako, kot vam je bilo
               omogočeno, bi lahko imeli 40 minut. Sprejemam pa seveda vašo poslovniško
               obrazložitev, da bo poslanska skupina Nove Slovenije obstruirala to točko dnevnega
               reda. K besedi vabim gospoda Janca. Izvolite.</p>
            </sp>
            <sp xml:id="SDZ3-Izredna-44-2004-05-06.sp143">

               <speaker>BRANKO JANC:</speaker>

               <p>Hvala za besedo. Ne bi rad delil nauke. Ni v moji navadi, da bi delil nauke okoli
               drugim o tem, kako naj delajo. Vendar, to kar danes počenja državni zbor, je za mene
               nesprejemljivo. Da se mi razgaljamo o tako pomembni temi pred vso sosednjo javnostjo,
               se mi zdi, da je to nesprejemljivo. Tudi če bi bili razlogi za obravnavo veliko bolj
               utemeljeni, kot so sprva kazali bi veljalo okoli tega razmisliti, ali to točko
               obravnavati na odprti sceni ali pa bilo tako, kot je delala parlamentarna
               preiskovalna komisija, ki je opravljala to delo na zaprtih sejah.</p>
               <p>Namreč poglejte, mi govorimo o vrsti podatkov, ki naj bi veljali tudi za zaupne, o
               podatkih korenspondence, ki je tekla med posameznimi institucijami: med vlado,
               ministri, ministrstvi, tudi med drugimi organi, in mi se razgaljamo v svoji celoti.
               Jaz enostavno mislim, da to ni doraslo in je neodgovorno od državnega zbora.</p>
               <p>Kot član preiskovalne komisije sem želel konstruktivno sodelovati pri delu komisije
               z eno samo željo, da se ugotovijo dejstva, zaradi česa je državni zbor sploh
               ustanovil parlamentarno komisijo. Temeljito sem spremljal tudi zaslišanje prič, ki so
               seveda vsaka s svojega zornega kota skušale osvetliticelotno zgodbo. Na osnovi
               pričanj pa se je treba zavedati, da obstajajo vzroki in posledice. Sam bi želel
               najprej o vzrokih spregovoriti.</p>
               <p>O tem je bilo nekaj že rečenega danes. Torej, ključ oziroma problem je začel močno
               obremenjevati ne samo NEK, ampak tudi meddržavne odnose že v začetku 90-ih let z
               neplačevanjem dobave električne energije Republike Hrvaške nuklearki, in je ta
               problem resno ogrožal obratovanje nuklearke. Torej gre za tekoče poslovanje pa tudi
               za jedrsko varnost. Na ta dejstva so opozarjali iz nuklearne elektrarne, pa tudi sam
               sem na sejah odborov, predvsem odbora za gospodarstvo, na to dejstvo večkrat
               opozoril.</p>
               <p>Nerazrešena statusna in lastninska vprašanja, nerazrešena vprašanja jedrskih
               odpadkov in razgradnja nuklearne elektrarne so bile teme, s katerimi se je aktivno
               ukvarjal že minister Tajnikar, za njim pa tudi minister Dragonja. Kakršnikoli
               dogovori na ravni sekretarjev ali ministrov so se "sfižili" na ravni HEP-a, kjer so
               si s postavljanjem svojih pravil razlagali po svoje skupno upravljanje nuklearne
               elektrarne. Tako niso bili spoštovani praktično nobeni predlagani sklepi in zakoni.
               Ni bil sprejet gospodarski načrt, s katerim se je določila stroškovna cena električne
               energije, obseg vlaganj tekočega in investicijskega vzdrževanja. Republika Hrvaška ni
               spoštovala sprejetega zakona o zbiranju sredstev za razgradnjo in končno odlaganje
               radioaktivnih odpadkov in izrabljenega jedrskega goriva. Prav tako se Hrvaška ni
               strinjala z modernizacijo nuklearne elektrarne. Blokada žiro računa nuklearke je bila
               od leta 1993 pa do odklopa je bila praktično skoraj neprekinjena.</p>
               <p>V tako konfuzni situaciji, kot je bilo praktično blokirano delovanje tako poslovnega
               odbora, ogrožena varnost jedrskega objekta, dolg Hrvaške pa je znašal prek 10
               milijard tolarjev, je Slovenija izvedla dva ukrepa. In sicer je vlada sprejela uredbo
               o preoblikovanju nuklearne elektrarne PO v javno podjetje Nek d.o.o., s čimer je
               država začasno podržavila nuklearko ter začasno prekinila dobavo električne energije,
               in to kupcu, ki te energije ni plačeval. Oba izvedena ukrepa sta ocenjena, kot nujna
               za zaščito slovenskih nacionalnih interesov in jaz sem v to, da je država takrat
               obravnavala smotrno in odgovorno, še danes povsem prepričan.</p>
               <p>Sedaj pa od vzrokov k posledicam. Preiskovalna komisija je v svojem poročilu želela
               v 12-ih točkah ugotovitev povzeti posledice, rad bi komentiral le nekatere. Prvič. V
               1. točki, torej, prva ugotovitev komisije, da je bil odklop nesmiseln, nepremišljen
               in za državo celo škodljiv, enostavno ne zdrži resne presoje. Torej, o tem, o čemer
               sem prej govoril, o petletni blokadi žiro računa - deblokirali so se samo pri
               izplačilu plač - ob 10-ih milijardah dolga, ob nesprejetem gospodarskem načrtu, ob
               nespoštovanju slovenske zakonodaje, ob ogrožanju jedrske varnosti naj bi Slovenija še
               naprej dobavljala, torej, po mnenju komisije še naprej dobavljali električno
               energijo. Jaz mislim, da je bilo v takih razmerah treba nekaj narediti, in mislim, da
               je takrat minister Dragonja z ekipo to naredil odgovorno.</p>
               <p>Drugič. Okoli izračuna povzročene škode. Jaz sem se tudi sam resno ukvarjal tudi s
               tem vprašanjem, ampak z vso odgovornostjo trdim, da izračuna morebitne škode ni možno
               izvršiti, ne da bi to opravili za vsak dan praktično posebej, in to od ure do ure; in
               to še ob upoštevanju, da natančno poznamo razmere na trgu. Samo na tak način bi lahko
               ugotovili približno realno sliko. To, kar je navedeno v poročilu, pa bolj služi
               gostilniškem natolcevanju kot pa, da je osnova za resno odločanje državnega
               zbora.</p>
               <p>Tretjič. Ugotovitev v 3. točki je po moje žaljiva za našo državo, saj če je taka
               ugotovitev, če mi tako ugotovitev sprejmemo, sami sebe uvrstimo med nedemokratične
               države, ki niso vredne primerjave z Združenim državam Amerike, tako namreč v 3. točki
               piše.</p>
               <p>Ugotovitve iz 2. in 3. točke se ne skladajo z dejstvi, da sta nuklearka in tudi Eles
               po odklopu poslovala seveda bolje kot v prejšnjih letih. Namreč, nuklearka je imela
               leta 1997 2 milijardi 182 milijonov izgube, leto 1998 5 milijard 752 milijonov, leta
               1999 623 milijonov, leta 2000 je imela 868 milijonov dobička. Če še navedem Eles.
               Eles je imel 1997 200 milijonov dobička, leta 1998 231 milijonov, 1999 milijardo 216
               in leta 2000 2 milijardi 676. In da je nuklearka takoj po reorganizaciji, torej takoj
               po 1. avgustu1998, izvedla modernizacijo z lastnimi sredstvi. Tudi na vrsto drugih
               ugotovitev v poročilu imam resne in argumentirane zadržke.</p>
               <p>Spoštovane kolegice in kolegi! Poročilo preiskovalne komisije ne odraža v celoti dela
               preiskovalne komisije. Predlagane ugotovitve in sklepi niso rezultat pričevanj
               zaslišanih prič in dokumentov. V sklepih se želi nekritično vmešati tudi sedanjega
               predsednika vlade, kar jasno kaže, da gre tukaj za politični manever piscev poročila.
               Verjetno nisem osamljen, ki odločno nasprotujemtemu, da se brez dokazov
               diskvalificira in etiketira posameznike v tem poročilu. Tega si preiskovalna komisija
               in tudi državni zbor ne smeta dovoliti.</p>
               <p>In še nekaj. Kolega Kelemina kot predsednik komisije, kot ste izjavili na komisiji,
               če vas citiram, da ste dobili "veliko informacijo o tem, da so provizije bile
               izplačane in to milijardni zneski in kako se je ta denar pripeljal v Slovenijo od
               zunaj", konec citata, vas seveda prosim, če to še niste storil, da naredite nemudoma
               in to prijavite organom pregona in pri tem imate mojo absolutno podporo. Hvala.</p>
            </sp>
            <sp xml:id="SDZ3-Izredna-44-2004-05-06.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Potrča. Izvolite.</p>
            </sp>
            <sp xml:id="SDZ3-Izredna-44-2004-05-06.sp145">

               <speaker>MIRAN POTRČ:</speaker>

               <p>Hvala lepa. Naj za začetek povem, da vsebinsko nisem spremljal delo preiskovalne
               komisije. To je delal naš kolega Leopold Grošelj, da sem poročilo prebral, da si pa
               ne domišljam, da toliko dovolj dobro poznam energetski sistem, da toliko dovolj dobro
               poznam sistem trgovanja, da toliko dovolj dobro poznam konkretne okoliščine, v
               katerih so bile sprejemane posamezne odločitve, da bi znal meritorno tako kot gospod
               Kelemina soditi, kaj je bilo prav v tem primeru ali ne. Zato bom svoj del razprave
               usmeril na tiste vidike delovanja preiskovalnih komisij, ki jih pa poznam. To so pa
               pravni in dejanski vidiki.</p>
               <p>Parlamentarna preiskava je ustavni institut in spominjam se, da smo o njem pri
               pripravi ustave resno razpravljali; razpravljali o tem, ali uvesti manjšinsko
               preiskavo ali ne, ker je to ena od izjemnih ureditev v Evropi, in se dogovorili, da
               jo uvedemo. Veliko smo o tem razpravljali, kakšna naj bo preiskava, tudi ko smo
               sprejemali zakon in poslovnik. Oboje je namreč predlagala poslovniška komisija,
               katere predsednik sem v tistem času bil in poleg tega sem imel čast, srečo ali pa
               smolo, kakorkoli, da sem v dveh preiskovalnih komisijah sodeloval in približno tudi
               od blizu vem, kako delo v preiskovalni komisiji lahko izgleda. Do instituta
               parlamentarne preiskave imam, upam trditi, pozitiven odnos, vendar do tega instituta
               čutim tudi izjemno veliko odgovornost inmi je izjemno žal, da ga po mojem v državnem
               zboru mnogokrat člani, predsedniki komisije ne uporabljajo na način, ki bi mu bil v
               čast, institutu in v čast delu državnega zbora, ampak ga uporabljajo za politično
               obračunavanje, čemur ni namenjen. Za to imamo v našem političnem sistemu druge
               institute. Menim in prepričan sem torej, da ga mora državni zbor uporabljati z dolžno
               skrbjo in odgovornostjo, da mora pri delovanju tega instituta dosledno upoštevati vse
               ustavne, zakonske in poslovniške določbe, ki urejajo njegove pristojnosti, in da mora
               glede na veliko moč in oblast, ki jo ob uporabi tega instituta ima, že z dejstvom, da
               to je državni zbor, da v tem delu opravlja mnoga preiskovalna dejanja, da ugotavlja,
               sicer res samo politično, ampak kljub temu, krivdo, da to opravljajo praviloma
               ljudje, ki tega ravnanja niso vešči, so pa zelo samozavestni glede tega, kaj vse
               smejo in česa ne, da je veliko nevarnosti pri uporabi tega instituta.</p>
               <p>Posebej pa se je treba zavedati, da se s parlamentarno preiskavo ne sme posegati v
               človekove pravice in svoboščine, ki jih v siceršnjih postopkih varujejo postopkovna
               pravila, tako za priče, obdolžence, izvedence in druge, ki v postopkih sodelujejo. Ta
               dejstva poudarjam, ker sem trdno prepričan, da tudi državni zbor z uporabo instituta
               parlamentarne preiskave ne more kakorkoli omejevati pravic, ki so sicer v postopkih
               za ugotavljanje osebne odgovornosti prizadetih priznane pred sodišči in drugimi
               državnimi organi. Zato lahko parlamentarna preiskava ugotavlja le politično
               odgovornost, ne pa tudi kazenske, civilne, odškodninske in kakršnekoli druge, tudi
               posredno ne. Tudi na ta način ne, da ugotovi, da bi naj nekdo bil odgovoren, pa ga je
               treba preganjati pred tožilstvom in podobno, tudi tako ne, po mojem mnenju. Da jo
               lahko ugotavlja le glede nosilcev javnih funkcij, ne pa kogarkoli, ki si ga sam
               izbere, in da je pri tem treba zelo dosledno upoštevati položaj preiskovanca in
               priče. In po mojem mora biti preiskava zelo zelo preudarna in premišljena, ali lahko
               nekoga, ki ga je zaslišala kot pričo, in njegove lastne navedbe kasneje upošteva, da
               rečem, njemu v škodo ali ne, ker se izrecno govori v zakonu in poslovniku o
               parlamentarni preiskavi, kdo je lahko določen za preiskovanca, da se odgovornost
               ugotavlja glede preiskovanca in da nekdo, ki je bil zaslišan kot priča, se njegove
               izjave ne morejo upoštevati v postopku, razen da jih daje na novo.</p>
               <p>Mnogo je torej, kot pravimo juristi, kavtel, ki zagotavljajo ustrezno spoštovanje
               človekovih pravic, ki pa se lahko ali pa ne v zakonu in poslovniku o parlamentarni
               preiskavi upoštevajo.</p>
               <p>In na koncu pa po mojem posebej pomembno. Postavlja se vprašanje, ali ima prizadeta
               oseba, ki meni, da sta ji z ravnanjem parlamentarne preiskovalne komisije prizadeta
               čast in dobro ime, ker je bila obtožena po krivem nečesa ali po postopku, ki ni bil
               korekten, nečesa, za kar sodi, da ni kriva, pravico do varovanja svoje časti in
               dobrega imena, pa tudi do odškodnine v tem primeru - od države, ki jo pa povzroči
               takšna preiskovalna komisija.</p>
               <p>To so vprašanja, ki se vam bodo vsem, ki vse veste in ki vedno menite, da se krši
               položaj in integriteta državnega zbora, pa vam je vseeno za ljudi, če se njim krši
               integriteta in položaj, rekli, da so ali izmišljena vprašanja ali pa, da ne želimo
               zagotavljati potrebne odgovornosti in dela v državnem zboru. Bojim pa se, da to ni
               dobro, ker moramo tudi v primeru tega instituta biti zelo odgovorni. Ta vprašanja so
               posebej aktualna, kadar imamo institut manjšinske preiskave, ker imamo takrat
               predsednika, ki mora biti iz kroga tistih, ki so predlagali preiskavo, tretjine, in
               ker je sestava preiskovalne komisije drugačna, takšna, ki je praviloma ob določeni
               strukturi sestave državnega zbora glede poslanskih skupin, sama po sebi zagotavlja
               večino. Če ne zagotavlja večine, pa je z nekaj spretnega vodenja - in nekaj teh
               izkušenj je -, mogoče vedno zagotoviti takšno mnenje, kot si ga tista večina, ki je
               zahtevala oziroma tistih 30 poslancev, ki je zahtevalo, to tudi zagotoviti. Res je,
               na koncu je tukaj državni zbor, ki sprejme ali ne sprejme poročilo, vsebinsko ga ne
               sme spreminjati, ker ni sodeloval v postopku, lahko ga pa sprejme ali ne. Samo, vedno
               smo pred nevarnostjo, da bo na koncu spet politično ocenjevano, ker mi premalo vemo,
               kaj pa šele tista javnost, ki to spremlja, kaj se je zares dogajalo; da se ščiti
               ljudi, ki so krivi; da je 14, 15 milijard škode povzročene; kje je ta denar, pa kdor
               bo prebral, bo vsaj ugotovil, da sploh ne gre za to, da bi kje denar moral biti, ker
               je najmanj, kar je, trditev, da tega denarja ni, pa bi moral biti ustvarjen; da se
               najmanj to pove, ker drugače bo nekdo rekel: gremo pogledat žepe, kdo ima teh 14, 15
               milijard od tistih ljudi, ki jih ta komisija imenuje, da bi naj bili odgovorni in
               krivi.</p>
               <p>Skratka, to se ugotavlja in trdi in bodo zopet trditve, če državni zbor ne želi tega
               poročila sprejeti - vidim, kako se mi nasmihate mnogi kolegi, ker vem, da boste to
               rekli, da ne želimo ugotavljati odgovornosti, da se bojimo ugotavljati odgovornosti,
               da ta državni zbor ne želi imeti avtoritete, da ne želi opravljati svojih nalog, pa
               gre ravno za obratno. Če ta državni zbor želi avtoriteto, potem mora razmišljati za
               vsako dejanje, ki ga opravi, in mora vsak od nas kot poslanec koalicije in opozicije
               skrbeti za to, da se bo ta avtoriteta ustvarjala. Mora tudi vsak uslužbenec tega
               državnega zbora od generalne sekretarke do dol skrbeti, da se sproti v vseh postopkih
               skrbi, da so dosledno izvedeni. In samo to je tisto, kar nas k tej odgovornosti lahko
               pripelje. Jaz, ko sem pogledal poročilo te komisije, sem med drugimi, poleg vprašanj,
               o katerih - povem še enkrat - je govoril moj kolega gospod Grošelj in glede katerih
               mu 100 procentno verjamem, ker vem, da me je o njih sproti obveščal in tudi poslansko
               skupino, ker vem, da je opozarjal, kaj se bo zgodilo, če se ne bomo pravočasno
               aktivirali tudi člani preiskovalne komisije. Dajali smo nekatere iniciative, pa na
               žalost niso bile uspešne. In da se razumemo: tudi če boste rekli, da ima neaktivnost
               nekaterih članov preiskovalne komisije kakšen razlog za to, da imamo danes takšno
               poročilo, bom rekel: da, res je. Samo med njimi ni naš kolega gospod Grošelj, upam z
               zagotovostjo trditi. Ampak hočem reči, glede na vse to sem ugotovil najmanj
               naslednje: da nekateri dokumenti, ki bi morali biti zelo bistveni, niso želeli biti
               kvalitetno ocenjevani v preiskovalni komisiji.</p>
               <p>Drugo, ugotovil sem iz sporočila, da nihče ni bil določen za preiskovanca. Vsi so
               bili zaslišani kot priče. In ugotovil sem, da so te iste priče, ki so dajale izjave,
               na koncu v poročilu preiskovalne komisije ocenjene kot potencialno krive; in to ne
               samo tisti, ki so opravljali javne funkcije, ampak mnogi drugi, ki javnih funkcij
               niso opravljali ali pa vsaj ni gotovo, da so jih opravljali, ker problem, kaj je
               javna funkcija, je po zakonu o parlamentarni preiskavi ostal nerazrešen. Vi veste, da
               smo ga odprli na državnem zboru takrat, ko smo ugotavljali delovanje parlamentarne
               preiskovalne komisije v zadevi Petek, da smo ga tudi obravnavali, pa nikoli končali.
               Skupna ugotovitev je bila, da je treba to precizirati, precizacije pa kasneje ni
               bilo.</p>
               <p>Skratka, na podlagi tega sam osebno menim, da mnoga vprašanja upoštevanja zakona in
               poslovnika tudi v primeru te preiskovalne komisije odpove in jaz že iz teh razlogov,
               pa tudi vsebinskih, predloga komisije ne bom podprl. Hvala.</p>
            </sp>
            <sp xml:id="SDZ3-Izredna-44-2004-05-06.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp xml:id="SDZ3-Izredna-44-2004-05-06.sp147">

               <speaker>FRANCI ROKAVEC:</speaker>

               <p>Hvala za besedo. Najprej na začetku mi dovolite da menim, da je večina na kolegiju
               po moji oceni sigurno ravnala proti načelom poslovnika in načelom tudi parlamentarne
               preiskave. Namreč, ko se obravnava končno poročilo parlamentarne preiskovalne
               komisije, absolutno ne bi smelo biti časovne omejitve. Ne bi smela biti časovne
               omejitve, ne glede na okoliščine, ali je to na izredni seji. Menim, da je to sigurno
               presedan, ki ste ga lahko seveda tudi večina na kolegiju tudi pač izkoristili.</p>
               <p>Vendar začel bom z drugim vprašanjem. Z drugim vprašanjem, s tem, kar smo seveda
               dobili tudi in na kar je že kolega Jerovšek opozoril. V zadnjem času smo seveda
               dobili poslanci tako od raznih institucij, vlade, kakor tudi stališča poslanskih
               skupin, celo vrsto kritik na poročilo parlamentarne preiskovalne komisije, ki je
               seveda ugotavljala sume, zlorabe javnih pooblastil v primeru nakupa in prodaje
               električne energije. Odkrito povedano, tisti, ki imate pripombe in ki ste člani te
               parlamentarne komisije, niste opravili svojega dela. Zakaj niste pripravili ločenega
               mnenja k temu poročilu? Enostavno, raje vas ni bilo na seji komisije, ko se je seveda
               sprejemalo to poročilo, in s tem seveda tudi zaradi svoje ne dovolj velike
               angažiranosti pripomogli k temu, da poročilo ni takšno, kot bi moralo biti z vaše
               strani tudi opremljeno. In menim, da tukaj nekaj samokritičnosti mora biti, če se
               hoče objektivno pristopiti k temu. Jaz sam osebno sem bil do 12. julija 2002 tudi
               član te komisije in sem potem odstopil kot član te komisije, ne zaradi tega, da se ne
               bi strinjal z delom te komisije, moram odkrito povedati, da je tukaj predsednik
               komisije izrazito deloval korektno in nimam do njegovega vodenja v tistem času, ko
               sem tudi aktivno spremljal delo te komisije, nikakršnih pripomb. Seveda potem pa sem
               zaradi prezasedenosti prepustil to delo drugim, kolegu Malovrhu, ki je seveda vestno
               opravljal to delo v tej preiskovalni komisiji.</p>
               <p>Ključni problem celotne preiskave sta bili verjetno dve vprašanji. Zakaj se je
               nepravi čas pristopilo k odklopu Nuklearne elektrarne Krško? To je verjetno več ali
               manj, da tisti čas ni bil najbolj ugoden z nobenih vidikov kot način reševanja
               problemov, ki je seveda bilo povezano z lastništvom, z vsemi ostalimi vprašanji, ki
               se tičejo Nuklearne elektrarne Krško. In drugo vprašanje, ko je pa prišlo do odklopa
               pa nepravilnega pristopa k temu,kam seveda z viškom električne energije oziroma kako
               s to električno energijo najbolj učinkovito poslovati in trgovati in pravilnega
               nadzora države v tem smislu, da se seveda ne pride do posameznih zlorab. To je
               verjetno ključno vprašanje, ki je povezano s celotno zgodbo in ki postavlja vprašanja
               na dilemo, ki je pred nami: zakaj niso bili izkoriščeni vsi resursi. Namreč,
               nesprejemljivo je, da v vsem tem času, ne glede na ingerence, ki so bile tako
               dotedanjega ministra za gospodarstvo, gospoda Dragonje, pavse do začetka leta 2000,
               ni bilo nikakršne iniciative, kako na pravilen način z narodnogospodarskega vidika
               najbolj učinkovito poslovati z električno energijo. Tukaj so potem lahko razna
               ugibanja, ki so seveda tudi plod potem dela preiskovalne komisije, zakaj je prišlo do
               suma, ugotavljanja in pa tudi prekoračitve javnih pooblastil pri trgovanju z
               električno energijo.</p>
               <p>Seveda ključno vprašanje pri celi zgodbi je tudi še eno. Zakaj so se kadri na vrhu
               Elesa menjali po tekočem traku, ampak samo dvoji kadri. Se pravi, bilo je nekaj
               velikega v igri, kjer je bilo potrebno izrecno tudi, v primeru Vitoslava Türka,
               .../Oglašanje iz klopi./ To bomo verjetno pri naslednji točki tudi povedali, zakaj je
               verjetno tudi zadnji direktor Telekoma moral iti s svojega položaja, kljub vsemu, da
               je seveda zelo uspešno posloval, ker seveda verjetno ni bil dovolj ustrežljiv
               nekaterim, ki so seveda nad njim. Ampak v primeru Vitoslava Türka si je vlada
               dovolila in Eles večkrat kršitev zakonodaje in razrešitev omenjene osebe.</p>
               <p>Tudi to je vprašanje, zakaj. Nekaj je bilo velikega v tej igri, da seveda tudi oseba,
               ki je storila tudi veliko v tem delu, kar se tiče sproščanja našega trga z električno
               energijo, ni morala biti v tej igri naprej. To je tudi eno od ključnih vprašanj, ki
               se v tej zgodi pojavlja. Jaz menim, da je kljub vsemu preiskovalna komisija opravila
               svoje delo, da pa tistim, ki imate pripombe, pa moram na žalost povedati sledeče, da
               svojega dela v tem postopku niste opravili tako, kot zakon o parlamentarni preiskavi
               in tudi sam poslovnik veleva. Seveda če bo šlo preko tega, lahko bo tudi večina
               storila kaj drugega, ampak v tej zgodbi pa sam ne mislim sodelovati. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Avšiča. Izvolite.</p>
            </sp>
            <sp xml:id="SDZ3-Izredna-44-2004-05-06.sp149">

               <speaker>JOŽE AVŠIČ:</speaker>

               <p>Hvala za besedo. Spoštovana podpredsednica in vsi, ki ste ta hip v dvorani! Gospod
               Rokavec mi je dal sedaj eno odločno izhodišče za razpravo, ki jo imam pripravljeno.
               Res je, da je bilo nekaj velikega v igri in to je pravzaprav zahtevalo takojšnjo
               zamenjavo direktorja Elesa po nastopu Bajukove vlade in seveda tudi takojšnjo
               zamenjavo Vitoslava Türka, potem ko so bile volitve in ko so bile ugotovljene
               nekatere zadeve, ki so pojasnjene v tej skici, o kateri bom povedal nekaj besed. Za
               uvod bi še tole rad povedal, da seveda to, kar imam nekaterih podatkov za obdobje, ki
               se je dogajalo v času vladavine dr. Bajuka, ki ga žal ni tukaj, in glavnega
               kadrovnika takratne vlade, gospoda Janše, ki ga žal tudi ni tukaj, pa bi bilo dobro,
               da bi to poslušala, me navaja, da je pravzaprav to poročilo in mislim, da tukaj
               gospod Kelemina ni pri tem nič kriv, je pač bil ustrezno tudi voden, kar je tudi prav
               gotovo pametno s strani tistih, v katero skupino sodi. Vemo, da kadar kdo želi
               pameten banko oropati sredi mesta zavpije "primieta tatu!" in potem ves narod teče za
               tistim namišljenim tatom in vsi policaji - in banka se mirno oropa. Približno tako se
               mi zdi, da ta zadeva funkcionira. In še ena stvar se mi zdi, da pravzaprav smo
               komisijo v tem državnem zboru imenovali po tistem znamenitem Churchilovem aformizmu,
               da če nekaj ne želiš razčistiti, potem imenuj komisijo. Zgodba pa je taka, za samo
               dogajanje najprej malo pred tem znamenitim letom 2000. Vsekakor vsi vemo in tudi to
               poročilo dokazuje, da je trgovanje z električnoenergijo v okviru globalistične igre
               brez meja, lahko na eni strani strahotivo donosen na drugi strani pa za naivne
               uničujoč posel, kar se je spoznalo ob bankrotu energetskega giganta iz Texasa,
               Ebrona, v novembru 2001. Številke, o katerih se je govorilo,so tako velike, da se zdi
               neverjetno, da bi se tak kolos kdajkoli pozabaval tudi z miniaturno Slovenijo, a žal
               ni tako. Za to so poskrbeli trije že imenovani, ob dr. Jožetu Zagožnu, ministru za
               gospodarstvo, tudi seveda oba, danes tudi poslanca državnega zbora, gospod Janša in
               gospod Bajuk, ki sta zasedla svoj položaj leta 2000. Ta trojka, skupno z Elesom in
               Enronom, vzbuja tako utemeljen sum, da gre za neke vrste bermudski trikotnik, saj je
               v njem na škodo Republike Slovenije zaenkrat neznano kam poniknilo več kot 2.300
               milijonov ali 2,3 milijarde tolarjev v obliki provizij. Morda gre tu, gospod Janc, za
               tiste provizije, o katerih je bilo malo prej govora. Te posle je sklenil mag.
               Vitoslav Türk, ki ga je po predčasni odstavitvi prejšnjega direktorja nastavila
               Janševa kadrovska komisija Bajukove vlade jeseni 2000 za direktorja Elesa. Da je šlo
               za strankarsko povezavo, dokazuje tudi kampanja, ki se je zgodila po njegovi
               razrešitvi in ko je bila zahtevana izredna seja delovnega telesa, da bi razčistila,
               zakaj je bil Vitoslav Türk odstavljen. Imenovani direktor Elesa v tem obdobju je s
               sklenitvijo pogodb o nakupu in prodaji električne energije s podjetjem Enron oziroma
               njegovim hčerinskim podjetjem predvidoma oškodoval ali pa domnevno oškodoval podjetje
               Eles za dobri 2,3 milijarde tolarjev, zato je proti njemu vložena tudi odškodninska
               tožba; o tem smo tudi seznanjeni.</p>
               <p>Kako so tekle zadeve do tega trenutka, ko je bil še dr. Korošec direktor Elesa, in
               potem. V 90-letih je Eles neposredno sodeloval s kupci in prodajalci elektrike iz
               evropskih držav. Pogodbe za naslednje koledarsko leto so se običajno dogovarjale od
               septembra dalje, sklepajo se pa v novembru ali decembru. Eles se je jeseni leta 2000
               za leto 2001 pogajal z več potencialnimi kupci elektrike v Italiji.Ponujal je 190
               megavatov razpoložljive moči, kar je enako milijonu 461 tisoč 720 megavatnih ur
               električne energije in kar je bila razpoložljiva presežna količina elektrike iz
               slovenskih elektrarn. Komercialistka v sektorju za trgovanje v Elesu se je 8.9.2000 s
               podjetjem BKV iz Italije, s katerim je že imel ustaljeno neposredno poslovanje,
               dogovorila za prodajo 100 megavatov moči. Podjetje BKV je takoj poslalo osnutek
               pogodbe. Štiri dni kasneje je v podjetje BKV telefoniral vodja sektorja za trgovanje,
               mag.Türk, ki je bil med drugim že dolgo časa v Elesu, in sporočil, da Eles ne sme
               prodajati elektrike neposredno, temveč le prek posrednika. Kot razlog je navedel
               slovenske carinske predpise, ki sicer nikoli niso onemogočali neposrednega
               poslovanja. V petek, 15. septembra 2000, so direktor Elesa, gospod mag. Korošec,
               pravni oddelek Elesa in sektor za upravljanje s prenosnim omrežjem ter finančna
               služba Elesa, ki morajo po notranji proceduri v Elesu odobriti vsak tak posel,
               opozorili mag. Türka, da posrednik pri prodaji v Italijo ali kam drugam ni potreben.
               V naslednjih dneh je mag. Türk stopi do tedanjega resornega ministra SDS dr. Jožeta
               Zagožna <stage>(menda je ravno v tistem času tekel tudi posel z računalniki, ki so bili
               plačani in nikdar dobavljeni; to tudi vemo)</stage> in mu sporočil, da Korošec blokira podpis
               pogodbe. Na osnovi tega je dr. Zagožen predlagal odstavitev direktorja mag. Korošca
               in imenovanje mag. Türka. To je zadnja vlada dr. Bajuka na predlog kadrovske komisije
               Janeza Janše izvedla praktično čez noč, naprvi seji kadrovske komisije oziroma vlade,
               konkretno v sredo, 20., in v četrtek, 21.9.2000. Na eni izmed prejšnjih sej našega
               parlamenta je v zvezi s tem gospod Janša dejal, da kadrovska komisija vlade pač ne
               more nikogar imenovati. Očitno je bilo to sprenevedanje. Kajti, ta predlog, ki je
               izšel iz te komisije, podpisal ga je predsednik vlade; celo, da se ve, da je šlo za
               zelo pomembno zadevo, je predsednik vlade to osebno podpisal, običajno to podpiše
               sekretar vlade oziroma šef kabineta, in morda gospod Bajuk v tistem trenutku ni
               vedel, za kakšno zadevo gre. Kakorkoli že, naj se o tem pomenijo znotraj koalicije
               poštenjakov, kot se sami imenujejo.</p>
               <p>Novi direktor mag. Türk je po številnih zapletih in iskanju kakršnekoli finančno ali
               pa še drugačno zaupanje vrednega kvalificiranega posrednika, oba pogoja je bilo
               očitno do odkritja Enrona težko izpolniti, 13. 12.2000 sklenil pogodbo s podjetjem
               IPG Enron iz Italije, to je hčerinska družba Enrona, o prodaji vseh 190 megavatov
               razpoložljive moči. Enron je 100 megavatov prodal podjetju BKV, preostanek pa dvema
               drugima končnima kupcema. Kupčija je bila sklenjena po ceni 39,66 evra na megavatno
               uro, Enron pa je podjetju BKV prodal isto elektriko po ceni 44,4 evra na megavatno
               uro. Razlika med eno in drugo cene je 1.572 milijarde tolarjev, ki jih je torej brez
               potrebe pobral posrednik Enron.</p>
               <p>To elektriko, to je tudi zanimivo, so bile slovenske elektrarne sposobne dobaviti
               same. Da pa bi bila mera cinizma poštenega slovenskega demokrata polna, je mag. Türk
               istega dne sklenil pogodbo s tem istim Enronom še za uvoz in dobavo elektrike iz
               Avstrije. Kupil je 430 tisoč megavatnih ur električne energije po ceni 29,05 evra na
               megavatno uro, med tem ko je bila tržna cena tega dne v Avstriji 21,5 evra na
               megavatno uro, razlika je približno 730 milijonov tolarjev. Zaradi uvoza te količine
               elektrike, ki je približno enaka celoletni proizvodnji termoelektrarne Trbovlje in jo
               je Eles po tej škodljivi pogodbi uvozil pretežno za januar in februar 2001, so morale
               stati termoelektrarna Šoštanj, Trbovlje, NEK pa svojih viškov ni mogel plasirati na
               donosni italijanski trg.</p>
               <p>Torej ta zgodba in če jo bo kdo želel, jo lahko tudi pogleda, je zelo enostavna. Na
               eni strani je bila prodana elektrika Enronu v Italijo, ta pa je prodajal končnim
               kupcem, Enron je kupil po 39,66 evra, prodal po 44,4 evra končnemu kupcu v Italiji,
               sočasno pa smo mi kupili od Enrona, ki je kupil po 21,05 evra v Avstriji, to je
               avstrijski Enron, pa še v Slovenijo za 29,05 evra. V enem primeru je šlo za 1,572
               milijarde tolarjev provizije in v enem primeru za 729 milijonov provizije, skupno 2,3
               milijarde v enem samem dnevu. Obakrat sta bila vmes dva posrednika, oba se imenujeta
               Enron. Teh posrednikov ne bi bilo potrebno in vsa ta razlika bi šla seveda direktno
               lahko v Eles, da se razumemo.</p>
               <p>Vlada je zaradi velike gospodarske škode 11.1.2001 odstavila mag. Türka kot
               direktorja in ga zamenjala z mag. Korošcem z nalogo, da v čim večji možni meri sanira
               škodo. To se je zgodilo. Da ne bom predolg. Mag. Korošec je saniral, kolikor se je še
               dalo sanirati, in je "prišparal" 750.000 evrov in tudi pri bankah dosegel odpravo
               nekih zelo spornih in nevarnih garancij.</p>
               <p>Zaključil bom s tem, da se je tako končala poslovna pot poštenega slovenskega
               demokrata, ki jo je trasirala Janševa kadrovska kuhinja in Bajukova vlada.</p>
               <p>Če na kratko povzamemo to zgodbo groze samo v točki neposredne finančne škode.
               Predstavništvu Enrona v Italiji je kadrovski nameščenec in tako dalje plačal skoraj
               za milijardo 500 milijonov tolarjev ceneje, kot bi jo lahko prodal neposredno na
               trgu, istočasno je pa iz avstrijskega predstavništva Enrona kupil elektriko za več
               kot 700 milijonov dražje, kot je bila takrat v Avstriji tržna cena. Če bi se tak
               poslovni avanturizem še kdaj ponovil, bi lahko hitro ogrozili delovanje
               elektroenergetskega sistema. Hvala bogu, da je šlo za relativno kratko obdobje in da
               se je v tem času samo en tak velik posel zgodil.</p>
               <p>Tudi država zaradi takih stvari pade in tudi Amerika se je zamajala, potem ko je
               sistem Enron v Ameriki skoraj sesul njihov trg. Sprašujem se, zakaj preiskovalna
               komisija ni tega dela obravnavala. Če je že obravnavala odgovornost političnih
               nosilcev oblasti v trgovanju z električno energijo, zakaj je ta segment delovanja
               politične oblasti v prejšnjem obdobju izpuščen, manjka v celoti, ga ni nikjer. Morda
               so res, še enkrat poudarjam, tudi tiste milijarde provizije, o katerih je kolega Janc
               govoril in o katerih je slišal na preiskovalni komisiji, pa jih ni nikjer v poročilu.</p>
               <p>Jaz upam, da bo ta komisija še delala naprej, da svojega dela ni zaključila, da bo to
               vključila v svoj program delovanja, da bosta lahko gospod Bajuk, gospod Janša, morda
               tudi gospod Zagožen, tudi na to resnično in brez laži pred preiskovalno komisijo
               povedala svojo resnico in potem bo zgodba morda dobila čisto drugačno fizionomijo,
               kot jo ima danes. Upam, da se bo to zgodilo in da bomo sklep v tem smislu tudi lahko
               sprejeli. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Lahko, predlagatelj. Izvolite.</p>
            </sp>
            <sp xml:id="SDZ3-Izredna-44-2004-05-06.sp151">

               <speaker>BRANKO KELEMINA:</speaker>

               <p>Hvala lepa za besedo. Jaz bi spoštovanemu gospodu Avšiču rad odgovoril samo nekaj
               stvari.</p>
               <p>Jaz ne bi sedaj hotel reči, da nima pojma o teh stvareh in tako naprej, ampak to, kar
               je prebral, nekdo, ki mu je pripravil - ne vem kakorkoli že, saj je vseeno, ampak
               poglejte. Sedaj pa vi meni povejte, prej od leta 1998 od poletja, ko je bila
               prekinjena dobava do takrat ko je nastopil gospod Türk, se je elektrika prodajala
               povprečno od 2,6, 3,2, 3,5 za kilovatno uro in to je bilo pozitivno. Ko je prišel
               gospod Türk, je prodal komurkoli, vseeno komu, za 8 tolarjev kilovatno uro električne
               energije. To je pa škodljivo, ker je nekdo drug sedajle mogoče, ne vem, mogoče res
               nekaj zaslužil pri dodatnem trgovanju; ker seveda, če ti nekomu prodaš, pa drugi
               potrebuje še naprej, lahko še boljše proda, če ti ne znaš bolje prodati, recimo, ali
               pa nisi bil sposoben v nekem trenutku - kakorkoli. Ampak definitivno je, to, kar vi
               navajate: in propad Enrona, to je tudi popolnoma normalno, Enron je propadel -
               Slovenija zaradi tega ni bila oškodovana popolnoma nič. To je definitivno. In gospod
               Atelžek je v svojem poročilu povedal, da je gospod Türk edinidelal dobro in ni nič
               kriv in to je ugotovilo tudi sodišče in tako naprej. In kot neodvisen strokovnjak, bi
               lahko rekli, je komentiral te stvari in je povedal: gospod Golob in gospod Banič in
               Korošec pa so delali slabo in so prepoceni prodajali električnoenergijo. To so
               povedali, lepo vas prosim. To so povedali in dejansko Slovenija glede Enrona ni bila
               oškodovana popolnoma nič. Bile so prvovrstne garancije, ki jih je pripravila
               Ljubljanska banka, ni jih pripravil gospod Türk, itn.. Izredno velika, močna
               zavarovanja so bila v zvezi s tem poslom izvedena in Slovenija je dobila do tolarja
               vse plačano, kljub propadu Enrona. In vse to, kar ste navajali, dejansko je samo
               izvleček enega pamfleta iz nekih podatkov, ki so lahko natančni, niso označeni, ampak
               niso za preiskovalno komisijo pomembni. Za preiskovalno komisijo je pomembno samo to,
               zakaj je bil izvršen odklop in zakaj, če je že bil izvršen, in če se je menilo, da
               mora biti izvršen odklop, zakaj se ta električna energija ni po pameti plasirala tja,
               kamor bi lahko z dobičkom prodali. Zakaj se to ni počelo? Jaz sem vam prej povedal in
               predstavil, ali je v Italijo bilo mogoče uvažati. Tega nihče ne obravnava. Niti
               računsko sodišče v eni točki ni obravnavalo vprašanja o prodaji elektrike na
               italijanski trg. Računsko sodišče tudi ni obravnavalo posamičnega poslovanja
               posameznega direktorja, obdobja posameznega direktorja, ampak kot celoto. Kot celoto
               in je pač dalo neko mnenje. Sama gospa namestnica računskega sodišča je poslala pismo
               komisiji za nadzor proračuna in javnih financ. To pismo lahko poiščemo, kjer je
               povedala, računsko sodišče ni opravilo poročila v smislu pričakovanja naročila odbora
               za gospodarstvo, ker to poročilo oziroma revizijo Elesa je naročil odbor za
               gospodarstvo državnega zbora, nihče drug.Imamo vso dokumentacijo. Lahko pokažemo. In
               gospa namestnica je sama priznala, da dejansko računsko sodišče ni upravičilo te
               preiskave. To lahko poiščemo, če hočete. In cela vrsta drugih stvari, zaradi katerih
               mi, kot komisija smo pač menili, da računsko sodišče ni v ničemer obremenilo
               kogarkoli pri svojem poročilu oziroma preiskalo dejanskih vzrokov, zaradi česar smo
               mi to poročilo naročili oziroma revizijo. Želeli smo, da bi bilo takšno, da bi si
               lahko z njim pomagali. Zato ga nismo vključili v naše poročilo. In to, da smo ga mi
               obravnavali na komisiji, je bilo na eni seji in - ali je nujno, da mi obravnavamo
               tako poročilo, če ni podatkov, če ni informacij, ki bi bile za komisijo koristne?
               Temeljno vprašanje je samo to, zakaj mi po odklopu nismo višku električne energije
               oziroma vsaj določenega dela plasirali na dobičkonosne trge. Niti z enim dokazom niti
               z eno pogodbo ne more niti gospod Banič niti gospod Korošec dokazati - ne glede na
               to, da je gospa Petrinova februarja 2000 naročila, da morajo začeti sklepati
               dolgoročne pogodbe - niti z eno pogodbo ali pa poskusom pogodbe. Niti tega ne morejo
               dokazati, da so poskušali na italijanski trg prodati električno energijo po neki
               boljši ceni. Ni teh dokumentov! Lepo vas prosim, vsi dokumenti, ki so na
               razpolago,spoštovani člani komisije, večkrat sem vas pozval na komisiji, vsi
               dokumenti so v naših strokovnih službah preiskovalne komisije, pridite iskat
               dokumente, preglejte dokumente, če imate čas, usedimo se skupaj, skupaj raziskujmo.
               Sam sem bil večinoma. Večinoma sam; kdor me je prosil za informacije, jih je dobil,
               bil sem na razpolago, hotel sem korektno opraviti, totalno apolitično. Vendar ne
               morem pa drugače, kot ugotavljati gospodarsko škodo in odgovornost nosilcev
               pooblastil, ne morem drugače. In poročilo je takšno, kot je, če je obremenjujoče -
               prav. Gospod Potrč, vi lahko rečete, kar hočete, tudi predlagajte, naj me zaprejo in
               naj me tožijo, predsednika preiskovalne komisije, ker je napisal tako poročilo. Imeli
               ste možnost sodelovati, pa niste. Žal mi je,se opravičujem, z vsem spoštovanjem do
               vseh prisotnih.</p>
               <p>Skratka, vse, kar ste navedli, je res enostransko. Tudi odgovor vlade pa vseh
               ostalih prisotnih je nekorekten, neupravičen in nepravočasen, tako rekoč. Imeli so
               možnost, tudi priče so imele možnost povedati resnico, pa je niso povedale. Jaz tega
               nisem posebej raziskoval pa dokazoval, ker je prezahtevno, dejansko prezahtevno, da
               jih bom jaz za vsako besedo, ki so jo izrekli in tudi mogoče neresnico povedali,
               lovil in ponovno klical na preiskavo oziromana zaslišanje in tako naprej. To je
               nemogoče. Mi smo iz celotnega kompleta vzeli tisto, kar je bilo verodostojno, kar je
               dokazljivo. Povejte mi en dokument, ki ni dokazljiv! Vse je na razpolago, lahko vse
               pregledate. Potem pa rečete, da niste imeli dostopa do podatkov in tako naprej, to je
               neupravičeno. In ni bilo komisije v komisiji. Jaz sem samo povedal, člani, ki so
               želeli bolj korektno sodelovati v kakšnem postopku, so lahko prišli k meni v pisarno,
               da smo skupaj kakšno stvar ali pa sem jih sam seznanil s kako zadevo, če je koga kaj
               zanimalo. In ni bilo komisije v komisiji.</p>
               <p>Skratka, lahko počnete, kar hočete. Definitivno je, da gre v tej aferi za denar, in
               gospod Rokavec je dobro ocenil, šlo je za neko veliko stvar. Gre za denar, tam pa
               ste, logično, neizprosni in ve se, kam je ta denar šel. Zaradi mene pa tisto, kar vi,
               gospod Avšič, govorite - absolutno se strinjam, če se je kdorkoli okoristil, da vi
               veste, da se je okoristil, takoj ga je treba kaznovati, z vsemi sredstvi. Jaz sem pa
               povedal resnično,da imam, da sem dobil informacije, ampak tega v poročilu nisem
               napisal. Nisem napisal, da se je nekdo okoristil oziroma da so "padale" provizije.
               Ampak definitivno je, to je praksa v Sloveniji, lepo vas prosim, kje živite! Za vsak
               najmanjši posel prek državnih podjetij, prek državnih sredstev in tudi v gospodarstvu
               se provizije delijo. Kako ne veste tega?! Jaz nisem dobil še ničesar, pa tudi ne bi
               vzel, ker sem nepodkupljiv, ker me ni mogoče kupiti. Ampak to se dogaja. In kam je ta
               denar šel, se je dejansko treba vprašati. Skratka, to kar boste naredili zdaj v
               nadaljevanju, bomo pa razpravljali kasneje. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp152">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, najprej gospod Avšič, potem gospod Potrč; oba sta bila
               imenovana. Izvolite.</p>
            </sp>
            <sp xml:id="SDZ3-Izredna-44-2004-05-06.sp153">

               <speaker>JOŽE AVŠIČ:</speaker>

               <p>Hvala. Torej, gospod Kelemina je zelo na široko repliciral, tudi o tistem, o čemer
               nisem govoril. Govoril je o prodaji, še takrat, ko je bil gospod Banič na čelu tega
               dogajanja. Vendar, kakorkoli že, danes je bilo pojasnjeno. Takrat še ni
               elektrogospodarstvo moglo podpisovati dolgoročnih pogodb, še ni bilo zunanjega, sedaj
               veljavnega energetskega zakona, na dnevni prodaji je pa cena električne energije
               silno različna glede na kvaliteto. Danes je bilo že govora, da ne moremo mešati
               jabolk prve, druge, tretje kategorije in še gnilih in vse prodati pod ceno prve
               kategorije.</p>
               <p>Gospod Kelemina, ta zadeva gre pa za prodajo in nakup prvoklasne enakovredne
               električne, pri kateri je nastalo 2,3 milijarde samo provizije, brez tistih tržno
               opravičenih razlik v ceni, ki so nadomeščale stroške za transport električne energije
               in druge stroške poslovanja. Čiste 2,3 milijarde čiste provizije pri posredniku, ki
               je bil že takrat znan kot evropsko in svetovno najbolj koruptivna firma, to je pa
               Enron. In seveda, če jaz ne vem, kdo je to provizijo pokasiral, vem, da je nastala,
               vem pa, da je nastala.</p>
               <p>Še nekaj vam moram ugovarjati. Vaša komisija je imela nalogo proučiti in ugotoviti
               odgovornost oseb in nosilce javnih pooblastil glede nakupa in prodaje električne
               energije, zaradi česar je bila domnevno povzročena gospodarska škoda v sistemu
               slovenskega gospodarstva. Očitno ste preskočili obdobje vlaganja dr. Bajuka in
               dogajanja v tistem času in jaz sem vam to zameril. Ne, vi ste pa rekli: to nas ni
               zanimalo. Seveda v as je moralo zanimati, če se je v tem času zgodila zgodba, ki je
               prinesla nekomu ali pa večim v žep 2,3 milijarde tolarjev provizij, ker je bil
               vključen Enron dvakrat za posel. Moralo bi vas zanimati! Ne morete reči, da vas pa to
               ni zanimalo! Hvala.</p>
            </sp>
            <sp xml:id="SDZ3-Izredna-44-2004-05-06.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo v pojasnilo. Gospod Kelemina se je javil kot predlagatelj v okviru
               10-ih minut, ki jih ima še za pojasnila poslankam in poslancem ne v obliki replike.
               Replika, gospod Potrč. Izvolite.</p>
            </sp>
            <sp xml:id="SDZ3-Izredna-44-2004-05-06.sp155">

               <speaker>MIRAN POTRČ:</speaker>

               <p>Hvala lepa. Ker je seja javna in ker ne kaže tudi gospodu Kelemini dovoliti, da
               govori neresnice, gospod Kelemina, jaz nisem imel možnosti sodelovati v komisiji in
               zaradi tega te možnosti nisem izkoristil. V imenu poslanske skupine je bil gospod
               Grošelj, aktivno je sodeloval. Ne govoriti neresnice! Rekli ste: "Vi bi lahko
               sodelovali, pa niste!" Nisem mogel. Naša poslanska skupina pa je aktivno sodelovala
               in vas opozarjala sproti na stvari, ki jih delate v komisiji narobe.</p>
               <p>Drugo. Nisem rekel niti slučajno, ali naj se vas zapre ali ne. Ko sem govoril o
               delovanju preiskovalnih komisij, nisem omenil sploh vašega imena, povejmo pa še
               enkrat. Iz izkušenj o delu preiskovalnih komisij, mojih, in iz opozoril, ki sem jih
               dobil tudi v zvezo z vašo - sedaj pa rečem- , je toliko samovolje in toliko
               nekorektno pripravljenih postopkov, da bi bilo dobro, da ne vi, kot predsednik, ampak
               državni zbor ugotovi, kako naj se pripravijo in vodijo postopki, da ne bomo enkrat
               prišli v položaj, ki bo za nas neprijeten. Hvala.</p>
            </sp>
            <sp xml:id="SDZ3-Izredna-44-2004-05-06.sp156">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kontiča. Izvolite.</p>
            </sp>
            <sp xml:id="SDZ3-Izredna-44-2004-05-06.sp157">

               <speaker>BOJAN KONTIČ:</speaker>

               <p>Hvala lepa, gospa podpredsednica. Kolegice in kolegi. Zanimiva je ugotovitev, da se
               je komisija do 17. maja 2002 sestajala redno, temu je pa sledil premor, ki je trajal
               vse do 24. januarja 2003, razlog je seveda v revizijskem poročilu računskega sodišča
               o poslovanju javnega podjetja Elektro Slovenije v letih 1998 - 2001, ki je bilo
               razlog za "solo akcijo" predsednika preiskovalne komisije v dogovoru s predsednikom
               komisije za nadzor proračuna in drugih javnih financ. Poročilo pa ni bilo ugodno za
               tiste, ki so želeli poročilo izkoristiti v svoj prid, to je v prid dokazovanja, da so
               bile v poslovanju storjene napake, za katere je mogoče terjati odgovornostne le
               vodstva podjetja, ampak v tej povezavi tudi širše, vse do sedanjega predsednika
               vlade. In tega poročila, kot je že bilo slišati iz predstavitve poslanske skupine
               Združene liste socialnih demokratov niso oziroma niste vključili v poročilo. Povsem
               jasno! Komisija je bila s strani predlagateljev ustanovljena za to, da najde napake
               in opredeli odgovornost zanje, ne pa to, kar bi dejansko morala storiti: ugotoviti,
               ali so bile napake storjene in ali je treba ugotavljati politično odgovornost oziroma
               odgovornost političnih funkcionarjev. Dobro se še spominjam tistega časa, ko se je
               odklop dejansko zgodil. Tudi takrat so bila mnenja o tem deljena, in sicer na tiste,
               ki so to dejanje povzdigovali skorajda v patriotsko potezo, in druge, ki nismo bili
               prepričani, da je to edina prava rešitev, predvsem zaradi nejasnosti v zvezi z
               vprašanjem, kakšen je nadaljnji scenarij. A o tem so takrat odločali tisti, ki so za
               svojo odločitev imeli več podatkov, ki so podkrepili tehtnost njihovega dejanja.
               Izjave predsednika komisije pred sprejemom začasnega poročila na seji komisije pa me
               prepričujejo v tem, da gre tudi tokrat zgolj še za eno od predvolilnih potez. Še bolj
               me v to prepričuje vnovična pavza v delu komisije od lanskega leta do letošnjega, kar
               seveda pomeni namenski zamik v volilno leto.</p>
               <p>Zelo modro je v javnem poročilu ugotavljati diplomatsko spretnost in pragmatičnost
               sosednje države, naši pa očitati nespretnost in napake. Ne razumem tudi natančno
               ugotovitve, da je bil ukrep, odklop namreč, upravičen za zavarovanje naših
               gospodarskih interesov na področju jedrske tehnologije, ob hkratnem ugotavljanju, da
               je bil odklop za državo izredno škodljiv. Če bi se na podlagi tega poskusil vživeti v
               vlogo tistih, ki so takrat odločali, bi bil pred neverjetno težko odločitvijo; v
               vsakem primeru bi bil deležen graje, pohvale pa v nobenem. Če bi se odločil ali
               odločili drugače, kot so se dejansko, bi ogrozili proizvodnjo električne energije v
               nuklearki, danes pa bi razpravljali o njihovi odgovornosti, ki bi govorila o tem, da
               so povzročili dolgoročne negativne posledice pri oskrbi naših porabnikov z električno
               energijo. Že res, da bi z drugačnim načinom prodaje viška električne energije lahko
               zaslužili več, a pogodba je akt med prodajalcem in kupcem, kjer se morata strinjati
               oziroma z njo soglašati tako kupec kot prodajalec. In sedaj ocenjevati, koliko bi
               bilo, ko bi bilo in če bi bilo, je, milo rečeno, "ocena čez palec". In "ocena čez
               palec" pač ne more biti osnova za ugotavljanje odgovornosti.</p>
               <p>In ker je ostalo še nekaj časa naši poslanski skupini, naj povem še to. Seja
               komisije je bila sklicana za sredo, 18.2.2004, ob 9.00 uri. Seje, ki je bila
               sklicana, se je udeležil tudi naš poslanski kolega, ampak ugotovljeno je bilo, da
               trije poslanci koalicije, vključno s kolegico iz Slovenske nacionalne stranke, niso
               prejeli gradiva za to sejo. Seja je bila prekinjena, nadaljevala se je 3.3.2004, kjer
               je moj kolega Leopold Grošelj podal kar precej pripomb na to poročilo. Do 25.3. pa
               ste določili čas za ločeno mnenje. 31.3. je bila seja, bili ste štirje, opravičen je
               bil gospod Leopold Grošelj, to se vidi iz magnetograma, in ugotovili ste ravno to, da
               je opravičen Leopold Grošelj, drugih opravičil ni bilo. Verjetno se nam bodo kolegi
               še pridružili. Istočasno je trajal odbor za finance. In če bi želeli zelo korektno
               voditi sejo komisije, bi kljub temu da je bila takrat sklepčna, lahko zagotovili tudi
               udeležbo ostalih članov komisije, pa tega niste storili.</p>
               <p>Ne pristajam pa na trditev, da naš član poslanske skupine, Leopold Grošelj ni
               aktivno sodeloval pri pripravi gradiva. Je aktivno sodeloval, vendar glede na to, da
               je razmerje moči bilo pač takšno, kot je bilo, njegove pripombe niso bile upoštevane
               in zaradi tega tudi danes naši pomisleki, pripombe in tudi protesti na to poročilo,
               ki je pripravljeno in obravnavno. Hvala.</p>
            </sp>
            <sp xml:id="SDZ3-Izredna-44-2004-05-06.sp158">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kanglerja, izvolite.</p>
            </sp>
            <sp xml:id="SDZ3-Izredna-44-2004-05-06.sp159">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! Veliko smo danes govorili okrog
               preiskovalne komisije. In ko tako poslušam razpravo tako koalicije kot opozicije, bi
               lahko rekel, da po osamosvojitvi še v Sloveniji ni zavladala čista parlamentarna
               demokracija, kjer se v preiskovalnih komisijah ne bi delili na koalicijo ali
               opozicijo, ali na to ali na drugo politično opcijo.</p>
               <p>Govorim predvsem iz osemletnega mandata, ko spremljam delo nekaterih preiskovalnih
               komisij, in če primerjam te rezultate, z gotovostjo lahko to trdim.</p>
               <p>Kar se tiče dela gospoda Kelemine in te preiskovalne komisije, moram reči da v tem
               obdobju, od tistega dneva, ko je bila ustanovljena, do danes je bilo veliko časa in
               na nek način je bila dana možnost vsem parlamentarcem, ki so člani te komisije, da
               aktivno in profesionalno pristopijo k delu v tej komisiji in podajo svoje mnenje.</p>
               <p>Težko bi se sedaj opredelil do same vsebine, do podrobnosti in potankosti, glede na
               to da nisem bil član te komisije. Pri prebiranju gradiva si lahko vsak po svoje
               razlaga. Tudi težko bi danes trdil, ali je odklop električne energije Hrvaški v
               tistem danem trenutku bil pravi način, ali je šlo za gospodarsko ali politično
               odločitev. Jaz osebno se zavedam, da smo bili takrat na nek način v političnem tihem
               konfliktu s sosednjo Republiko Hrvaško glede plačevanja električne energije iz
               jedrske elektrarne Krško. In tudi v danem trenutku, nekaj let po tistem času, ko je
               prišlo do odklopa, tudi težko človek sodi, ali bi se dalo dražje, ali za isto ceno
               naprej prodati električno energijo ali ne. Je pa res, da sem pa,spoštovani poslanski
               kolegi, razočaran nad nekaterimi vami, člani te komisije, pa tudi posamezniki, ki
               niso bili člani komisije. Pa bom odkrito in jasno povedal, da sem z velikim veseljem
               spremljal in tudi bil član ene preiskovalne komisije, recimo v aferi Vič-Holmec, kjer
               lahko z vso gotovostjo trdim, da slika je danes popolnoma enaka, kot je bila takrat v
               tisti preiskovalni komisiji in vseh ostalih komisijah. Z vaše strani, če smem tako
               reči, ni bilo nikoli pozitivnega interesa, da bi prišlo v neki komisiji do nekega
               dejstva, da nekdo je kriv ali da nekdo ni kriv. Odkrito vam povem, da nekdo je kriv
               ali pa ni kriv, ali je kdo zlorabil od politikov javna pooblastila ali ni. Ni bilo
               interesa. Zmeraj je bilo v tem državnem zboru premlevanje na leve in desne, na
               koalicijo ali opozicijo. To ni parlamentarno delo, predvsem mislim na delo v
               preiskovalnih komisijah. V preiskovalnih komisijah barve strank in opcija sploh niso
               pomembne. Pomembna so dejstva, strokovnost in podatki.</p>
               <p>Poglejte, ko je vaš član iz LDS-a vodil preiskovalno komisijo, Rudi Moge - kje je
               imel največ problemov, od koga ni dobil podatkov, kdo mu je največ nasprotoval, kdo
               mu je največ nagajal? Predsednik države ga je javno pozval, naj odstopi od dela
               preiskovalne komisije! Potisnil je parlament v en kot, v eno stran. Želel ga je
               postaviti na najnižjo točko. To ni način. Javno ga je pozval, pa sta oba bila iz iste
               stranke. Lahko bi dvignil telefon, ga poklical k sebi, bi rekel: imamo take drugačne
               interese, kolega Moge, prosim, da ne pelješ te zadeve naprej. Ampak to ni
               parlamentarno in demokratično. Prav gotovo ni in v tem vidiku vam odkrito povem,
               nikoli ni bilo v tem državnem zboru interesa, da bi se za kogarkoli, ali z levice ali
               z desnice, ugotovila krivda, ali je kdo zlorabil javna pooblastila ali jih ni.
               Nikoli! Če pa greš to analizirati, zakaj se to nikoli ni zgodilo, bi pa lahko
               nadaljeval tam, kjer je kolega Avšič končal. Kadrovske zadeve, točno kadrovske
               zadeve! Peščica ljudi iz ene opcije, tri ali štirje ljudje vodijo vso
               gospodarsko,javno in politično delo v tej državi. In tu je problem, verjemite mi.</p>
               <p>In ko je kolega Avšič in tudi nekateri iz prve vrste omenili - zato se moram
               oglasiti - dr. Zagožna, Bajuka in Bajukovo vlado v tistih šestih mesecih in nekatere
               kadrovske zadeve. Res je, so se zgodile. Vam dam prav, zamenjal se je direktor
               Telekoma, zamenjal se je direktor Pošte. Vendar direktor Telekoma, ki je prišel na
               Telekom, niti enega direktorja poslovne enote ni zamenjal, ki je bil iz leve opcije
               ali direktorica Pošte. Vi ste pa v trenutku, v Murski Soboti se je zgodilo,
               .../Oglašanje iz klopi./ kolega Geza, pa veste zakaj? Zaradi tožbe na sodišču enega
               drugega! Ampak poglejte, nazaj ste postavili v Maribor za direktorja Pošte človeka,
               ki je bil pred prvim imenovanjem apolitičen neaktiven, čez 14 dni pa vstopi v LDS in
               postane predsednik LDS-a. To je pa normalno za demokratično državo. Pa me niti to ne
               moti. Samo, zakaj imamo v tej državi dvojna merila? Ali ko gre poslanski kolega za
               direktorja ali pa minister za direktorja velike gospodarske družbe, pa je sposoben,
               ima izkušnje, ima vse, pa nima niti enega dneva delovne dobe v gospodarstvu. Se
               pravi, imamo dvojna merila. In pri preiskovalnih komisijah, spoštovani kolegi, se
               nekateri obnašate kot odvetniki, dobite skice, dobite govore napisane, poveš svoje
               prenos je, gospodu Kelemini povejte svoje, čez pet minut še zazvoni telefon:
               poslušaj, povej mu še to in to. To ni način dela. Tako se ne dela v preiskovalnih
               komisijah! In bi bil vesel, da bi enkrat v tem demokraciji vsaj ena komisija opravila
               tisto svoje delo. In kdorkoli je bil član preiskovalnih komisij, lahko to potrdi, da
               se je vsak obnašal kot odvetnik neke svoje politične opcije, ne pa kot predstavnik
               slovenskega naroda ali pa parlamenta v interesu, da se to ugotovi, če je kdo zlorabil
               kot politik javno pooblastilo. Danes ne govorimo o direktorju podjetja, ki takega
               pooblastila nima. Ve se, za kaj so preiskovalne komisije ustanovljene.</p>
               <p>In kolega Potrč vi ste v vašem nastopu tudi dejali, da gre za delo v takih
               preiskovalnih komisijah za politično obračunavanje pred volitvami. Vsako
               obračunavanje, vsaki konflikt politični v tej hiši, gre za politično obračunavanje
               pred volitvami, ali je to ene mesec, ali je to leto dni, ali je to štiri leta, eno
               obdobje traja. Žal ponavadi preiskovalne komisije delo zaključujejo ravno pred
               volitvami ali zadnje mesece ali pa sploh ne zaključijo. Ali pa vsak svoje poročilo
               zaključi. In povejte mi, katera preiskovalna komisija pa je imela pozitivne rezultate
               do sedaj. Osem let sem poslanec, pa ne pomnim, da bi katera preiskovalna komisija
               lahko prišla do nekih vidnih rezultatov in da bi lahko rekla, to je parlamentarna
               komisija ugotovila, ali bi bili sklepi tako sprejetih. Ne! Še tudi takrat, ko je vaš
               človek vodil preiskovalno komisijo, ni bilo interesa v tej državi, da bi prišli do
               nekih rezultatov! Pa vsi dobro vemo, zakaj ni bilo interesa. In pri vseh stvareh, je
               popolnoma enak odgovor, gre za skupino ljudi v tej državi, ki obvladajo vso
               politično, ekonomsko, gospodarstvo sceno in so trije alije pet ljudi, ki tudi
               diktirajo tempo, gospodarski in politični tempo iz enega centra, drugi pa po domače
               povedano, ste ali pa smo zlorabljali v tak ali drugačen namen, da po svoje vsak
               "špila" nekega odvetnika nekomu in za to zagovornico zagovarja. To ninačin dela,
               verjemite mi. In to ni spodobno niti ne parlamentarni demokraciji, za katero pa
               mislim, da počasi že imamo tradicijo in bi se iz dosedanjega načina dela v državnem
               zboru lahko naučili, da je treba v teh komisijah nekoliko drugače delovati, kot pa je
               podoba danes.</p>
               <p>In za zaključek, tiste, ki so pomagali sprejeti Anderličev poslovnik v državnem
               zboru, pa danes delajo obstrukcijo, bi lahko vsebinsko in temeljito razpravljali pri
               takih pomembnih zadevah, kot so pa delo v preiskovalnih komisijah, to je pa druga
               plat zgodbe. In tudi naj prevzamejo svojo odgovornost, ker so botri tudi takšnemu
               poslovniku, da se omejuje čas.</p>
            </sp>
            <sp xml:id="SDZ3-Izredna-44-2004-05-06.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim - replika gospod Potrč, izvolite.</p>
            </sp>
            <sp xml:id="SDZ3-Izredna-44-2004-05-06.sp161">

               <speaker>MIRAN POTRČ:</speaker>

               <p>Hvala lepa. Gospod Kangler verjemite, ko boste pogledali magnetogram, boste
               ugotovili, da jaz volitev nisem omenil. Jaz pa soglašam z vami, da je to, kar se
               dela, povezano z volitvami. In verjamem, da vi o čem drugem ne morete razmišljati in
               da mislite, da sem tudi jaz to rekel.</p>
               <p>Kar zadeva pa, kdo je kje, s kom povezan, gospod Kangler, sedem let, je bila
               Slovenska ljudska stranka do pred mesecem dni v sestavu te vlade. Kolikor sem bil tri
               leta z njo, in mi ni žal, da sem bil dobra tri leta z njo, vem, da ste se znali
               boriti za svoje kadrovske interese. Prav, normalno in nič ne zamerim, samo ne mi
               govoriti, da v tej državi vas ni. Sedem let ste bili v vladi. Samo zdaj pa en mesec
               niste in so vsi drugi tisti, ki so za nekaj krivi in odgovorni.</p>
            </sp>
            <sp xml:id="SDZ3-Izredna-44-2004-05-06.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite. Gospod Kremžar, izvolite.
           </p>
            </sp>
            <sp xml:id="SDZ3-Izredna-44-2004-05-06.sp163">

               <speaker>LEOPOLD (LEO) KREMŽAR:</speaker>

               <p>Hvala lepa, predsedujoča. Jaz bi rad sicer na hitro zagotovil kolegu Kanglerju, da
               sem član sicer neke preiskovalne komisije, ene druge, ne te, in da nikoli nisem
               nastopal kot odvetnik svoje politične opcije in tudi ne bom.</p>
               <p>In mislim, da je v tem osnovni problem, zato začenjam s tem. Mi preprosto nočemo
               vedeti, kaj naj počne ta parlament, tako kot v prihodnji točki tega nočemo vedeti in
               ne bomo hoteli vedeti. Nočemo vedeti, kaj naj počne preiskovalna komisija zares. Mi
               mislimo, da smo od boga dani zato, da smo tukaj in tožilstvo in sodišče in policija
               in preiskava in bojim se, da bo nekdo hotel še nek eksekucijski oddelek na koncu
               imeti, kjer bi pa kar streljali za to steno tam zadaj. To ne gre. In zato ob malce,
               bom rekel, začudenju nad ekonomsko logiko, ki sem jo danes tukaj slišal, in ob
               začudenju, zakaj smo pa vendar potem šli v to Evropo in sem zgrožen, če smo res šli v
               takšno Evropo, ki ne razume tega, da bi mi lahko kupovali od zahodne Evrope poceni
               elektriko in jo prodajali, če sem dobro razumel, Italijanom za drag denar. Jaz te
               ekonomske logike znotraj neke Evrope ne bom nikoli razumel, ker sem trdno prepričan,
               da bi te države same to počenjale, kar počenjajo, in ne bi dovolile, da se pojavi nek
               preprodajalec vmes, ki se mu reče Slovenija, ki bo pocenikupoval, denimo v Nemčiji,
               pa drago prodajal Italijanom. Ampak to je stvar mojega dojemanja ekonomije, ki jo
               očitno v tej fazi napačno.</p>
               <p>Kar zadeva, zakaj ne bom mogel podpreti sklepov, ki so predloženi, ker jih ne bom
               mogel podpreti. Zelo preprosto, ker je spet ena od stvari, kjer ne vemo, kaj lahko in
               kaj naj bi preiskovalna komisija počenjala in tukaj se globoko strinjam z veliko
               večino tega, ker je kolega Potrč povedal in nakar je opozoril. Preprosto, tretji
               sklep. Državni zbor ugotavlja odgovornost,ministrov pristojnih za energetiko: dr.
               Metoda Dragonje, dr. Tea Petrin za veliko gospodarsko škodo in izgubljeni dobiček, ki
               sta nastala po odklopu itn., itn. Državni zbor, ve se, kakšni so mehanizmi, da se
               ugotovi... Preiskovalna komisija lahko da podlago za interpelacijo, lahko da podlago
               za ugotavljanje odgovornosti itn., ampak ne more državni zbor sprejeti danes to, ne
               more državni zbor sprejeti 5. točke: "navedeni funkcionarji vlade v času od takrat do
               takrat, so kršili 113. člen v zvezi s 104. členom ustave RS, saj niso delovali za
               blaginjo Slovenije, kot jih je zavezovala prisega itn. Pa dajte no, bodimo resni,
               predvsem. To ne more biti sklep, vsaj po moji sodbi, državnega zbora. Lahko komisija
               ugotovi napake in je prav, če jih ugotovi. Lahko ugotovi, da je nek funkcionar
               neopravljal dela tako, kot bi ga moral. In potem se začnejo postopki in to je zadeva,
               o kateri sam govorim že - ne vem - osmič ali devetič, pa bom očitno moral še
               nekajkrat povedati, vsak naj opravi svoje delo v tej državi. Policijasvoje, tožilstvo
               svoje, preiskovalna komisija svoje, državni zbor svoje in za vsakega se ve, kaj mora
               narediti. Zato teh sklepov, ni možno sprejeti. Iz teh razlogov jih ni možno sprejeti.
               Ne zaradi tega, ker bi ščitil tega, onega ali tretjega. Preprosto, ker državni zbor,
               po moji sodbi, takšnih sklepov ne sme sprejeti, ker sklepi so v nasprotju s
               poslovnikom, ki zelo jasno v 1. členu - in s tem bom končal - pravi: "Parlamentarna
               preiskava o zadevah javnega pomena se opravi, da se ugotovi in oceni dejansko stanje,
               ki je lahko podlaga za odločanje itn.," - to kar sem prej govoril. To bi lahko, ne pa
               to, kar smo naredili. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Anderliča. Izvolite.</p>
            </sp>
            <sp xml:id="SDZ3-Izredna-44-2004-05-06.sp165">

               <speaker>ANTON ANDERLIČ:</speaker>

               <p>Spoštovani! Kot sem prebral poročilo in ugovore ter proteste v poročilu navedenih
               krivcev ali kakorkoli bi se že temu lahko reklo, obsojencev, obdelane do tiste mere,
               ko se pravzaprav pokaže: ta je kriv, zato bo odgovarjal. Kako, kaj, zakaj, to je
               seveda že drugo vprašanje. In ko sem primerjal poročilo in te ugovore, nisem mogel
               verjeti, da gre za iste dogodke, za ista stvari, za stvari, o katerih so ti ljudje
               pričali na preiskovalni komisiji, o katerih stvareh ostajajo dokumenti, obstajajo
               razno razna poročila, konec koncev je danes tudi vlada se odzvala na to poročilo. Res
               je, to poročilo oziroma to gradivo ne more služiti kot gradivo v procesu odločanja in
               sprejemanja poročila kot takega, je pa dovolj ilustrativno za to, da pojasni nekatere
               stvari, ki so v poročilu tendenciozno, kapriciozno ali kakorkoli že hočete navedena.</p>
               <p>Zakaj temu tako, zakaj tak pristop? Seveda meni, ki nekaj časa spremljam delo v
               politiki, ni težko odgovoriti. Torej, določiti neko skupino ljudi, neke nosilce
               političnih, javnih ali gospodarskih ali katerihkoli funkcij, jih diskreditirati zato,
               da se bo pokazalo, kako neka skupina ljudi ne opravlja v koristi države, najsibo
               javne funkcije, kakor tudi ne v korist podjetij, ki so v državni lasti, svoje
               funkcije. Zato seveda ta predlog sklepov je nujnozavrniti in se obrniti na komisijo s
               priporočilom, da vendar prikaže v poročilu tisto, kar je zares na komisiji bilo, kar
               je v dokumentih, kar je v magnetogramih, kar je v pričanjih itd.. In da zajame v tem
               poročilu tudi tisto, o čemer je bilo tukaj govor pa se je kar iz jasnih razlogov, a
               ne, gospod predsednik, izpustilo. Sam ste povedali, da vas to ni zanimalo, ker to so
               pač neke stvari, o katerih pač ni treba govoriti ali pa jih je bolje, da se ne
               govori.</p>
               <p>Jaz mislim, da bo potrebno nekatere stvari povedati - ne zaradi teatralnega nastopa
               gospoda Kanglerja, s katerim sva bila skupaj v isti komisiji Vič-Holmec v prejšnjem
               mandatu, kjer je zares želel nekatere stvari z vidika svoje opcije, svojega pogleda
               na stvar, svojega poznavanja uveljaviti, pa mu niuspelo. Kasneje se je pokazalo, da
               so bile tiste trditve in tisti konstrukti, tam narejeni, nekateri ravno s strani
               tistih, ki so želeli preiskovalno komisijo, ki so želeli prek preiskovalne komisije
               nekatere stvari predstaviti slovenski javnosti na svoj način, s svojo resnico zato,
               da bi prikrojili nekatera dejstva, zato da bi pokazali s prstom na nekatere, ki so
               češ slabi dečki in nekateri so dobri. In tukaj gre za nekaj podobnega.</p>
               <p>Jaz upam, da se bo zakon o parlamentarni preiskavi in poslovnik v tretjem sklicu
               državnega zbora vendar začel uporabljati na način, kot mu to tudi pristoji. Zato
               predlagam, da predlog sklepa, ki smo ga podali v imenu treh poslanskih skupin,
               sprejmemo in zaključimo to parlamentarno preiskavo naslednjič.</p>
            </sp>
            <sp xml:id="SDZ3-Izredna-44-2004-05-06.sp166">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlagatelj ima še eno minuto. Izvolite, gospod Kelemina.</p>
            </sp>
            <sp xml:id="SDZ3-Izredna-44-2004-05-06.sp167">

               <speaker>BRANKO KELEMINA:</speaker>

               <p>Hvala lepa. Spoštovane kolegice in kolegi! Ker nimam časa, vam resnično povem, na vsa
               vprašanja in vse dileme, ki ste jih tu izpostavili, imam vsaj 90% kredibilnih
               odgovorov in bi jih lahko predstavil, če bi imel čas. Pa nimam časa. Enostavno mi je
               časa zmanjkalo, ker ste me omejili. Toda samo nekaj vam bom povedal, in to vam bom
               tudi potem, če bomo naprej razpravljali o teh stvareh, dokazal, spoštovani kolegi, na
               sami komisiji pa še kje drugje. Povejte mi, kako lahko nekdo iz te ekipe, ki je bila
               udeležena v tej zgodbi, gradi, recimo, hišo približno za milijon evrov in se vozi z
               audijem A6 in ima na kupe denarja, pa je star mogoče 35 let. Kako je to mogoče? Se vi
               vprašate, od kod? Mene pa vlačite po časopisih oziroma me vlačijo po časopisih zaradi
               bleščečega belega mercedesa, ki je bil star osem let, ko sem ga kupil, ko je imel
               prevoženih 350.000 kilometrov in je vreden dva milijona tolarjev! In zato me vlačite,
               kot da sem največji bogataš v tej državi! To! /Nemir v dvorani./</p>
            </sp>
            <sp xml:id="SDZ3-Izredna-44-2004-05-06.sp168">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani, vas, gospod Kelemina, pa, da končate.</p>
            </sp>
            <sp xml:id="SDZ3-Izredna-44-2004-05-06.sp169">

               <speaker>BRANKO KELEMINA:</speaker>

               <p>Skratka, žal mi je, da ne morem odgovoriti na vsa vaša vprašanja, ampak resnično, na
               vse imam odgovore, pa jih žal ne morem povedati, in to prave odgovore, take, za
               katere nimate kontraargumentov, da bi mi lahko odgovorili nasprotno, dejansko ne. Žal
               je pač tako. Upam, da bom imel priložnost to še kje kdaj povedati. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo razpravo o poročilu in tudi o predlogih sklepov. Imamo
               predloge sklepov, ki jih na podlagi 22. člena poslovnika o parlamentarni preiskavi
               predlaga komisija <stage>(sklepi od 1 do 9)</stage>, in imamo predlog sklepa, ki ga predlagajo tri
               poslanske skupine koalicije, ki pravi:</p>
               <p>"Državni zbor zavrača poročilo, ker ugotavlja, da preiskovalna komisija ni celovito
               obravnavala celotnega poslovanja elektroenergetskega sistema v Sloveniji v obdobju od
               sredine leta 1998 do sredine leta 2000, da je napačno razlagala uredbo o gospodarskih
               javnih službah, prenosa glede možnosti prodaje viškov električne energije in da je
               pri izračunu morebitne škode, nastale pri trgovanju, uporabila povsem napačne podatke
               in predpostavke, da je pri vrednotenju dokazov enostransko uporabljala le tiste, ki
               so bili skladni s pogledi predsednika in članov komisije, ki so pripravili in
               sprejeli predlog končnega poročila ter da je dvomljivo uveljavljala institut
               preiskovanca, priče pri delu in ugotovitvah komisije.</p>
               <p>Državni zbor predlaga komisiji, da na podlagi pripomb iz razprave in pisnih ugovorov
               zaslišanih prič popravi svoje poročilo ter posebej v poročilo vključi še čas do konca
               leta 2001 ter pri tem prikaže izsledke o načinu sklepanja poslov prek posrednikov in
               odgovornost tedanjih funkcionarjev vlade RS ter vodstva Eles."</p>
               <p>Ta sklep treh poslanskih skupin ste danes dobili na klop. Odločali bomo najprej o
               tem, ker če bo ta sklep sprejet, bodo ostali sklepi brezpredmetni, ker bo komisija
               dopolnjevala svoje poročilo. Obrazložitev glasu, gospod Podobnik. Ni več razprave,
               zaključili smo razpravo, samo še obrazložitve glasu. Proceduralni predlog? Izvolite,
               gospod Podobnik.</p>
            </sp>
            <sp xml:id="SDZ3-Izredna-44-2004-05-06.sp171">

               <speaker>JANEZ PODOBNIK:</speaker>

               <p>Hvala lepa. Spoštovane kolegice in kolegi! Gospa podpredsednica, do sedaj je veljala
               praksa, da smo ob poročilih parlamentarne preiskovalne komisije vedno najprej
               glasovali o njenih sklepih. Storimo tudi danes tako! Če pa sklepi ne bodo sprejeti
               seveda, potem, ker to je ponižujoče do parlamentarne preiskovalne komisije. Vi ste
               enostavno prešli predloge sklepov, ki so predlagani v skladu s poslovnikom o
               parlamentarni preiskavi. In sedaj vas razumem, kot da so ti sklepi nepomembni in da
               gremo takoj na sklep, v katerem, jaz bi potem obrazložil svoj glas ampak predlagam,
               da upoštevamo poslovnik o parlamentarni preiskavi. In prakso zadnjih, več kot 8 let.
           </p>
            </sp>
            <sp xml:id="SDZ3-Izredna-44-2004-05-06.sp172">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Podobnik. Nimate prav. Predloge sklepov iz poročila preiskovalne
               komisije, 24. člen zakona o parlamentarni preiskavi; poslovnika - pardon - "predloge
               sklepov iz poročila preiskovalne komisije državni zbor lahko sprejme ali zavrne,
               lahko pa sprejme tudi drugačne sklepe." In ker sklep, ki ga predlagajo tri poslanske
               skupine koalicije, prosi komisijo, da dopolni poročilo v deli in tako naprej, zato
               sem ga prebrala, seveda ni smiselno. Ker ne štejemo, da je komisija končala s svojim
               delom, gospod Podobnik. Tako govori sklep, ki ga predlagajo tri poslanske skupine.</p>
               <p>Gospod Podobnik, izvolite.</p>
            </sp>
            <sp xml:id="SDZ3-Izredna-44-2004-05-06.sp173">

               <speaker>JANEZ PODOBNIK:</speaker>

               <p>Podpredsednica, prejudicirate odločitev. Edino korektno je, da najprej glasujemo o
               predlogu sklepov parlamentarne preiskovalne komisije. To je korektna pot.</p>
            </sp>
            <sp xml:id="SDZ3-Izredna-44-2004-05-06.sp174">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Izredna-44-2004-05-06.sp175">

               <speaker>BRANKO KELEMINA:</speaker>

               <p>Ja tudi sam proceduralno bi opozoril, da v skladu s 24. členom poslovnika o
               parlamentarni preiskavi državni zbor poročila ne more zavrniti. Ne more zavrniti! Vi
               ste napisali, "v sklepu državni zbor v celoti zavrača poročilo. Ne more ga zavrniti1
               Poročilo je sprejela komisija in je poročilo sprejeto. Vi lahko samo ne sprejmete
               ugotovitev, ne sprejmete sklepov in tako naprej in naložite še kaj drugega, ampak
               tudi ne morete naložiti, ker je dejansko sem predlagatelj preiskovalne komisije s
               podpisi, 30.-imi podpisi bil, sam osebno jaz. In ne more sedaj nekdo drug meni
               nalagati, da naj razširim...</p>
            </sp>
            <sp xml:id="SDZ3-Izredna-44-2004-05-06.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, skrajšajte, da vam preberem. Lepo prosim.</p>
            </sp>
            <sp xml:id="SDZ3-Izredna-44-2004-05-06.sp177">

               <speaker>BRANKO KELEMINA:</speaker>

               <p>Vem. Ne morem mi sedaj nekdo drug nalagati, da se razširi delo parlamentarne
               preiskave, ker je končano. Mi smo svoje delo končali.</p>
            </sp>
            <sp xml:id="SDZ3-Izredna-44-2004-05-06.sp178">

               <speaker>PODPREDSEDNICA IRMA PAVLINIČ KREBS:</speaker>

               <p>Ne razširi. Lepo, natančno preberite, gospod Kelemina, sklep, ki se predlaga. Ne gre
               za razširitev obsega preiskave. Natančno preberite sklep.</p>
               <p>Še enkrat. 24. člen vam preberem. Nimate prav. Državni zbor, gospod Kelemina, pri
               obravnavi, to je prvi odstavek, poročila preiskovalne komisije lahko ugotovitve in
               ocene preiskovalne komisije sprejme ali zavrne. Tudi ugotovitve iz poročila, navedene
               v vašemporočilu. Lahko pa .../Glas v ozadju./... Ja, lepo vas prosim, no! Lahko pa
               tudi zahteva dopolnitev postopka parlamentarne preiskave. Gospod Kelemina, to vam
               prebiram iz poslovnika in si ne izmišljujem, ker nimam te pravice.</p>
               <p>Predloge sklepov, gremo pa na sklepe, po drugem odstavku, 24. člen narekuje državnemu
               zboru postopanje ... /Oglašanje iz klopi./... Gospod Kelemina ne bova se tu prerekala
               in prosim, da nehate iz klopi vpiti name. Ne bom. Jaz bom to pojasnila, če vam kaj ni
               všeč, greste na poslovniško komisijo, ker drugače, kot piše v predpisu, ne morem
               tolmačiti. Ne, ne dam vam besede, gospod Kelemina.</p>
               <p>Proceduralno pojasnilo gospoda Kelemine. Da slišimo, izvolite.</p>
            </sp>
            <sp xml:id="SDZ3-Izredna-44-2004-05-06.sp179">

               <speaker>BRANKO KELEMINA:</speaker>

               <p>Spoštovana podpredsednica! 22. člen določa, da poročilo mora vsebovati opis poteka
               postopka, dokazila in bistvene ugotovitve preiskave ter predloge in sklepe. Torej
               ...</p>
            </sp>
            <sp xml:id="SDZ3-Izredna-44-2004-05-06.sp180">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sedaj pa samo gospod Kelemina, nadaljujem te ugotovitve, lahko mi
               zavrnemo.</p>
            </sp>
            <sp xml:id="SDZ3-Izredna-44-2004-05-06.sp181">

               <speaker>BRANKO KELEMINA:</speaker>

               <p>Poročilo, ki vsebuje opis poteka postopka in dokazila, ne morete spreminjati. Vi
               lahko samo ugotovitve, tako kot je napisano v 24. členu in pa tudi sklepa. Samo
               ugotovitve, ker poročilo ima določene dele. In tistih delov, o katerih 24. člen
               govori, da se ne spreminjajo, ne morete spreminjati, lepo vas prosim. Vi ne morete
               spreminjati opisa poteka postopka in pa dokazila, ki so v samem dokumentu navedena.
               Prvega dela poročila ne morete spreminjati, nikakor ne. Spreminjate lahko samo, če
               želite, ugotovitve in pa predloge sklepov in čisto nič drugega, lepo vas prosim. Če
               boste delali drugače, boste kršili, ker poročilo je preiskovalna komisija sprejela.
               Kršili boste poslovnik o parlamentarni preiskavi in jaz na to ne pristanem in se bom
               pritožil in pisal o tem, kolikor dolgo hočete. To je tako in nič drugače in prosim, v
               kolikor ne veste, kako to danes razrešiti, vprašanje, da se prekine točka in da
               zakonodajno-pravna služba ugotovi in prouči to vprašanje, ali je tako ali ni, če ne
               pa naj prouči poslovniška komisija. Jaz trdim, da je to tako in nič drugače.</p>
            </sp>
            <sp xml:id="SDZ3-Izredna-44-2004-05-06.sp182">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razumem vas, gospod Kelemina. Vi pravite torej, da bi moral sklep, ki ga
               predlagajo tri poslanske skupine, zaradi bolj natančnega razumevanja, da je to
               skladno s 24. členom, se glasiti: "Državni zbor v celoti zavrača ugotovitve in ocene
               iz poročila, ker ugotavlja" ..../Oglašanje iz klopi./ Saj piše to na koncu, če
               natančno preberete. 24. člen pravi: Državni zbor pri obravnavi poročila preiskovalne
               komisije lahko ugotovitve ... Ker vaše poročilo je sestavljeno iz ugotovitev in ocen.
               Ugotovitve in ocene preiskovalne komisije sprejme ali zavrne, lahko pa tudi zahteva
               dopolnitev postopka parlamentarne preiskave. Tako je. Predlagatelji, ali pristajate,
               da se glasi: "Državni zbor v celoti zavrača ugotovitve in ocene iz poročila, ker
               ugotavlja....", da bo to popolnoma skladno s 24. členom. Izvolite, gospod Anderlič.
           </p>
            </sp>
            <sp xml:id="SDZ3-Izredna-44-2004-05-06.sp183">

               <speaker>ANTON ANDERLIČ:</speaker>

               <p>Mi predlagamo, da se zavrne celotno poročilo, ki vsebuje ugotovitve, sklepe in ne
               vem kaj še vse in da se ga dopolni tako, kot je bila razprava tukaj podana. Tako, da
               ne spreminjamo predloga.</p>
            </sp>
            <sp xml:id="SDZ3-Izredna-44-2004-05-06.sp184">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Razumeti je, spoštovani, spoštovane, da seveda gre za uporabo 24. člena,
               in sicer, da se ugotovitve in ocene preiskovalne komisije navedene v poročilu
               sprejmejo ali zavrnejo. Predlagatelji seveda predlagajo, da se zavrnejo in o tem
               sklepu bomo najprej glasovali in bodo potem sklepi, ki jih je torej komisija
               predlagala in so v poročilu, brezpredmetni.</p>
               <p>Obrazložitev glasu, gospod Podobnik.</p>
            </sp>
            <sp xml:id="SDZ3-Izredna-44-2004-05-06.sp185">

               <speaker>JANEZ PODOBNIK:</speaker>

               <p>Hvala lepa. Jaz bi ponovno predlagal proceduralni sklep, da državni zbor najprej
               odloča o predlogih sklepov, ki jih je predlagala parlamentarna preiskovalna komisija.
               To je moj formalni proceduralni predlog.</p>
            </sp>
            <sp xml:id="SDZ3-Izredna-44-2004-05-06.sp186">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Državni zbor, se strinjate, ne ugovarjate? Lahko torej najprej odločamo,
               da ne bo res ugovorov po nepotrebnem.</p>
               <p>Najprej odločamo o predlogu sklepov, ki jih predlaga komisija. Navedeni so v
               poročilu od 1 do 9. Če ti ne bodo sprejeti, bomo prešli na glasovanje o predlogu
               sklepov, ki ga predlagajo tri poslanske skupine koalicije.</p>
               <p>Najprej glasujemo o predlogu sklepov od 1 do 9, ki jih predlaga komisija. Glasujemo.
               Navzočih nas je 58, za je glasovalo 6, proti 49.</p>
               <p><stage>(Za je glasovalo 6.)</stage> <stage>(Proti 49.)</stage></p>
               <p>Ugotavljam, da sklepi niso bili sprejeti.</p>
               <p>Sedaj prehajamo na odločanje o predlogu sklepa koalicije.</p>
               <p>Obrazložitev glasu, gospod Potrč, potem gospod Kelemina.</p>
            </sp>
            <sp xml:id="SDZ3-Izredna-44-2004-05-06.sp187">

               <speaker>MIRAN POTRČ:</speaker>

               <p>Hvala lepa. Ker predsedujoča obrazlaga vsebino odločitve, ne jaz, in jaz si bom
               dovolil, da ob obrazložitvi povem, da predlog podpiram iz vsebinskih in formalnih
               razlogov. Kar zadeva formalne razloge, je prvi in drugi odstavek 24. člena jasno
               treba razumeti tako, da državni zbor sme sprejeti ali nesprejeti poročilo, ne sme ga
               pa spreminjati. Zakaj? Zaradi tega, ker je komisija tista, ki je ugotavljala dejstva
               in ne more državni zbor dejstva drugače ugotavljati. In drugi odstavek je treba
               razumeti tako, da državni zbor pa sklepe lahko sprejme, lahko jih pa tudi spremeni
               ali dopolni, ker to so pa že sklepi potem na podlagi poročila, ki je bilo opravljeno.
               Formalno je sklep popolnoma korektno pripravljen, vsebinsko sem pa rekel, mislim, da
               so razlogi, da se poprosi komisijo, da ponovno sede in dopolni poročilo, če ga bo
               pripravljena takšno kot je, pa vsebinsko zaradi razlogov, ki so bili povedani, ni
               mogoče sprejeti. Hvala.</p>
            </sp>
            <sp xml:id="SDZ3-Izredna-44-2004-05-06.sp188">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Kelemina. Izvolite.</p>
            </sp>
            <sp xml:id="SDZ3-Izredna-44-2004-05-06.sp189">

               <speaker>BRANKO KELEMINA:</speaker>

               <p>Hvala za besedo. Poglejte, poročilo mora vsebovati tudi opis postopka. Če kdo lahko
               oporeka opisu postopka v tem poročilu in ga ne sprejme, je absurd nad absurdi. Jaz
               vam zagotavljam, da kršite poslovnik, kajti opisa postopka, ki je zapisan v tem
               poročilu, ni mogoče spreminjati ali pa ga zavrniti kot nekorektnega, ker je popolnoma
               nepristransko in sprejemljivo popolnoma za vse. To je definitivno. Tudi dokazil, ki
               so v tem dokumentu, ni mogoče spreminjati. Gospod Potrč je povedal, pod točko 4 imamo
               ugotovitve. Državni zbor ugotovitve, lahko zavrne, ne more pa postaviti drugih
               ugotovitev. To je definitivno. Dajte spoštovati 22. in 24. člen poslovnika o
               parlamentarni preiskavi. Vse drugo, kar boste naredili, boste kršili poslovnik in jaz
               se bom seveda pritožil na vse institucije, ki jih imam na razpolago. Jasno pove
               poslovnik o preiskovalni komisiji, da dela, kjer je opisan potek postopka, in pa tudi
               dokazil iz samega dokumenta ni mogoče zavreči. Lahko pa, tako kot sem povedal,
               zavržete ugotovitve, ne morete niti predlagati drugih, lahko jih samo zavržete, lahko
               zavrnete tudi sklepe in predlagate druge in čisto nič drugega. Vse, kar boste
               naredili drugače, boste kršili poslovnik. Jaz seveda pri takšen glasovanju ne morem
               sodelovati. Hvala.</p>
            </sp>
            <sp xml:id="SDZ3-Izredna-44-2004-05-06.sp190">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani gospod Kelemina, edina kršitev, ki se je dogajala ta
               trenutek, je bila, da sem vam dala besedo za obrazložitev glasu, ker uradno poslanska
               skupina Slovenske demokratske stranke obstruira sejo. Zdaj ste vi nastopali kot
               poslanec, ne kot predlagatelj, ko ste obrazložili svoj glas. Popolnoma v skladu s 24.
               členom poslovnika o delu parlamentarne komisije je tak sklep, ki ga dajem zdaj na
               glasovanje. Glasujemo. Navzočih nas je 59, za je glasovalo 49, proti 7.</p>
               <p><stage>(Za je glasovalo 49.)</stage> <stage>(Proti 7.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Spoštovani, spoštovane! Ob 18. uri imamo običajno 15- minutno pavzo. Mislim, da je
               prav, da si jo vzamemo zdaj in ob 18. uri začnemo z obravnavo 3. točke dnevnega reda,
               to je z obravnavo točke odgovornosti državnih institucij in nosilcev javnih funkcij v
               povezavi s poslovanjem javnih podjetij v večinski državni lasti s predlogom sklepov.
               Ob 18. uri torej nadaljujemo z delom.</p>
               <stage>(Seja je bila prekinjena ob 17.45 uri in se je nadaljevala ob 18.00 uri.)</stage>
            </sp>
            <sp xml:id="SDZ3-Izredna-44-2004-05-06.sp191">

               <speaker>PREDSEDNIK BORUT PAHOR:</speaker>

               <p>Nadaljujemo s <title>3. TOČKO DNEVNEGA REDA - ODGOVORNOST DRŽAVNIH INSTITUCIJ IN
                  NOSILCEV JAVNIH FUNKCIJ V POVEZAVI S POSLOVANJEM JAVNIH PODJETIJ V VEČINSKI DRŽAVNI LASTI, S PREDLOGI SKLEPOV</title>
               </p>
               <p>Gradivo je v obravnavo zboru predložila skupina 25 poslank in poslancev, s
               prvopodpisanim Janezom Janšo.</p>
               <p>Kolega Janez Janša imate besedo za dodatno obrazložitev predloga. Prosim.</p>
            </sp>
            <sp xml:id="SDZ3-Izredna-44-2004-05-06.sp192">

               <speaker>IVAN (JANEZ) JANŠA:</speaker>

               <p>Spoštovani gospod predsednik! Najprej hvala za besedo, čeprav je zelo skromna, kajti
               za obrazložitev je vseh 25 predlagateljev oziroma trije, ki naj bi govorili v imenu
               predlagateljev, dobilo piškavih 15 minut.</p>
               <p>V teh 15 minutah jaz ne morem prebrati niti vseh tem, ki smo jih danes nameravali
               predstaviti. V petih minutah, oprostite, ne moremo ponoviti niti 10% tega in
               argumentirati, kar smo že navedli, kaj šele, da bi to dodatno podkrepili z dokazi, ki
               ste jih zahtevali včeraj. Včeraj smo 8-urno sejo odbora za notranjo politiko
               poslušali, kako nekatere zadeve, ki smo jih tam navedli, niso podkrepljene z dokazi.
               Danes smo prinesli nekaj fasciklov dokazov, nekaj jih je tukaj za mano, nekaj jih
               imam še na klopi, nekaj v pisarni, in jih v teh petih minutah, ki jih imam na
               razpolago kot eden od treh uvodničarjev, ne morem niti našteti. Kaj šele da bi jih
               predstavil. In potem boste izglasovali sklep, da ni bilo nič obrazloženo. Toliko o
               parlamentarni demokraciji v Sloveniji, ki jo uvaja Liberalna demokracija v teh
               dneh.</p>
               <p>V prvem razporedu časa ki smo ga dobili, je celo pisalo, da bi za zaključno besedo
               predlagatelji imeli 10 minut, vlada pa 60 minut. Potem je bilo to popravljeno. Mi
               nimamo nič proti temu, da ima vlada 60 minut, ker imamo veliko vprašanj za vlado.
               Vendar pa želimo čas tudi za vprašanja in za dodatno argumentacijo. In tega časa nam
               niste dali. Silen strah je pred to razpravo. Silen strah sodi oziroma silen strah
               hodi po Sloveniji v teh dneh pred tem, da bi se o tej temi diskutiralo tako, da bi jo
               slovenska javnost slišala. Doslej še nikoli ni bilo takšnih omejitev pri času. Doslej
               še nikoli ni bilo takšnih omejitev pri času. Ko ste vi sklicevali izredne seje za
               izbrisane, ste si vzeli ure in ure in ste razlagali slovenski javnosti. Poslanci
               vladne koalicije so za izbrisane doslej sklicali tri izredne seje. S podpisi. In si
               vzeli toliko časa, kolikor sosmatrali, da ga rabijo. Ko pa gre za to, da se naredi
               nekaj, da bodo gospodarski subjekti v Sloveniji enakopravni, da ne bodo eni
               privilegirani, drugi pa deprivilegirani, takrat pa ni časa za to razpravo.</p>
               <p>Slučajno je bila včeraj objavljena mednarodna raziskava, rezultati katere več kot
               nazorno podkrepljujejo z empiričnimi podatki našo zahtevo za razpravo o tej temi.
               Mednarodna raziskava, ki je bila objavljena včeraj, pravi naslednje: "Na mednarodni
               lestvici konkurenčnosti je Slovenija v dveh letih zdrsnila za 10 mest, pristala je na
               65. mestu od 60 merjenih ekonomskih sistemov v državah in regijah." Na zadnjem, 60.
               mestu, pa je Slovenija pristala, ko se je merilo, kje je največja prepletenost
               političnih in poslovnih funkcij, kje je največje insajderstvo oziroma klientelizem.
               Na zadnjem mestu od 60 merjenih držav - mednarodna raziskava, delana v Švici, včeraj
               objavljena tudi v mediju oziroma časopisu z najmanjšo naklado v Sloveniji, dnevniku z
               najmanjšo naklado. Tudi če koga niso prepričali naši argumenti, potem mislim, da ga
               lahko podatki iz mednarodne raziskave prepričajo, da je klientelizem v tej državi
               silno velik problem. Ugotavljam še to, da če bi bile naše navedbe res tako
               neutemeljene, kot ste govorili včeraj, potem se ne bi bali soočanja argumentov in nam
               predlagatelju ne bi omejili razprave na pičlih 15 minut za predstavitev dokazov. Ker
               pa seveda nimate argumentov, pa je treba omejiti razpravo. Enako se danes dogaja,
               prvič po dolgem času in v nasprotju z dosedanjo prakso, da nacionalna televizija
               neprenaša izredne seje. Ne prenaša izredne seje, pač pa je v tem času predvajala TV
               trgovino. Če slovenska nacionalna televizija misli, da je TV trgovina ključna stvar,
               potem naj se financira iz komercialnih oglasov in mi ne bomo več plačevali teh
               računov za televizijo skupaj z elektriko. Sicer pa to ni čudno, da se je zgodilo,
               kajti to televizijo vodi eden od sponzorirancev Telekoma, gospod Kocijančič, ki je
               tudi naveden v tem gradivu. Nismo pa mislili, da se bo tako izpostavil tudi na tej
               točki, kjer je konkretno vpleten. Tudi včeraj v Odmevih na tej isti televiziji
               gospoda Kocijančiča je samo vladna stran imela možnost, da po seji odbora za notranjo
               politiko razlaga svoja stališča. In to ravno oseba, ki je kriva za to, da sta se
               korupcija in klientelizem razrasla v zadnjih petih letih, ker tožilstvo, ki ga je ta
               oseba vodila, v tem času ni nič storilo. In moram reči še to. Ko smo predlagatelji
               vložili zahtevo za sklic izredne seje, je Liberalna demokracija sklicala tiskovno
               konferenco in predsednik sveta Liberalne demokracije je na tej tiskovni konferenci
               grozil, ni odgovoril niti na eno navedbo, ampak je dejal: "Kdor prime za meč, bo z
               mečem pokončan." In tako dalje in tako dalje. Dva dni po tem, ko smo vložili zahtevo
               za izredno sejo, je prišel do mene kurir, ki mi je sporočil, da bodo tudi mene osebno
               diskreditirali na vse mogoče načine, kjerkoli bo to možno. In to se je že začelo.
               Včeraj na seji odbora za notranjo politiko je predsednik tega odbora iz vrst LDS
               dejal, da je prepričan, da bodo tisti, ki so omenjeni v tem gradivu, že našli način,
               da nam dajo "tinte piti". Glede na to, da predsednik odbora osebno pozna mnoge od
               teh, ki so omenjeni, že ve, kaj govori. Očitno so se v zvezi s tem že dogovorili in
               izjava ni slučajna.</p>
               <p>Spoštovane kolegice in kolegi, popolnoma ste onemogočili predlagateljem, da dodatno
               argumentirajo navedbe v gradivu, popolnoma. Če mislite, da boste na ta način
               odpravili problem korupcije in klientelizma, se motite. Na ta način ste samo nazorno
               demonstrirali, da se zavedate, da ta problem predvsem v vladnih vrstah obstaja in da
               se razprave o tem bojite. To je vse, kar lahko rečem. Ker nimam več časa, moram
               prepustiti nekaj minut še dr. Bajuku in kolegu iz Slovenske nacionalne stranke, ker
               imamo vsi trije v imenu 25 poslancev na voljo vsak samo nekaj minut.</p>
            </sp>
            <sp xml:id="SDZ3-Izredna-44-2004-05-06.sp193">

               <speaker>PREDSEDNIK BORUT PAHOR:</speaker>

               <p>Dr. Bajuk.</p>
            </sp>
            <sp xml:id="SDZ3-Izredna-44-2004-05-06.sp194">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Bom kar od tukaj govoril, ker itak ste mi zapisali
               samo nekaj minut. Formalno protestiram, da to odločitev, ki ni v skladu s tradicijo
               tudi tega državnega zbora. Od nekaj čez 40 izrednih sej, ki jih je ta državni zbor
               imel, je opozicija predlagala samo dve. Ko smo razpravljali o SIB banki, smo imeli
               predlagatelji zadosti časa, vsaj toliko, kolikor smo si ga želeli. Zavestno je pa
               vodstvo državnega zbora, in ne samo vi, gospod predsednik, kolegij in ta večina, ki
               odloča vse v tem državnem zboru, hočete in zahtevate, da opozicija ne bo imela nobene
               možnosti, da bo prišla s svojimi argumenti in svojimi dejstvi na dan. A vendar
               korupcija in klientalizem niso besede, ki se jih je izmislila opozicija. Kaj drugega
               pa je klientalizem in korupcija kot to, kar je jasno bilo izkazano na tej mednarodni
               primerjavi, ki jo je že omenil moj kolega Janez Janša. In ta fundacija, ki ima svoj
               sedež v Švici ne dobiva informacij od opozicije. Bom že, v tistih minutah, ki ste mi
               jih še dovolili, bom tudi to obrazložil, od kod ti podatki. Dejstvo je, da samo
               potrjujejo to, kar še ptički vedo in pojejo v Sloveniji. Samo ta državni zbor in ta
               velika koalicija pa rine glavo v pesek in pričakuje, da bodo še naprej Slovenci
               pripravljeni prenašati to, kar se v tej naši državi dogaja. V Novi Sloveniji nismo
               pripravljeni tega prenašati in bomo še in še zahtevali. Tudi to bomo zahtevali in
               bomo obelodanili, kar se bo dalo, da to, kar ste sedaj odločili, da ne bomo imeli
               možnosti govoriti, možnosti besede v parlamentu, to je pa najnižja točka v tem
               sklicu. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp195">

               <speaker>PREDSEDNIK BORUT PAHOR:</speaker>

               <p>Kolega Peče.</p>
            </sp>
            <sp xml:id="SDZ3-Izredna-44-2004-05-06.sp196">

               <speaker>SAŠO PEČE:</speaker>

               <p>Spoštovani prisotni! Jaz bi najprej prosil, če se predstavniki Liberalne ....</p>
            </sp>
            <sp xml:id="SDZ3-Izredna-44-2004-05-06.sp197">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp xml:id="SDZ3-Izredna-44-2004-05-06.sp198">

               <speaker>SAŠO PEČE:</speaker>

               <p>... demokracije umirijo. Hvala.</p>
               <p>Namen Slovenske nacionalne stranke, ki je eden izmed predlagateljev te izredne seje
               in pa te točke je bil predvsem v tem, da bi spremenili dosedanje delovanje pomoči,
               državne pomoči javnih financ, različnim podjetjem, tistim podjetjem, ki so kakorkoli
               blizu vladnim funkcionarjem.</p>
               <p>Prav tako moram povedati, da v Nacionalni stranki nismo verjeli, da bomo naleteli na
               tako krčevito upiranje s strani LDS-a, Združene liste in pa DeSUS-a ter posebej gospe
               Irme Pavlinič Krebs, da bi točko danes obravnavali. Hoteli smo, da bi spregovorili o
               pranju denarja, o prijateljskem trošenju javnih financ in pa seveda o preostalih
               zadevah predlaganih v gradivu. Toda, gospodje in gospe če ste tako prepričani, da to
               v Sloveniji ne obstaja, zakaj nam ne dopustite, da o tem spregovorimo. Ravno vaš
               način dela, da ste onemogočili poslankam in poslancem, predlagateljem izredne seje,
               da bi karkoli povedali vsebinskega v nekem normalnem času, je povzročilo to, da je
               utemeljen sum postal več kot utemeljen sum. In ker se zavedate, da nekaj je le možno
               povedati tudi v tistih borih minutah, ki ste nam jih dovolili, ste seveda za višek
               posmeha pravni državi celo javni televiziji TV Slovenija prepovedali prenos današnje
               seje.</p>
            </sp>
            <sp xml:id="SDZ3-Izredna-44-2004-05-06.sp199">

               <speaker>PREDSEDNIK BORUT PAHOR:</speaker>

               <p>Mir v dvorani. Ko bo predstavitev končana, bom rekel nekaj besed v zvezi s tem.
               Sedaj pa mir v dvorani.</p>
            </sp>
            <sp xml:id="SDZ3-Izredna-44-2004-05-06.sp200">

               <speaker>SAŠO PEČE:</speaker>

               <p>Vaše reakcije so predvidljive. Prav tako, kot je predvidljivo vaše sumljivo
               prijateljevanje s kapitalom, in sicer s tistim kapitalom, ki po drugi strani
               obremenjuje vse državljane in državljanke.</p>
               <p>V Nacionalni stranki nam je sicer, še enkrat poudarjam, zelo žal, ker ne bomo mogli
               podajati teh stališč, kar ste seveda hoteli. Včeraj nam je bilo rečeno, ko ste preko
               kolegija dosegli omejitev razprave časa, vsaj v okviru nacionalne stranke do skoraj
               100%, da boste enako poskušali narediti tudi preko nacionalne televizije. Oba
               govornika pred menoj sta povedala, da je bila navadna, normalna praksa do sedaj, da
               so se izredne seje prenašale, vsaj deloma javno. Ali se vam ne zdi? Zakaj skrivamo
               podatke? Zakaj jih skrivate, zakaj onemogočate, da bi karkoli v tem državnem zboru
               spregovorili? Zdaj namen in pa, še enkrat poudarjam, reakcije poslancev Liberalne
               demokracije samo še ponovno nakazujejo na vpletenost vseh vas v celotno dogajanje
               okolij omenjene zadeve. Ker pa...</p>
            </sp>
            <sp xml:id="SDZ3-Izredna-44-2004-05-06.sp201">

               <speaker>PREDSEDNIK BORUT PAHOR:</speaker>

               <p>Mir v dvorani.</p>
            </sp>
            <sp xml:id="SDZ3-Izredna-44-2004-05-06.sp202">

               <speaker>SAŠO PEČE:</speaker>

               <p>Gospod predsedujoči, jaz vas res prosim...</p>
            </sp>
            <sp xml:id="SDZ3-Izredna-44-2004-05-06.sp203">

               <speaker>PREDSEDNIK BORUT PAHOR:</speaker>

               <p>Kolega Peče, vi ste edini, ki imate pravico do besede.</p>
            </sp>
            <sp xml:id="SDZ3-Izredna-44-2004-05-06.sp204">

               <speaker>SAŠO PEČE:</speaker>

               <p>Jaz se vam zahvaljujem še enkrat. Hvala. Izredna seja, ki je bila predlagana, je
               hotela spregovoriti vsaj z namenom nacionalne stranka o najpomembnejših zadevah. V
               teh zadevah, s katerimi se ta državni zbor sreča skoraj v okviru vsake točke pobud in
               vprašanj. Verjetno celo vi poznate, da v okviru te točke praviloma opozicijski
               poslanci vedno prosijo za razširjeno razpravo okoli točk, ki so povezani s korupcijo,
               in enako vedno, vsi vi v Združeni listi, Liberalni demokraciji in DeSUS-u, ki imate
               več kot potrebno večino, zavržete. Nikoli še niste omogočili razprave, ki bi
               dokazovala, ki bi omogočila, da bi državljani in državljanke videli nekaj, kar seveda
               vidimo samo mi. Zaradi tega, ker jim prepovedujete.</p>
               <p>In lep primer, še enkrat se bom navezal na nacionalno televizijo, ki je kljub temu,
               da ima status posebnega oziroma javni status in je zato financirana iz naročnine, da
               pokriva družbeno pomembne dogodke, danes te televizije ni tukaj. Kljub temu, da smo
               danes na več točkah spregovorili o zelo pomembnih zadevah, kot je dohodnina na
               začetku, in kot je ta točka zdaj v tem trenutku, tega niste dopustili. Po mojem
               prepričanju iskreno upam, da bo razvidno, vsaj iz današnje razprave, ki bo vsebinska
               vsak v naslednjem delu, v tistih minutah, ki ste nam jih določili, da bodo tisti, ki
               kakorkoli preko drugih medijevspremljajo to delo, spoznali, da so klienti Liberalne
               demokracije, predvsem tisti kapitalski klienti, nedotakljivi. In da če bi hoteli, da
               bi vsaj zdaj, ko smo vstopili v Evropsko unijo v njej vsaj od zunaj naleteli na neke
               vrste spoštovanje, se boste tejtradiciji morali .../Opozorilni znak za konec
               razprave./... odreči.</p>
            </sp>
            <sp xml:id="SDZ3-Izredna-44-2004-05-06.sp205">

               <speaker>PREDSEDNIK BORUT PAHOR:</speaker>

               <p>Hvala lepa. Samo enega vprašanja se bom dotaknil. Ne prvič, upam, da zadnjič.
               Vodstvo državnega zbora se s televizijami ne pogovarja in ne pogaja o tem, kdaj in
               koliko prenašajo, razen če je to določeno s pogodbo, ki smo jo sklenili. To pa
               poznate, ker smo jo nekaj časa usklajevali v kolegiju. Sicer pa ne jaz, ne
               podpredsednica ali podpredsednika komunicirata, vsaj kolikor jaz vem, s televizijami
               v zvezi s prenosi, posebej za javno televizijo.</p>
               <p>Prosim, kolega Janša.</p>
            </sp>
            <sp xml:id="SDZ3-Izredna-44-2004-05-06.sp206">

               <speaker>IVAN (JANEZ) JANAŠA:</speaker>

               <p>Glede na to, kar ste sedaj povedali, vas moram obvestiti, da se tudi te pogodbe, ki
               ste jih sklenili, kršijo. Te seje ne prenaša niti kabel, niti TV3, s katerimi ste
               sklenili pogodbo. Tisti, ki so to preprečevali, so bili zelo učinkoviti.</p>
            </sp>
            <sp xml:id="SDZ3-Izredna-44-2004-05-06.sp207">

               <speaker>PREDSEDNIK BORUT PAHOR:</speaker>

               <p>Tega ne vem. Malo prej sem celo videl na ekranu, da se seja prenaša. O tem nisem
               obveščen, se niti ne zanimam, niti ni pravzaprav to moja naloga. Prenašajo ali ne,
               tako kot menijo sami v skladu z njihovo uredniško politiko, da je prav.</p>
               <p>Sedaj bom dal besedo predstavniku vlade. Minister Gantar je z nami in želi besedo.
           </p>
            </sp>
            <sp xml:id="SDZ3-Izredna-44-2004-05-06.sp208">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane poslanke in poslanci! Mimogrede, tudi
               vlada ima manj časa za odgovor in za razpravo... Pravzaprav moram poudariti, da se v
               vladi čudimo, da je bilo takšno gradivo, ki ima tako pompozen naslov, hkrati pa ne
               prinaša nobenih resnih dejstev, ki bi nakazovali na korupcije, pranje denarja in
               klientelizem, pač pa samo namigovanja, podtikanja in deinterpretacijo nekaterih
               povsem običajnih poslovnih dogodkov in vladnih ukrepov v luči ustvarjanja
               .../Nerazumljivo./... in neutemeljenega pričakovanja.</p>
               <p>Že včeraj sem poudaril, da predlagatelji pri sestavljanju dokumenta so bili zelo
               površni in niti točke naslova niso znali dobro napisati. Govorijo o javnih podjetjih.
               Nobeno od podjetij, Telekom, Pošta Slovenije, Mobitel že vsaj tri leta ali več ni
               javno podjetje. V tem smislu bi celo lahko govorili, da bi morali točko zavrniti, ker
               vsebina, o kateri govori dokument, ne ustreza naslovu. K temu moram dodati še to,
               dodaten problem, ki ima najmanj etično dimenzijo, vsaj za nas in vsaj za mene.
               Dokument se pod 1. točko začenja z navajanjem pisma, ki ga je direktor Digitela,
               imena ne bom navajal, naslovil na urad za preprečevanje korupcije, ki ga je poslal
               tudi ambasadi ZDA v Ljubljani. To pismo predlagatelji navajajo kot dokaz za korupcijo
               pri podeljevanju frekvenc in kot utemeljen sum, da so politiki iz vladnih strank s
               svojim vplivom preprečili pričetek neodvisne preiskave. Direktor Digitela je v pismu
               predsedniku državnega zbora, gospodu Borutu Pahorju napisal, da od njega med drugim
               pričakuje, da bo preprečil v državnem zboru kakršnikoli razmnoževanje in
               razdeljevanje tega dokumenta, da bo preprečil navajanja, sklicevanja in omenjanje
               česarkoli iz tega dokumenta v razpravo v državnem zboru, in da bo preprečil razpravo
               na podlagi te listine, saj "je bila po našem prepričanju" - to on pravi, po njegovem
               - "pridobljena protipravno in tega tudi izrecno ne dovolimo". To, vsaj zame, pa tudi
               verjamem za ostale predstavnike vlade, predstavlja določen etični problem.
               Razpravljati o dokumentu, ki je bil protipravno pridobljen, ki ni bil napisan z
               namenom, za katerega je bil v dokumentu predlagateljev izredne seje objavljen. Avtor
               pa poleg tega tej razpravi tudi zaradi zaščite lastnih koristi izrecno nasprotuje.
               Zato bi bilo korektno, da avtorji razložijo, kako so prišli do tega dokumenta.</p>
               <p>Zato sem v zvezi s tem včeraj na odboru za notranjo politiko predlagal, da avtorji
               gradiva to... - mene ne moti diskusija iz dvorane, tako da ni problema - da gradivo
               pod točko 1 umaknejo iz gradiva in se prizadetemu avtorju pisma, pa tudi vsem, ki so
               v dokumentu omenjeni, opravičijo za zlorabo, ki so jo storili. Tega predlagatelji
               seveda niso storili. Zato bom prisiljen obravnavati te navedbe iz dopisa, ker so pač
               očiten primer netočnosti, podtikanj in pristranskih deinterpretacij, da preprosto ne
               morem mimo njih.</p>
               <p>Spoštovani! Na konkretne očitke, ki letijo na družbe Telekom Slovenije, Mobitel d.d.
               in Pošto Slovenije, so predstavniki teh družb podrobno pisno odgovorili. Dokumente
               ste dobili in zavrnili so zlonamerne navedbe. In jaz jih seveda, glede na to, da so
               to gospodarske družbe, ne nameravam niti obrazlagati, niti ne podrobno komentirati.</p>
               <p>Kot predstavnik vlade pa lahko zatrdim, da takšne zlonamerne navedbe v tem
               dokumentu, ki ste ga predstavili, škodijo poslovnemu ugledu teh podjetij, ki si
               morajo svoj kruh iskati na zelo zahtevnem in vse bolj odprtem telekomunikacijskem
               trgu. Posebno to velja za mobilno telefonijo. Pa tudi sicer. Če bi takšne obtožbe
               veljale, vas sprašujem, kako bi lahko pojasnili tako visoko stopnjo razvitosti
               telekomunikacij v Sloveniji na fiksni telefoniji, na mobilni telefoniji, na internetu
               in še marsikje drugje. Kako bi lahko razložili razmeroma nizke cene v fiksni mobilni
               telefoniji, konkurenco, pravi boj, ki se dogaja tudi po medijih z oglaševanjem, s
               cenami in podobno, kar ste lahko spremljali? Sam se ne bom spustil po poti, po kateri
               stopajo predlagatelji te izredne seje, in začel domnevati, kdo stoji za njimi, s
               kakšnimi interesi se preprečuje razvoj domačih podjetij na tem področju, kdo bi rad
               poceni kupil in kdo poceni prodal in komu bi eventualno koristil šibki Telekom
               Slovenije.</p>
               <p>V zvezi z navedbami direktorja Digitela o čudnem podeljevanju koncesij smo to
               podrobno razložili včeraj na odboru za notranjo politiko. Še enkrat bi rad poudaril.
               Slovenija se je v letih 1991 do 1995, leta 1995 znašla kot osamljen otok brez
               digitalne, mobilne telefonije. Albanija jo je imela, vsi so jo imeli, razen
               Slovenije. Mi pa smo se prepirali o tem, ali naj bo to javna služba, kako absurdno to
               danes zveni, ali naj bo to, ne vem, kaj. Na osnovi tedanje zakonodaje, ki je bila
               možna, so bile podeljene radijske frekvence, začelo se je s poskusnim obratovanjem.
               Novi zakon o telekomunikacijah iz leta 1977 je omogočil uredbo za razpis. Ta razpis
               se je tudi zgodil. Podjetje je tekmovalo za te frekvence, je izgubilo te bitke v
               natečajih in tudi pred sodišči. In to je dokumentirano dokazano. Seveda pa vsakdo
               želi razloge za poslovni neuspeh pripisati kakšnim drugim okoliščinam, ne pa svojim
               lastnim ali pa večjim ali boljšim sposobnostim in prodornosti in tako naprej.</p>
               <p>Danes je Slovenija, kot sem že omenil, z 80% penetracijami, storitvami iz naslova
               GPRS, Mobitela, Edge, Simobila, z obratovanjem UMTS, ena od najbolj razvitih držav na
               tem področju. Kje bi bili, če bi bili še gospodarska javna služba?!</p>
               <p>Želel bi posebej opozoriti, da Slovenija telekomunikacijsko opremo tudi proizvaja in
               spada med 10 do 15 držav v svetu, ki je sposobna tržiti in proizvajati najbolj
               zahtevno telekomunikacijsko opremo, recimo na internetni platformi. Je izvozno
               prodorna in predstavlja konkurenco mnogo večjim globalnim podjetjem. Tako kot drugod
               po svetu tudi vlada Republike Slovenije z aktivno politiko spodbujanja tehnološkega
               razvoja, o katerem bo mogoče kdo drug še kaj povedal, pomaga tem podjetjem s tem, da
               jim prevzema del tveganja pri razvoju novih produktov z razvojnimi spodbudami,
               tehnološkimi mrežami itd. Navsezadnje pa od slovenskih telekomunikacijskih
               operaterjev tudi pričakujemo, da kadar gre za enako dobre ali boljše produkte, kot so
               na svetovnem trgu, in po cenovno ugodnimi pogoji kupuje njihovo opremo in si s tem
               omogoča reference, ki so potrebne na svetovnih trgih. Ali mislite, da lahko neko
               slovensko podjetje uspe na svetovnih trg, če doma ne more ničesar prodati ali pa, če
               doma ne more priti zraven?</p>
               <p>Spoštovani! Naj v zaključku poudarim predvsem to, kar predvsem moti v dokumentu, ki
               so ga pripravili predlagatelji, niso toliko posamezne navedbe, danes jih niti niso
               več navajali, katerih zlonamerno interpretacijo se da in smo jo tudi zlahka dokazali.
               Moti me predvsem, če smem povedati, tako rekoč duh tega dokumenta, luč, osvetlitev,
               ki jo ta dokument prinaša, ki vseskozi izraža nekakšno prepričanje, da je vse ena
               sama korupcija, da so povsem običajni poslovni dogodki, ki so dokumentirani,
               preverljivi, ki so bili tudi pod revizijami in jih je mogoče na zakoniti način po
               postopkih vedno znova pregledati in revidirati in tudi uveljaviti odgovornost, če je
               kaj narobe, da so ti korupcija ali, če se avtorji tako odločijo, predmet ideoloških
               in političnih kvalifikacij oziroma diskvalifikacij. Na nek način me je ta dokument,
               moram to povedati, spominja na svinčena sedemdeseta leta, ko je veljalo načelo, da je
               potrebno vsakega, ki je uspešen in izstopa, takoj porezati in ga spraviti v povprečje
               in mu prerezati vse ambicije, ki jih ima. Upal sem, da se ti časi ne bodo več
               vračali.</p>
               <p>Dokument, ki ga imamo pred seboj, je dokument negativne kampanje predvolilne seveda,
               ki izhajajo iz podmene, da je treba očrniti ali oblatiti, če že hočete, pa tudi če
               nekaj blata pade na tiste, ki ga mečejo. Verjamejo pa, da se bo nekaj blata le
               prijelo v stilu, kot seveda takšne razprave ocenjujejo neprizadeti opazovalci. Če je
               toliko govora o tem, bo nekaj tudi držalo. No, nič ni res. Takšna negativna kampanja
               je pač pozitivni predvolilni program strank, katerih predstavniki so podpisali ta
               dokument.</p>
               <p>Hkrati bi želel povedati, da jasno, da se zavedamo v vladi, da je nevarnost
               korupcije in klientalizma inherentno prisotna v vsaki družbi, da, je zato potrebno
               imeti učinkovite mehanizme, ki smo jih v zadnjih letih zgradili, da se odkrivajo in
               preprečujejo takšna dejanja. V Sloveniji jih imamo in tudi delujejo. Mogoče delujejo
               včasih počasi, vendar delujejo. Kadar pride do takšnih dejanj, jih je potrebno
               obravnavati v ustreznih preiskovalnih in sodnih organih, ne pa s pavšalnimi obtožbami
               za potrebe volilne kampanje ali potencialnega možnega televizijskega prenosa. Sam bi
               rekel, da je pri tem potrebno imeti tudi enak vatel za vse. Tudi takrat, kadar se v
               preiskavi znajdejo kateri od članov LDS, je to dokaz za korupcijo, kadar pa je kateri
               od opozicijskih voditeljev prisoten - všteti so tudi neprisotni -, je to dokaz za
               represijo vladajoče stranke. Tako ne gre. Kakorkoli že je in od koderkoli prihaja, če
               je kaj zagrešil, mora biti enako obravnavan. In garantiram vam, da če je to kdo, ki
               jeiz vladnih vrst, iz vrst stranke, ki ji tudi sam pripadam, bom storil vse, da bo
               obravnavan mogoče celo še strožje. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp209">

               <speaker>PREDSEDNIK BORUT PAHOR:</speaker>

               <p>Hvala lepa. Mir v dvorani! Za to diskusijo je namenjenih 5 ur in 40 minut, torej
               dovolj, da si povemo svoja stališča, vendar je za to potreben mir.</p>
               <p>Sedaj bo predsednik odbora za notranjo politiko v ne več kot petih minutah dodatno
               obrazložil predlog poročila odbora. Prosim, gospod predsednik odbora, imate besedo,
               vi in edino vi.</p>
            </sp>
            <sp xml:id="SDZ3-Izredna-44-2004-05-06.sp210">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik. Kolegice in kolegi! Čeprav je na voljo samo pet minut,
               bom vseeno naredil to, kar naredijo ponavadi obdarjenci pri oskarjih - zahvalil se
               bom strokovnemu osebju, ki nam je stalo ob strani včeraj in danes ter vložilo precej
               truda, da je do tega poročila sploh prišlo.</p>
               <p>Sicer pa lahko povem, da je odbor to temo, to točko obravnaval na svoji 50. seji
               včeraj - seja je bila kar precej dolga, torej vsega skupaj okrog 8 ur -, da smo poleg
               gradiva, ki so ga ponudili predlagatelji, dobili še pojasnila in stališča Telekoma,
               stališča Mobitela, dopis predsednika sveta Liberalne demokracije, dopis direktorja
               Digitela ter obsežno gradivo Ultre. V dopolnitvi obrazložitve so predstavniki bolj
               podrobno obrazložili svoje razloge za zahtevani sklic izredne seje in pri tem
               največkrat oziroma najbolj izpostavili zlasti neaktivnost vrhovnega državnega
               tožilstva in drugih organov pregona v zvezi s prijavo urada za preprečevanje
               korupcije o verjetnosti obstoja korupcije ravnanj v primeru poslovanja švedskega
               proizvajalca opreme za mobilno telefonijo Ericsson, prisotnost vladajoče politike v
               nadzornih svetih in upravah gospodarskih družb v večinski državni lasti, nezakonito
               financiranje volilnih kampanj in nekaterih kandidatov vladnih strank,
               prelivanjeznatnih finančnih sredstev iz gospodarskih družb v večinski državni lasti v
               nekatera privatna podjetja in ob zaključku napovedali, da bodo gradivo poslali tudi
               državnemu tožilstvu, od katerega seveda pričakujejo, da se bo nanj hitro in ustrezno
               odzvalo.</p>
               <p>Odbor je dobil tudi pisno mnenje zakonodajno-pravne službe, ki je proučila predloženo
               gradivo in v tem okviru predlagane sklepe. Predstavnica zakonodajno-pravne službe je
               na seji odbora podala tudi ustna pojasnila in opozorila na ne dovolj natančno
               izdelano gradivo, saj se odgovornost nosilcev javnih funkcij ugotavlja v postopkih,
               predpisanih z ustavo, zakoni in poslovnikom državnega zbora, česar pa predvidena
               obravnava na tej seji državnega zbora ne more predstavljati, poleg tega pa tudi
               gradivo ni tako naravnano. Opozorila je tudi, da državni zbor pri izvajanju svoje
               kontrolne funkcije vsekakor lahko presoja podatke in poročila, ki jih pridobi od
               organov, ki so mu odgovorni, vendar pa to ne pomeni, da izvaja preiskovalno funkcijo,
               za kar, seveda, je treba ustanoviti preiskovalno komisijo.</p>
               <p>V zvezi s pomisleki glede uporabe pisma direktorja Digitela, na kar so opozorili
               nekateri poslanci, je odgovorila, da po njenem mnenju glede na to, da ni označeno pod
               poslovna skrivnost, ni razlogov, torej ni zakonskih ovir, da bi ga obravnavali
               oziroma uporabljali. Nato so predstavniki vlade, in sicer minister za informacijsko
               družbo, predstavnik ministrstva za pravosodje, ministrstva za šolstvo in šport,
               ministrstva za notranje zadeve in pa minister za gospodarstvo podali svoje
               obrazložitve in zavrnili trditve, ki so v gradivu. Denimo, za šolstvo je pojasnil, da
               so sredstva za katere predlagatelji trdijo, da so bila dana kar tako, dobila razna
               podjetja za znanstveno raziskovalno dejavnost, in da so pri tem sodelovali akademiki,
               zato seveda imajo polno zaupanje, da je bilo z denarjem ravnano korektno. Predstavnik
               ministrstva za informacijsko družbo, gospod minister Pavle Gantar, je tudi včeraj
               poudaril približno tako kot danes, bolj natančno, zato ga ne bom navajal. Predstavnik
               ministrstva za pravosodje je povedal, da glede prvega predlaganega sklepa, da
               natančen odgovor glede možne vpletenosti slovenskih državljanov oziroma podjetij pri
               tej korupciji ta trenutek še ni možen, predvsem zato ne, ker je treba počakati na to,
               kako se bo razvila preiskava v tujini.</p>
               <p>Bom skrajšal. V razpravi so sodelovali tudi urad za preprečevanje pranja denarja in
               urad za preprečevanje korupcije. Sledila je obilna razprava, kjer so eni zagovarjali,
               da imajo prav in drugi smo menili, da ne. Na koncu smo se lotili še sklepov. Pri tem
               se je večina uprla predvsem na mnenje, da državni zbor Republike Slovenije poleg
               zakonodajno in .../Opozorilni znak za konec razprave./, če mi dovolite predsednik,
               samo skrajšam misel, torej ne more opravljati tovrstno funkcijo tako, kot so
               predlagali poslanci opozicije, zato so bili zavrnjeni vsi njihovi sklepi, sprejeta pa
               sta bila sklepa, ki jih imate v poročilu.</p>
            </sp>
            <sp xml:id="SDZ3-Izredna-44-2004-05-06.sp211">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora. Sedaj bodo dobili besedo predstavniki
               poslanskih skupin za predstavitev stališč. Kolega Kebrič imate besedo za predstavitev
               stališča poslanske skupine DeSUS.</p>
            </sp>
            <sp xml:id="SDZ3-Izredna-44-2004-05-06.sp212">

               <speaker>IVAN KEBRIČ:</speaker>

               <p>Hvala za besedo. Spoštovani navzoči! Ne se bati, da vam bom vse to prebral, kajti ne
               samo, da mi čas tega ne dopušča, tudi bi bilo brez zveze. Vendar v naši poslanski
               skupini imamo načelo, da slišimo obe plati zvona in da tudi pogledamo obe plati
               medalje. Zato smo se potrudili, pa žrtvovali nekaj nočnih ur, da smo prebrali, ne
               samo tisto, kar so vložili za to točko dnevnega reda podpisani poslanci, ampak smo se
               potrudili, da smo prebrali tudi zagovore osumljenih, ne samo osumljenih, temveč kar
               obtoženih. Ima vsak pravico, če hoče objektivno ocenjevati neko zadevo, da pogleda
               najprej prvo plat, potem pa še drugo. Čas je zlato.Državljani nam pravijo, če nimate
               pametnejšega dela tam, kot se ukvarjati s takimi zadevami, kar je Janezek rekel
               Frančku ali Tončku ali obratno, potem vas preveč drago za to vašo dejavnost in vaše
               razprtije plačujemo.</p>
               <p>Nismo pa proti temu, da se zadeve razrešijo, sploh pa, če gre za korupcijo, sploh
               še, če gre za denar davkoplačevalcev, zato menimo, da ni odveč, da nekaj časa temu
               posvetimo, pa tudi, da poslušajo tisti, ki imajo možnost celo gledati televizijski
               prenos, nekaj me jih je že poklicalo v tej pavzi, ko so slišali, da imamo odmor do
               18. ure, in povedali so mi svoja mnenja, pa vam jih ne bom razlagal, ker jih boste
               sami deležni na terenu, kaj kmalu, ko se boste pojavili med volivci, ki vam bodo
               polagali račune oziroma jih boste plačevali na volitvah. Hvala za poslušanje.</p>
            </sp>
            <sp xml:id="SDZ3-Izredna-44-2004-05-06.sp213">

               <speaker>PREDSEDNIK BORUT PAHOR:</speaker>

               <p>Hvala lepa. Besedo ima kolega dr. Bajuk.</p>
            </sp>
            <sp xml:id="SDZ3-Izredna-44-2004-05-06.sp214">

               <speaker>DR. ANDREJ BAJUK:</speaker>

               <p>Hvala, gospod predsednik, za te minute. Včeraj je slovenska javnost bila seznanjena
               z izsledki mednarodnega instituta IMD iz Švice.</p>
               <p>To je zaskrbljujoče, veste spoštovane kolegice in kolegi, to ni Janezek rekel ali pa
               Francek rekel, to ni izguba časa. To je podoba Slovenije in našega gospodarstva, kot
               ga doumevajo tuji strokovnjaki, ki niso povezani z opozicijo v tem državnem zboru in
               na slovenskem političnem prostoru. Deloma o teh stvareh, ki nam to poročilo govori,
               je močno povezano ravno z vprašanji, ki smo jih zastavili v tem sklicu te izredne
               seje. Klientelizem in korupcija niso besede, ki jih uporablja samo opozicija v
               državnem zboru, dejansko gotovo se bodo naši kolegi Liberalne demokracije spomnili,
               kako je vaš bivši predsednik stranke, takrat predsednik vlade, opozarjal o težavah,
               ki lahko nastanejo, če se bo še naprej širil klientelizem in pa korupcija. Tega se
               nismo izmislili pred 14-imi dnevi opozicijske stranke v tem parlamentu, marveč tudi
               gospod predsednik, sedaj sedanji predsednik države, za katerega vam priznam, da ni v
               opoziciji, jaz nisem zanj volil.</p>
               <p>Kar se pa tiče tega instituta. Kaj nam pa pravi to poročilo? O čem dejansko govori?
               Kakšno je stanje razvoja našega podjetništva. Učinkovitost podjetništva. In dejansko
               smo kar padli za 19 točk, 19 pozicij. Bili smo pred dvema letoma na 32. mestu, sedaj
               je pa Slovenija na 51 Sicer glede konkurenčnosti samo 10, učinkovitost vlade samo za
               5. Kje pa so dejansko tisti vzroki, ki povzročajo tak močen padec? Predvsem gre za
               dejstvo, da se je merilo tudi, kako je, koliko je prisotno trgovanje z notranjimi
               informacijami. Kar se tegatiče, smo pa na zadnjem mestu. Veste, v tej analizi je 60
               predmetov. Od teh so 51 države, 9 jih je pa regij. In med temi 60-imi elementi se je
               Slovenija, kar se tega tiče, trgovanja z notranjimi informacijami, znašla na 60.
               mestu. Na 58. mestu, to je skoraj na koncu te tabele, se je pa Slovenija znašla, ko
               so merili učinkovitost nadzora nad upravo podjetij. Morda se spomnite, učinkovitost
               nadzora, o tem pa je tudi govorila opozicija. Koalicija Slovenija je pred 18-imi
               meseci izpostavila ta problem, da je nadzor v podjetjih, v velikih podjetjih
               Slovenije, v katerih ima država odločilne deleže, še kako zaokrožena samo v malo
               skupino ljudi, ki so vsi bili imenovani po političnem ključu in odgovarjajo samo
               določenim interesu. Ko smo v koaliciji Sloveniji predlagali, tako Nova Slovenija kot
               SDS, da je skrajni čas, da pride do tega, da bo opozicija imela možnost predlagati
               svoje strokovnjake ali pa drugačne strokovnjake, je sedanji gospod predsednik vlade z
               levo roko to odmaknil, češ, kaj se pa greste. No, spoštovani člani velike koalicije!
               Ali vam nič ne govori ta raziskava švicarske fundacije? Seveda ne, to je besedičenje
               opozicije brez argumentov, brez prave podlage. Mi gremo naprej, veselo naprej, zgodba
               o uspehu in pa še malo, nekaj glasbe dodate in mislite, da se bo to prijelo. Ampak
               kaj pa je potem vse to? To je vzdušje, ki prevladuje v našem gospodarstvu in seveda
               ustvarja to podobo, kakršno pač zaznavajo tuji strokovnjaki. Trgovanje z notranjimi
               informacijami je pa podlaga za klientelizem in korupcijo. Ja, kaj pa je to drugega
               kot to?!</p>
               <p>Nadzor, o tem sem že govoril. Saj smo vam predlagali rešitve, a o tem nočete
               govoriti, ker seveda "nima smisla".</p>
               <p>Nespoštovanje zakona o javnih naročilih - kolikokrat v tem državnem zboru smo člani
               opozicije in predvsem Nove Slovenije opozarjali, da je to eden največjih virov
               korupcije v Sloveniji! In ne samo po moji oceni, gotovo se vsaj nekateri spomnite, če
               ne, pa greste lahko pogledat, da je nacionalka imela pred nekaj meseci neko oddajo, v
               kateri smo razpravljali ravno o javnih naročilih. Tam sem bil edini predstavnik
               opozicije, kot se spomnim, in je bila ravno državna sekretarka ministrstva za
               finance, gospa Helena Kamnar, ko je na vprašanje voditeljice odgovorila: "Koliko pa,
               mislite, da bi lahko privarčevali, če bi spoštovali zakon?" Njena ocena je bila tam
               nekje med 10 in 20%. To ni moja ocena, to je ocena državne sekretarke vaše vlade,
               vaše koalicije. A vendar, to so dejstva, o katerih pa, kot smo slišali včeraj in
               danes, si že predstavljam, kakšni bodo govori in govorjenje kasneje - da gre za
               "Janezek rekel, Frančišek pa posluša".</p>
               <p>V tem vzdušju in v teh ocenah, ki so samo potrdile naše lastne ocene, pa poslanci,
               normalno, v odprti državi, če pač je, dobivamo določena pisma, določena sporočila od
               državljank in državljanov, ki se na nas obračajo. In tudi osebno sem takšno pismo
               dobil. Seveda, boste rekli, anonimka. Ja, seveda anonimka, pa še kako anonimna je
               bila, ker še vedno prevladuje v marsikaterih krogih določen strah, da se ne smeš
               javno izpostaviti, ker je roka oblastnikov predolga in premočna, da bi si upal. In v
               tem pismu me nek državljan ali državljanka <stage>(tega vam ne morem povedati, zdi se mi, da
               gre za državljana, tak občutek sem imel po branju pisma)</stage> opozarja na nepravilnosti in
               kompliciranih zadevah v povezavis podjetjem Ultra. Podjetje Ultra d.o.o. pa ni
               navadno podjetje. To ni neka trafika tam nekje v neki vasici. To je podjetje, ki ima
               svoje ime in ima tudi vodstvo, ki je močno povezano s političnimi krogi, ki so danes
               oblast v Sloveniji. In kaj sem storil?Ja, storil sem to, kar je moja dolžnost - ne,
               da to spregledam, da vržem v koš, kot so to delali razno razni funkcionarji, ko so
               dobivali opozorila o korupciji v Sloveniji -, zastavil sem vprašanje vladi,
               predsedniku vlade. In to sem napisal 27. februarja In sem ga vprašal, v skladu s
               poslovnikom, kratko in jedrnato, kot poslovnik piše, sem mu zastavil sledeče
               vprašanje: "Predsednika vlade sprašujem, ali je v zadnjih desetih letih katerikoli
               vladni resor, ministrstvo za gospodarstvo ali kateri drug vladniorgan, posredno ali
               neposredno namenil podjetju Ultra d.o.o. kakršnakoli sredstva, povratna ali
               nepovratna. Če se je to zgodilo, koliko in kdaj?</p>
               <p>Predsednika vlade sprašujem, nadaljujem vprašanje, ali ima katerikoli organ vlade,
               ministrstvo ali podjetje v večinski lasti države, sklenjeno kakršnokoli pogodbo s
               podjetjem Ultra d.o.o. nad vrednostjo 105 milijonov tolarjev. In če je tako, kdo, za
               katere posle in za kakšne vsote ter kako so bili ti posli pridobljeni?</p>
               <p>V skladu s poslovnikom državnega zbora prosim za čimprejšnji pisni odgovor na
               zastavljena vprašanja.</p>
               <p>S spoštovanjem, Andrej Bajuk.</p>
               <p>V skladu s poslovnikom, majčkeno z zamudo, ampak to ne bomo zamerili, je vlada
               odgovorila. Dobil sem odgovor, od tega imate tudi vi kopijo, odgovor vlade je pa v
               svojem bistvu v neskladju s samim seboj, in izraža pavšalni odnos slovenske izvršilne
               oblasti, na samo do enega poslanca opozicije, ampak sploh do državnega zbora. Takšen
               dokument, kot sem ga dobil v roke, bi moral biti zavrnjen kjerkoli na svetu, tukaj so
               pa spoštovani kolegi velike koalicije včeraj izglasovali da je vse v redu. Da je vse
               v redu. Seveda je v redu.</p>
               <p>Ampak kaj pa je tukaj problem? Ja, problem je, da začne z nekaterimi trditvami, ki
               jih je seveda težko preveriti. Namreč, da v zvezi s tem podjetjem za obdobje zadnjih
               petih let imamo podatke, in tu mi nekaj pošiljajo, za prejšnje pa ne, kajti v
               poslovnih knjigah ni nobenih evidentiranih izplačil za to podjetje pred letom 1999.
               No, to bo še koga glava bolela. Bomo že preverili, če to drži ali pa ne</p>
               <p>Ampak pojdimo v ključno zadevo. Potem je pa en opis tega odgovora. V tem opisu so pa
               določene cifre: koliko naj bi bilo subvencij, ki jih je to podjetje dobilo v
               petletnem obdobju, in to za 106,2 milijone tolarjev. Potem je obrazložitev v tabelah.
               In gremo skozi tabele. Ko pa tabele prešteješ, pa sešteješ samo 87 milijonov
               tolarjev. Tukaj je ena razlika 20. milijonov, v 106, 20%, to zgleda, da nikogar ne
               moti. Če kdo še ni to izračunal, meni ne verjame, lahko to napravi. A vendar
               netočnost. Velika netočnost, ki kaže, da... Kaj pa kaže? Ja, meni kaže, da je nekaj
               narobe, vam pa, da je vse v redu.</p>
               <p>Torej, gremo veselo naprej. Zato tretji sklep, ki smo ga predlagatelji predlagali, ni
               bil sprejet. Naša služba za zakonodajo ima pa eno zelo zanimivo mnenje. Glede
               predloga sklepa pod točko 3 pa ugotavljamo, da se nanaša na poslansko vprašanje - ja,
               seveda se nanaša na poslansko vprašanje - in ne gradivo, ki se obravnava. Čestitam.
               Saj jih ni. Ampak poslušajo. Čestitam. To se pravi, to ni navezano na gradivo, to
               jepa zelo zanimivo. Kako more naša služba kaj takega zaključiti?! A vendar, tako so
               napravili.</p>
               <p>Če gremo skozi to poročilo, so marsikatere zanimive stvari, med drugim bi tudi rad
               odgovoril, ja to drži. V letih 1999 do leta 2000 je to podjetje dobilo od ministrstva
               za znanost in tehnologijo določena sredstva, in sicer v višini 8,6 milijonov
               tolarjev. Veliko je bilo govora v določenih javnih predstavitvah v medijih, da je to
               odobrila Bajukova vlada. Rad bi povedal, ja, če gledate to tabelo, to je bilo
               napravljeno daleč en mesec po volitvah, 10. novembra, pa 3. novembra, takrat, ko se
               je že vedelo, kdo bo oblast. Minister Marinček je to odobril. Gotovo je bilo vse v
               redu, ampak samo toliko glede datumov, veste, da bo bolj jasno, kdo je kaj tukaj
               napravil.</p>
               <p>Potem imamo še druge zelo zanimive stvari. V tekstu vlada in, veste, to poročilo so
               sprejeli na eni seji vlade, tam piše, da je bilo sprejeto formalno na seji vlade. Tam
               piše, da je, no, da ne bo pomote, da je iz programa ukrepov za razvojno
               prestrukturiranje zasavske regije v letih 2001 in 2003 to podjetje dobilo 30
               milijonov 123 tisoč 501 in 51 SIT. V tabeli je pa samo 7 milijonov 480. Pa še to ni
               zelo jasno, ker po drugih sporočilih, ki sem pa jih ujel v slovenskih medijih, ki so
               se sklicevali na podatke regionalnega centra za razvoj iz Zagorja, pa naj bi samo v
               letu 2003 podjetje dobilo 22, 6 milijonov. Ta tabela pa kaže 3,9. To se pravi, nekaj
               je očitno narobe.</p>
               <p>Potem je pa ta zadeva, subvencije s strani ministrstva za šolstvo, znanost in šport.
               V letu 2001, in to vse v juniju 2001, je bila odobrena pomoč za to podjetje, in sicer
               v višini 7,4 milijonov tolarjev. Zanimiv podatek. Veste zakaj zanimiv? Ker človek, ko
               gre pogledat, koliko je to podjetje plačalo davka na dobiček tisto leto, je pa
               zanimivo. So plačali, 5,4 milijonov tolarjev davka na dobiček. Samo z ministrstva za
               šolstvo so jih pa dobili 7,4. Sploh je to zanimivo, da v tem obdobju štirih let, o
               katerih imamo te podatke, v tej tabeli, v katerem je dobilo to podjetje subvencije za
               107 milijonov SIT so pa v osmih letih, oprostite, v osmih letih, ker sedaj nimam
               konkretnega podatka, so plačali pa 67 milijonov SIT davka na dobiček. Tudi to je samo
               po sebi že zanimivo. To kaže, ne gre za ta konkreten primer, to kaže na en drug
               problem, ki je zelo prisoten v našem gospodarstvu. Slovenska država ima te mehanizme
               subvencij in razno raznih transferjev in istočasno pa močne obdavčitve. Torej z eno
               roko dajemo, z drugo pa jemljemo. Nekateri dobijo več neto, nekateri so neto
               plačniki, nekateri pa neto dolžniki a vendar tak sistem je problem, ki je sistemične
               narave, do katerega se bo morala Slovenija še kako opredeliti. Ampak to poročilo, ki
               je očitno šlamparija, po domače povedano, najhujše vrste, ker bi moralo biti
               natančno, je bilo pač sprejeto na vladi inposlano v državni zbor. Včeraj smo o tem
               razpravljali na odboru za notranjo politiko in večina se je pač odločila za sklep,
               naj bi se to pregledalo in popravilo, pa kdo je za to odgovoren, nikogar ne moti. A
               vendar je v tem poročilu še nekaj, na kar pa sploh nisem bil opozorjen, ne s takšno
               ali drugačno anonimko, in to je podatek, da je v letu 1999 to podjetje dobilo 150
               milijonov tolarjev posojila, kredita s strani slovenske razvojne družbe. Malo me je
               čudilo takoj na začetku, ker že samo po sebi je to, izgleda, nekam, bi rekel, vsaj
               sporno, ker je to zasebno podjetje, ki že po naravi ni predmet delovanja slovenskega
               razvojne družbe. Vendar tega še nisem uspel preveriti; obrazložitve ni. Sem pa
               pregledal poročilo računskega sodišča. Spomnil sem se, da smo v tej naši komisiji to
               poročilo dobili, bilo je zelo pozitivno, kot večina teh poročil, bilo je vse v redu,
               in sem zaman iskal, da bi našel to podjetje. Sem pa ugotovil dve stvari, ki sta zelo
               pomembni. Prvič, da je SRD v letu 1999 posojala denar določenimpodjetjem, in sicer za
               TOM + 3 ali pa TOM + 6, kar je zelo nizka obrestna mera za razmere v tistem obdobju.
               In pa, da je kratkoročnih posojil odobrila samo za nekaj čez 26 milijonov. Torej, če
               je to 150, mora biti prav gotovo dolgoročno posojilo. No, potem sem pa šel iskat tja,
               kjer lahko kakšno stvar najdeš, in to je prek AIPES-a. Šel sem pogledat bilance te
               ustanove, tega podjetja. In, da, seveda, sem našel. Sem šel pogledat, če imajo
               zapisano to posojilo, in, da, je. V letu 1999, dolgoročne finančne poslovne
               obveznosti, ena milijarda. To je pa malo več kot 150 milijonov - ena milijarda. Potem
               sem pa šel gledat še za leta prej, v letu 1998 na tej postavki nič. V letu 2000,
               naslednjem letu, tudi nič. Torej nekaj, kar se je zgodilo, je več kot 150 - gre za
               milijardo, ki je prej ni bilo, zdaj pa je. Potem pa je šla, nekam je šla. Potem smo
               pa še to preverjali, kje naj bi to bilo, in smo tudi našli eno posebnost, da med
               stalnimi sredstvi, med dolgoročnimi finančnimi naložbami je ta milijarda za eno leto.
               To jepa res neka čudna zadeva, ker je sama po sebi nekoliko neobičajna. Neobičajno
               je, da podjetje, ki ima v tistem obdobju okrog 200 milijonov tolarjev kapitala in
               skupne poslovne prihodke, kosmati donos iz poslovanja 720 milijonov tolarjev, dobi
               dolgoročno posojilo za skoraj petkrat več vrednosti kapitala. To je samo po sebi
               neobičajno, in to nekoliko moti. A vendar so to zadeve, ki zahtevajo odgovore zakaj,
               od kod, kje je teh 150, jih ne najdem, jih ne vidim, tukaj jih vidiš, tukaj jih ni.
               Potem 150 postanemilijarda, ne vem, če je od istega vira ali pa ne, a vendar zelo
               čudno.</p>
               <p>Naj pa še omenim dve stvari, ki sta silno pomembni .../Opozorilni znak za konec
               razprave./ Gospod predsednik, prosim še za dve minuti.</p>
            </sp>
            <sp xml:id="SDZ3-Izredna-44-2004-05-06.sp215">

               <speaker>PODPREDSEDNIK VALENTIN POHOREC:</speaker>

               <p>Samo misel zaključite, dr. Bajuk.</p>
            </sp>
            <sp xml:id="SDZ3-Izredna-44-2004-05-06.sp216">

               <speaker>DR. ANDREJ BAJUK:</speaker>

               <p>Gospod podpredsednik prosim dve minuti.</p>
            </sp>
            <sp xml:id="SDZ3-Izredna-44-2004-05-06.sp217">

               <speaker>PODPREDSEDNIK VALENTIN POHOREC:</speaker>

               <p>Tako je po poslovniku. Skušajte skrajšati, da končate svojo misel.</p>
            </sp>
            <sp xml:id="SDZ3-Izredna-44-2004-05-06.sp218">

               <speaker>DR. ANDREJ BAJUK:</speaker>

               <p>Dva sklepa smo še predlagali in sedaj pa grem na drugo temo, to je problem Telekoma
               v obeh svojih dimenzijah. Ali ni normalno, da državni zbor zaprosi računsko sodišče,
               da pregleda v njegovem imenu in v imenu vseh državljank in državljanov, ali je to
               pravilno ali ne. Kaj pa je narobe, če se uporabi 20. člen zakona o računskem sodišču
               in se zahteva, da naj računsko sodišče to pregleda? Velika večina je glasovala proti.
               Gospod minister je rekel, da sploh niso pristojni. No, peti odstavek 20. člena zakona
               o računskem sodišču ne samo, da to dovoljuje, tudi to zahteva, ker je podjetje, ki
               deluje z javnimi sredstvi. In povejte mi, kaj pa je narobe, če zahtevamo od vlade,
               naj nam obrazloži, zakaj Telekom ni na borzi Republike Slovenije v Ljubljani. Zakaj
               vedno prodaja na sivem trgu, ki niso v lasti države? Zakaj načrtna nepreglednost, če
               je to mogoče? Seveda, gospod minister je odgovoril, to je povezano z morebitno
               strategijo za privatizacijo. Lahko. Povejte nam, kakšna je vaša strategija o
               privatizaciji. To, kar je zelo normalno med ljudmi, ki imajo pravico, da vprašajo in
               nekateri dolžnost, da odgovorijo, to je bilo preglasovano. Kdo je preglasoval? Velika
               koalicija: Liberalna demokracija, Združena lista. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp219">

               <speaker>PODPREDSEDNIK VALENTIN POHOREC:</speaker>

               <p>Janez Podobnik dobi besedo za stališče poslanske skupine Slovenske ljudske stranke.
           </p>
            </sp>
            <sp xml:id="SDZ3-Izredna-44-2004-05-06.sp220">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Kolegice in kolegi! Predstavniki vlade! Ko
               smo poslušali gospoda ministra, dr. Gantarja, ko je govoril v imenu vlade je potem
               takorekoč pred koncem, pa vendarle povedal po spominu dva pomembna stavka. Mi smo
               pričakovali, da bo z njima začel. Nekako tako je bilo rečeno, da se vlada zaveda
               nevarnosti oziroma latentne prisotnosti korupcije in klientalizma v Sloveniji, ampak
               da ju je pač potrebno obravnavati v preiskovalnih in sodnih organih, konec citata po
               spominu.</p>
               <p>V Slovenski ljudski stranki smo trdno prepričani, da je državni zbor, parlament
               mesto, v katerem se mora in se lahko in se sme govoriti o korupciji, o klientalizmu,
               o pranju denarja in tako naprej. K temu nas vabijo in zavezujejo tako veljavni
               dokumenti od Sveta Evrope, pa tudi nekaterih drugih mednarodnih institucij, ki
               pravijo, da je najboljša pot, da se v državah ustvarja odprta razprava o korupcijah,
               da se o tem veliko govori v parlamentih.</p>
               <p>Mednarodna raziskava priznane družbe Galup je podala rezultate odgovorov v številnih
               državah po svetu na vprašanje, ki se je glasilo: Katere so dejavnosti v vaši državi,
               kjer visoki javni uslužbenci najpogosteje sprejemajo podkupnine? Ta podatek je potem
               tudi OZN uporabljala, ko je sprejemala ta dokument o korupciji. To je svetovna
               raziskava, ki je zelo eminentna in drži.</p>
               <p>Bom naštel pet področij, kjer je pač največja prisotnost jemanja podkupnin. Na prvem
               mestu je proizvodnja orožja in obrambna industrija, na drugem mestu področje, o
               katerem smo govorili prej, energetika, področje proizvodnje in trgovine z naftnimi
               derivati in električne energije, tretje področje je industrija in rudarstvo, smo že
               bližje, četrta je zdravstvo in sociala, zanimivo, in peto telekomunikacije, potem so
               še nekatera druga: civilno letalstvo, bančništvo, tudi kmetijstvo je omenjeno. Zakaj
               je to omenjeno? Zato, ker preprosto je potrebno ugotovili, da so predlagatelji te
               izredne seje, ko so navedli primere, kjer se lahko kažejo tipične oblike korupcije,
               pačpreprosto izhajali iz dejstva, ki je značilno za vse države v tranzicijah in je
               žal značilno tudi za Slovenijo. In tukaj v Slovenski ljudski stranki menimo, da ni
               prava pot kakršnokoli pometanje pod preprogo, ampak odkrita, argumentirana beseda,
               tudi polemika, ne pa žalitve, diskreditacije, čudne in težke besede - gospod Gregor
               Golobič je bil lahko prizadet, ampak ta njegov dopis več govori o njem, kot o tistih,
               ki so nekaj o njem slabega povedali. Na tak način politik, ki ima izkušnje, ki je
               zdržal marsikateri napad nase, o nizkotnejših insinucijah, barbarstvu, zahrbtnosti,
               tako ne govori velik politik. To je po našem mnenju povsem napačna pot. Predlagatelji
               so vsaj tri tipične sklope v svojem gradivu za današnjo izredno navedli, kjer se pač
               kažejo sumi korupcijskih dejanj.</p>
               <p>Prvo področje, povezava političnih skupin in monopolnih državnih podjetij v državni
               lasti seveda. Delniške družbe v državni lasti. Poudarek je, da so monopolne. To ni
               samo v Sloveniji, to se dogaja vsepovsod po svetu in tudi v Sloveniji</p>
               <p>Drugo področje, ki ga navajajo predlagatelji, je zloraba državnih pomoči za
               pridobivanje zasebnih koristi. Nobena država, nobena politika ni pred tem imuna, še
               najmanj pa slovenska. Še najmanj pa slovenska.</p>
               <p>Tretje področje, ki je zelo občutljivo, tudi za nas Slovensko ljudsko stranko, ki je
               bila vrsto let vladna stranka, ampak tukaj odkrito povemo, o tem govorijo tudi
               predlagatelji, kadrovanje v nadzornih svetih in članih uprav v gospodarskih javnih
               družbah, podjetjih, v večinski državni lasti, javnih zavodih, agencijah in tako
               naprej. Moramo priznati, da to je realno dejstvo. Posledice slovenskega modela
               lastninjenja. Smo ga sprejeli, tak pač je. Veliko vlogo imata tukaj KAD in SOD. To je
               realno dejstvo. Ampak v okviru veljavne koalicijske pogodbe točno vemo, na kakšen
               način so se sprejemale odločitve glede sestave nadzornih svetov. To je realno dejstvo
               in o teh stvareh se je potrebno pogovarjati. In tudi te zadeve predlagatelji v svojih
               argumentacijah navajajo. Po našem mnenju je razprava o korupciji pomembna tudi zato,
               ker nas še posebej poslušajo mladi. Veste, včasih se človek pogovarja s študenti, s
               tistimi, ki so dokončali študij, pa nekoliko nezaupljivo gledajo v prihodnost in
               pravijo, da je tudi njihov občutek, da v Sloveniji ima korupcija preveliko težo, da
               jih preprosto demotivira in da negativno vpliva na njihovo ustvarjalnost.</p>
               <p>Med ljudmi je prisotno mnenje, da so nekateri vitalni segmenti slovenske družbe
               preprosto prizadeti zaradi elementov korupcije. Najbolj tukaj trpi zdravo
               podjetništvo, najbolj trpi podjetništvo. Zato je ta razprava pomembna in tudi je
               pomembno, kakšen sklep bomo sprejeli. Po našem mnenju moramo preprosto pokazati
               politični pogum in sprejeti sklep, naj pristojni organi vse možne sume preučijo in
               nas o tem obvestijo. Če to naredimo, bomo častno opravili svojo nalogo kot poslanci.</p>
               <p>Kako ljudje odreagirajo? Ko jih preprosto dejstvo, da nekateri vitalni segmenti v
               slovenski družbi delujejo na način, ki se mu reče klientalizem ali pa koruptivnost,
               ali izgubijo motivacijo ali pa, kar je še hujše, prilagodijo se in tudi oni tako
               razmišljajo in pričnejo tako ravnati. To je po našem mnenju resnično še bolj nevarno.
               Zato je ta odločitev, ki je ponesrečena, da se je to razpravo omejilo, ta odločitev
               je tudi na simbolni ravni povsem napačna. Ravno o korupciji se ne sme omejevati
               razprave, marsikatero drugo bi lahko, te pa ne. Ker tudi interpretacija med ljudmi bo
               napačna, vsaj med tistimi, ki se čutijo tukaj prizadete, in bodo rekli, še v
               parlamentu se ni smelo v celoti o tem do konca pogovarjati. Kajti, če ne bo časa za
               dialog z vlado, kje pa naj to vprašanje postavimo?</p>
               <p>Kot sem že povedal, po našem mnenju bi bil logični zaključek, da bi se o opisanih
               sumih korupcije v teh gospodarsko-političnih navezah izjasnilo tožilstvo in druge
               pristojne ustanove. To bi bil po našem mnenju najboljši sklep.</p>
               <p>Tukaj bi rad komentiral tudi večkrat izraženo dejstvo ali pa oceno, da je bila ta
               točka napačno pripravljena. Ampak vsi trije sklepi so klasični sklepi, za katere je
               pristojen državni zbor. Generalno državno tožilstvo naj preko vlade najkasneje do 5.
               junija poroča državnemu zboru v ugotovitvah o preiskavi suma korupcije v razmerju
               Mobitel Svema Ericsson. Klasičen sklep državnega zbora. In to ni pristojnost
               preiskovalne parlamentarne komisije. Šele če bi se na podlagi takega poročila
               pokazalo, da je kdo od javnih uslužbencev morda zlorabil svoja pooblastila, potem pa
               nastopijo elementi za predlog za parlamentarno preiskovalno komisijo. Podobno velja
               za sklep številka 2, sklep številka 3 je pa samo posledica odgovora na poslansko
               vprašanje kolega dr. Bajuka.</p>
               <p>Ko smo se pripravljali na to sejo, smo pač preučili danes poročilo delovnega telesa,
               ki ga vodi kolega Lavrinc. Jaz sem tudi stenogram že pogledal, dobili smo približno,
               mislim, da 30 strani, v celoti še ni končan stenogram, seja je bila zelo burna,
               predsednik vodi to sejo z neko njemu lastno kompetenco, do "pitja tinte" še nisem
               prišel, je pa vmes bil v nekaterih elementih tak, da v nekih evropskih razmerah
               nikoli ne bi mogel voditi takega odbora. Na tako žaljiv način se praviloma takih sej
               ne vodi. Imamo pa tudi tukaj tudi poročilo matičnega delovnega telesa in dovolite, da
               nekatere ugotovitve, na kratko v imenu poslanske skupine komentiram.</p>
               <p>Menimo, da so predlagatelji storili prav, da so gradivo poslali državnemu tožilstvu,
               od katerega pričakujejo, da se bo nanj hitro in ustrezno odzvalo. Najverjetneje, to
               je pa moja predpostavka, so to storili ob dejstvu, ko so ugotovili, da sklepi, ki so
               bili predlagani, v osnovi ne bodo sprejeti in da pač formalno od državnega tožilstva
               sploh ne bomo kot državni zbor zahtevali nobenega gradiva. Tukaj smo zasledili tudi
               stališče predstavnika ministrstva za informacijsko družbo, torej vlade, ki je, danes
               je to ponovil, dr. Gantar meni, da navajanje pisma direktorjaDigitela kot dokaz za
               korupcijo, da bi lahko bil določen formalni in etični problem. Če smo pravilno
               razumeli iz gradiv, ki jih imamo, seveda predlagatelji niso distribuirali tega pisma
               in del vsebine tega pisma, je bil sestavni del dokumenta Urada Republike Slovenije za
               preprečevanje korupcij. Tako ni šlo za to, da bi kdorkoli od predlagateljev
               distribuiral pismo. Tako smo razumeli, ministra pa smo razumeli danes drugače.</p>
               <p>Potem pa bi radi še posebej komentirali to neskladje s predlaganimi sklepi odbora,
               predvsem prvim, ki pravi, naj Državi zbor Republike Slovenije po seznanitvi s tem in
               tem gradivom itn., da so vsi v gradivu, da ne vsebuje nobenih konkretnih podatkov, ki
               bi kazali na sum korupcije v podjetjih, katerih ustanoviteljica ali večinska
               lastnicaje Republika Slovenija. Ta sklep je napačen sklep, predvsem zato, ker je iz
               stenograma odbora jasno razvidno, da je predstavnik vlade povedal, da so že lanskega
               8. julija s strani kantonskega preiskovalnega organa v Švici prišli do podatkov, ki
               potrjujejomožnost, da so prejemniki nezakonitih izplačil Ericssona, tako računa v
               Švici, tudi slovenski državljani. Potem je bilo še enkrat povedano, na konkretno
               vprašanje je državni sekretar odgovoril, v zadnjem kontaktu, ki ga je imelo vrhovno
               državno tožilstvo,lahko povem, da smo ugotovili, da je kantonalno tožilastvo v
               Zürichu v intenzivni policijski preiskavi in dogovorjeno je, da bo švicarski tožilec
               v roku enega meseca sporočil, ali so tudi slovenski državljani oziroma slovenska
               podjetja vpletena v to zadevo." Rok pa je dogovorjen. To je 5. junij, kajti vlada je
               tukaj še očitno sledila predlogu sklepa, kajti tudi predlog sklepa predlagateljev je,
               da se to zgodi do 5. junija. Kljub taki razpravi državnega sekretarja pa vidimo
               predlog sklepa, da ni nobenih konkretnih podatkov, ki bi kazali na sum korupcije v
               podjetjih. Dobili ste pa podatek, da ta postopek še poteka. Potem jaz menim, da je
               tak sklep v taki dikciji absolutno, absolutno napačno zapisan.</p>
               <p>Podoben nastop je imel predstavnik urada za preprečevanje korupcije. Prav tako je
               bilo v razpravi tudi povedano, da gre pri tej točki dnevnega reda za zlorabo
               državnega zbora za predvolilno naravnano razpravo. Kolegice in kolegi! Mi menimo
               obratno. Državljanke in državljani, volivke in volivci, davkoplačevalci imajo
               pravico, da izvedo, kako predstavniki oblasti oziroma tisti, ki so bili izvoljeni na
               odgovorne funkcije, opravljajo z javnim premoženjem oziroma ali ravnajo tako, kot
               veleva zakon in druge določbe, na podlagi katerih so dolžni, da ravnajo. Katerakoli
               odločitev, ki jo sprejema državni zbor v teh mesecih, je predvolilna.</p>
               <p>Prav tako menimo, da bi lahko na podlagi predloga sklepa, ki je zapisan pod točko 2,
               da bi urad za preprečevanje pranja denarja v okviru svojih zakonskih pooblastil preko
               vlade preveril vse finančne transakcije, upoštevali njegovo stališče, ki ga je na
               odboru dvakrat povedal, da je tak sklep napačno formuliran, da ne more državni zbor
               neposredno nalagati uradu za preprečevanje pranja denarja kako in na kakšen način naj
               preverja vse finančne transakcije, ampak vendarle naj v okviru njegovih pooblastil pa
               to stori. Tak sklep bi bil v celoti z zakonom, ki tudi določa delovanje urada za
               preprečevanje pranja denarja.</p>
               <p>Danes bomo po našem mnenju najverjetneje v razpravi tudi slišali naslednje stališče.
               Tudi vi, ki nas kritizirate, ki ste zapisali nekatere očitke na naš račun, recimo
               tudi vi, ki ste pred leti sodelovali v vladi doktor Bajuka in tako naprej, niste
               nedolžni. Tudi za vas imamo na zalogi primere posameznikov, ki so lahko imeli v
               nekaterih svojih ravnanjih napačne elemente. To je klasičen element, ki naj bi pač
               rekel, da roka roko umije. Ravno tu je priložnost državnega zbora, da se odgovori
               transparentno. Z besedo na dan. To ne more biti argument, da se taka razprava
               omejuje, ali pa dase preprosto reče, vsi smo enaki, nič ne moremo storiti.</p>
               <p>In ne nazadnje, tudi ta princip izenačevanja velikih in malih rib, včasih se potem
               zgodi - absolutno vsaka nezakonitost je vredna, da se od nje oddaljimo in da je ne
               sprejmemo, ampak potem se zgodi izenačevanje velikih in malih rib in se spusti velika
               megla. In na koncu se zmede ljudi in se izgubi bistvo.</p>
               <p>Da zaključim. V poslanski skupini Slovenske ljudske stranke ocenjujemo, da so
               predlagatelji pripravili povsem korektne sklepe. Sklep pod točko 2 bi lahko samo
               nekoliko dopolnili. Danes bi potem po zaključku razprave državni zbor lahko sprejel
               sklep, na podlagi katerega bi tiste državne institucije, ki so dolžne, da nadzirajo
               to področje, državnemu zboru v roku enega meseca tudi posredovale svoja poročila.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp221">

               <speaker>PODPREDSEDNIK VALENTIN POHOREC:</speaker>

               <p>Hvala. K besedi vabim gospoda Jelka Kacina za stališče poslanskega kluba LDS.</p>
            </sp>
            <sp xml:id="SDZ3-Izredna-44-2004-05-06.sp222">

               <speaker>JELKO KACIN:</speaker>

               <p>Spoštovane kolegice in kolegi! Kolega predsedujoči podpredsednik, gospa ministrica,
               gospod minister, predstavniki medijev in širša javnost, ki spremlja to naše
               dogajanje! Torej javnost je širša. Trditev prej, da ni prenosa, je bila nekorektna.
               Prenos je bil. TV3 nas je prenašal do šeste ure. Je pa res, da je obstrukcijo težko
               prenašati. Težko se kaj vidi, še težje se kaj sliši. Mogoče je bila obstrukcija zato,
               ker je lastnik nepravi. Tam je sedaj hrvaški lastnik. Ampak če se jaz prav spomnim,
               je TV3 imela najboljšo pokritost po Sloveniji. Toliko se še spomnim, ker sem bil
               včasih minister za informiranje in vem, za katere frekvence in za katere pretvornike
               je šlo. In ta hip nas seveda prenaša tudi Ljubljanski kabel. Torej, mediji imajo
               možnost spremljati to naše delo.</p>
               <p>Razprava o tem, kaj je pravilna uredniška odločitev in kaj je nepravilna uredniška
               odločitev, je žaljiva. TV Slovenija ni Kocijančičeva televizija. In tehniki in
               snemalci tamle zunaj niso Kocijančičevi. In Metka Lajnšček zagotovo ni Kocijančičeva,
               ona pa že ni Kocijančičeva. In če zdaj gospod Janša neposredno nastopa na 24 ur ali
               pa v osrednjem dnevniku - zdaj govorim o dnevniku -, zagotovo ne sodeluje s
               Kocijančičem in se ne podreja Kocijančiču in ne nagovarja Kocijančiča. Ampak na račun
               naročnine, ki jo vsi plačujemo, osrečuje celotno slovensko javnost z njegovim
               videnjem vsega tega dogajanja. Vidim, da besede bolijo, ker se število opazujočih in
               gledajočih na desni zmanjšuje, to je že skoraj obstrukcija. Ampak še enkrat bi rad
               poudaril, če želi ta državni zbor biti visoki zbor, potem se mora dostojno obnašati.
               In potem naj ne ustvarja sovražnikov med novinarji poročevalci, ki tu sedijo po cele
               dneve in čakajo, da bomo izustili nekaj uporabnega, kar bi se dalo objaviti. To je
               nekorektno. Na tak način preprosto ne spoštujemo njihovega dela in se politično
               vmešavamo tako v pristojnost uredništev kot tudi v pristojnost in delo posameznih
               poročevalk in poročevalcev.</p>
               <p>Tu govorimo o gospodarskih družbah. Kolega Marjan Podobnik je ravnokar govoril o teh
               rečeh. In škodovati gospodarski družbi ni lepo. Kot da te gospodarske družbe, o
               katerih je bilo veliko govora, ne bi napisale dolgih odgovorov - ena nam je dala celo
               vrečko dokumentov -, pa je to prej povod za posmeh, kot izziv za kakršnokoli branje,
               kaj šele upoštevanje tistega, kar so nam oni napisali. Tu za menoj sedi ministrica za
               pravosodje; prej je bila generalna državna tožilka. Sam sem bil eno leto na pravu in
               meni se zdi, da je bistvo tega dogajanja, ki ga imamo tukaj, dokazovanje krivde
               tistim, ki jih nekdo nekaj obtožuje, ne pa zahtevanje, zahteva, da se nedolžni tukaj
               branijo, ko preprosto niti ne morejo nastopiti. To je, veste, razpršite po kolektivu,
               to je rešetanje kar tako, malo okrog. In česa takega, mislim, vam v prvem letniku
               prava ne dovolijo. Vsak bruc bi padel na vsakem izpitu, če bi limitiral na tak način,
               kot tu počnejo prvaki nekaterih političnih strank. To je nedostojno. Nehajte sami
               sebe podcenjevati in nehajte se smešiti! Ljudje si domišljajo, da imate visoko
               izobrazbo in da nekaj veste o našem pravnem sistemu. To, kar so nam napisali, to, kar
               so nam odgovorili, kot da ni nič, kot da se ni nič zgodilo, kot da ni nihče nič
               poslal. To ne šteje nič, to se ignorira, to se preprosto prezre, to se spregleda, to
               se z gnusom zavrže. Si morete misliti, firme so celo upale odgovoriti in so rekle, da
               to ni res! A si lahko zamislite, da se neka gospodarska družba loti česa takega in je
               tako predrzna, da državnemu zboru odgovori - kot da bi bila žalitev, ker so nam
               odgovorili.</p>
               <p>Že včeraj na začetku seje odbora za notranjo politiko sem proceduralno opozoril na
               nekatere stvari in takrat sem rekel tudi naslednje. Ko smo se trudili za našo
               samostojno državo, se je začela rojevati mobilna telefonija v tej državi. Centrala je
               bila v Zagrebu. In takrat smo imeli sicer analogne, niso bili to GSM telefonu, bili
               so veliki, bili so težki, Slovenija je bila slabo pokrita, ampak vendarle smo se
               tisti, ki smo imeli najbolj odgovorne funkcije, lahko slišali med seboj. In ker smo
               vedeli o čem govorimo, smo se lahko pogovarjali o stvareh, ki jih tisti, ki so
               prisluškovali in spremljali naš pogovor, niso mogli slediti. Takrat je bila sprejeta
               politična odločitev, da bomo brž po osamosvojitvi poskrbeli za to, da bomo imeli
               svojega operaterja mobilne telefonije, da bomo imeli centralo v Ljubljani, in da bomo
               lahko pokrili celotno Slovenijo na dostojen način, tako da bo ta stvar funkcionirala.
               Jaz se bom lotil posameznih firm, ki so bile tukaj posebej izpostavljene. Jaz se
               Ultre ne bom dotaknil. Podjetnik Gregor Golobič bo branil Ultro sam. Je dovolj visoko
               pozicioniran, da to lahko storil. Tisto, kar je pa potrebno braniti, so pa velike
               firme, kjer je po več sto, po tisoč zaposlenih. In prva taka firma je Mobitel. Tudi
               ta državni zbor, vsi mi smo uporabniki njihovih storitev. Državni zbor ima pogodbo z
               njimi in mi smo eni od enega milijona 345 tisoč Slovenk in Slovencev in drugih
               državljanov ali pa bivajočih tukaj v Sloveniji, ki uporabljamo njihovo opremo in
               njihove usluge. V njihovem odgovoru piše, da sodelujejo z 266 operaterjev v 160-ih
               državah, UMTS deluje v Sloveniji. To ni teorija, je praksa, deluje v Ljubljani.
               Včeraj smo lahko gledali v Financah, se mi zdi, ministra Ganterja, pa švedsko
               ministrico, kako se navdušeno spogledujejo ob živi sliki, ki jo UMTS prenaša znotraj
               Ljubljane. Torej, Slovenija ni teorija. Slovenija je praksa, kar zadeva kar zadeva
               UMTS. In zakaj bi morala ta firma to mirno prenašati in požirati to pluvanje in te
               diskvalifikacije, ki se tukaj dogajajo. Gre za Ericsson. O tem je kolega Marjan
               Podobnik ravnokar govoril. Se opravičujem, Janez Podobnik. Zareklo se mi je. Se
               opravičujem tudi Marjanu. Poklical sem predsednika uprave Mobitela in vprašal sem ga,
               zakaj v tem odgovoru bolj jasno ne napiše, da so te obtožbe na račun Ericssona
               brezpredmetne, pa je rekel: "Saj je dovolj." In jaz sem odgovoril, da ni dovolj. In
               zato mi je poslal papir, ki ga bom sedaj prebral, lahko ga tudi razmnožite. Glava je
               Ericsson, piše pa v angleščini, datum je 27.5.2003 in se glasi takole: "Ericsson
               states that knowone Mobitel or its employees nor the two experimental - sorry! - nor
               the two external members of the UNTMS committee, have received any bribes of Ericsson
               in regards to the UNTMS contract," in podpisano Aike Enel, 27.5.2003. Če Ericsson
               trdi, da nikomur ni nič izplačal, je to za enkrat dovolj. Ko pa bo kdodokazal, da je
               kdo kaj izplačal, mora dokazati Ericssonu, da je kaj izplačal in komu, da je kaj
               prejel. Jaz ne vem, mogoče mi lahko nekdanja generalna državna tožilka pomaga, ampak
               dokler nimamo kaj trdnega v rokah, nimamo prav nobenih možnosti, še manj pa obraza,
               da bi kogarkoli žalili ali pa diskvalificirali, tako kot se to počne tukaj v državnem
               zboru in se celo protestira, ker se to ne more delati pred celo slovensko javnostjo,
               kar je še bolj nedostojno.</p>
               <p>Minister Gantar je že govoril o pismu, ki ga je podpisal gospod Čimžar iz Digitela,
               kjer zahteva, da se dokumenti ne uporabljajo. Že včeraj sem rekel, da jaz to pisanje
               gospoda Čimžarja, ki je mimogrede ravno tako iz Besnice kot jaz, ampak on je iz
               zgornje, jaz iz spodnje, drugega nimava nič skupnega,razumem predvsem kot korak
               nazaj, zavedajoč se, da je nevarno nekoga obtoževati nečesar, kar ne drži. Ko pa se
               to tako široko distribuira v javnosti, to postane ne le zelo nevarno, postane zelo
               neprijetno in poslovneža, ki se podpiše pod tako pisanje, diskreditira. In težko si
               je služiti bel kruh doma, če si se enkrat diskreditiral na tak neprimeren način.</p>
               <p>Slovenija je majhna, vsi se poznamo med seboj in si domišljamo, da vemo, za kaj gre.
               Meni samemu se zgodi, da vedno znova ugotovim, da o meni vedo več, kot vem sam. Meni
               se zgodi, da me vidijo v Kanadi takrat, ko sem v Ljubljani in so to pripravljeni
               priseči. In marsikdo je tukaj pripravljen, se opravičujem, kar bom sedaj rekel,
               blebetati neumnosti v prepričanju, da govori resnico. Zato je treba izbrati bolj
               trdne dokaze.</p>
               <p>Igra, ki se tukaj igra, je zelo resna, je pa seveda škodljiva. Povzroča gospodarsko
               škodo. To, kar se tukaj dogaja, je "dumping". Veste kaj je "dumping"? Nekaj, kar je
               nemoralno, nekaj, kar ni dovoljeno, nekaj kar je izven pravil. Naši poslovneži so se
               vedno bali, da bo prišlo do razprave o "dumpingu" in da jim bodo "dumping" dokazali.
               Ampak to, kar se tukaj dogaja v nekaterih političnih strankah, to ni le "dumping". To
               je nekaj, kar so mene včasih učili, ko sem bil še v srednji šoli, to je "ludizem". To
               je uničevanje lastne substance. Delavci so baje 200 let nazaj uničevali stroje, ker
               so bili prepričani, da jim ti povzročajo škodo in grenijo življenje. In to, kar se
               tukaj dogaja, gospe in gospodje, to je politični "dumping". To je strel v koleno. In
               tisti, ki to počenjajo, to počenjajo pri zdravi zavesti, pri zdravi pameti. Moje
               vprašanje se glasi: Zakaj želijo škodovati tem družbam? Zakaj mečejo sebi in vsem nam
               pesek v oči? Odgovor je preprost. Zato, ker je veliko lažje kuriti ljudi proti vladi,
               kot pa ponuditi pozitiven program. To je najlažje. Na vasi daš še kakšen liter na
               mizo, pa jih toliko zakuriš, potem pa že poveš, kaj je treba. In to se tukaj očitno
               dogaja. To je veliko laže, kot pa pripraviti pozitiven program.</p>
               <p>Ampak tisto, kar je tukaj še posebej perverzno, ko imaš na eni strani dokument, ki
               ti jasno pove, da se nič ne dogaja, je pa nekaj, čemur bi jaz rekel nehvaležnost. In
               bom razložil, zakaj govorim o nehvaležnosti. Če vzamem v roke zadnjo številko
               Demokracije in pogledam zadnjo stran, vidim, da je tukaj gori Mobitel. Sedaj jaz ne
               vem, kdo koga podkupuje, kdo zganja klientalizem, ali Mobitel do SDS-a in do
               Demokracije, ali SDS in Demokracija do Mobitela. Jaz sem mislil, da je to naključje,
               veste, pa sem šel pogledat prejšnjo številko, pripravili so mi jo, 29. september, ne
               boste verjeli Mobitel. Demokracija in SDS imata letno pogodbo s to firmo, ki zganja
               tukaj klientelizem in korupcijo. Jaz nisem mogel verjeti, pa sem poklical predsednika
               uprave, sem rekel, ali je to mogoče, pravi, ja, imamo letno pogodbo. Kako to? Imamo
               jo pač, imajo toliko bralcev in veliko ljudi to prebere in s tem pride naša reklama
               do njih. Sem rekel v redu, hvala lepa. Kako dolgo, pa to že zganjate? Že kar dolgo
               časa. Pa sem naročil poslanski skupini, naj mi najdejo še kakšno številko. In
               januarska številka letos sicer nima na zadnji strani Mobitela, ga pa ima na drugi
               strani.</p>
               <p>Na zadnji strani ima nekoga drugega, Life, angleško -življenje, izdelek za Life iz
               Pivovarne Union. Jaz razumem, da kolega Brejc lobira za Interbrew, saj to ni nič
               slabega. Jaz razumem, da tukaj pivovarna, ki ima pravico sponzorirati kogarkoli, in
               to seveda že dolgo počne. Nikjer ne boste videli sicer Fructala, kar bi človek
               pričakoval, boste pa videli seveda, vodo, Zalo, to je dobra voda, to je september
               2002. Tukaj notri boste videli še TV Pika. Jaz sem vseskozi mislil, da TV Pika
               pripada neki drugi politični opciji, ampak očitno gre za klientelizem med
               socialdemokrati. Se opravičujem.</p>
               <p>Imam tukaj številko iz leta 2003, ko "fantje postanejo tipi", Pivovarna Union,
               Pivovarniška ulica 2, Ljubljana. Torej, jaz ne vem, ali to je klientelizem ali ne,
               ampak očitno denar ne smrdi. Jaz bi pač pričakoval, da če ti nekdo že drži tvoje
               glasilo nad vodo, da ga ne boš pribijal na tak, bom rekel, čuden, sem uporabil blag
               izraz, čuden način. Ko sem ugotovil, da gre za tako dolgotrajno obliko klientelizma,
               sem se potem mogoče začel spraševati, da gre za filozofijo gospoda Slivnika, ki je
               hotel iti v centralni komite Zveze komunistov Slovenije zadnje leto, da bi videl,
               kako bo stvar razpadla od znotraj. To se mi je zdela vedno ena najbistrejših misli,
               ki je bila promovirana v našem političnem prostoru. Ta se mi zdi posebno bistra. In
               sem šel še naprej, pa sem se potem začel spraševati, ali katera od teh firm tudi
               sicer financira katero od političnih strank. In sem prišel do prošnje, ki jo je na
               Debitel, Debitel je firma, ki je sicer tukaj z nemškim kapitalom, ampak je tesno
               povezana z Mobitelom, naslovila SDS, v njenem imenu Dušan Strnad glavni tajnik SDS,
               12. septembra, kjer je prosil za, bom citiral, "ker vemo, da vam ni vseeno, kakšna bo
               podoba Slovenije po letošnjih volitvah, se obračamo na vas, obdobje, ki je pred nami,
               bo za Slovenijo vsekakor prelomnega pomena."</p>
               <p>Povsem zakonito, saj, v tem primeru ste dobili samo 600 tisoč. Jaz sem prosil, da mi
               dajo tudi kakšen dokument v Slovenski ljudski stranki, pa so mi rekli, nima smisla,
               saj ni Marjan Podobnik na Telekomu. In sem potem odnehal. Je pa tudi kolega Jelinčič
               prosil, in da ne bi mislili,da so komu odrekli, tudi njim so dali denar - 400 tisoč.
               400 tisoč so jim dali. Moje vprašanje se glasi: Čemu je potrebno tako blatenje
               uspešnih slovenskih podjetij?</p>
               <p>Ne bom se več ukvarjal z Mobitelom, bom šel raje na Telekom, tu ste vi bolj doma.
               .../Oglašanje iz ozadja./... Tudi na Pošto pridem, ja. Najprej grem na Debitel.
               Debitel je ugledna firma z nemškim kapitalom, zadaj je Deutschetelekom in
               Deutschetelekom ima v svoji strategiji prihodnosti jasno zapisano dolgoročno
               sodelovanje z Mobitelom, kajti vse softwarske rešitve, ki zadevajo novo programsko
               opremo, se testirajo v Sloveniji v okviru Mobitela. Zato sta to strateška partnerja.
               Mobitel je toliko v špici, ko gre za te tehnologije, da si tudi Deutschetelekom prek
               Debitela dovoli, da svojo ponudbo, ki jo trži doma in povsod po svetu, najprej
               testira v Sloveniji. In tisto, kar je odlično za nas, je dobro tudi za njih. Ampak ne
               vem, zakaj nihče od prej nastopajočih ni citiral dokumenta, ki ga je podpisal
               predsednik uprave Telekoma, gospod Libor Vončina, kjer je kategorično zanikal vse
               obtožbe, ki so bile izrečene. Kot da ni nič pisal, kot da se nikamor ni podpisal, kot
               da je to ne gospod Libor Vončina, ampak nek L.V., za katerega inicialke gre, in ker
               gre za sumljivo osebo, ni treba govoriti odkrito, kdo je kaj pisal in kaj je v zvezi
               s tem povedal.</p>
               <p>Tam v Telekomu je bilo veliko predsednikov uprav. Če se prav spomnim, so bili trije,
               Tevž pa Zupan pa Grašek, pred tem je bil še Marjan Podobnik, se opravičujem. Ampak
               ves čas je bil tam en človek, ki je skrbel za kontinuiteto. Ivek, to ni štos na tvoj
               račun, bil je mag. Miran Kramberger. On je skrbel za kontinuiteto in on je bil tisti,
               ki je sprejemal tudi operativne odločitve. Torej vse tisto, kar imate povedati
               gospodom v Telekomu, je mogoče preveriti v arhivih te družbe. In vedno boste našli
               eno in isto ime podpisano pod izvršitve posameznih reči.</p>
               <p>Torej, rekel si, naj kaj rečem o Pošti. Alfonz Podgorelec nam je tudi napisal papir,
               pa kot da ga ni poslal, nihče se s tem noče ukvarjati. Mnogi bi pa razpredali o tem,
               koliko avtomobilov je primerno slediti, kaj imaš od tega in koliko to stane. Imam
               občutek, da ne gre za ministre v senci, imam pa občutek, da je veliko kandidatov za
               predsednike uprav teh gospodarskih družb v senci. Vsakdo se razume na Mobitel, vsakdo
               se razume na Telekom, vsakdo bi bil rad predsednik uprave ali pa direktor slovenske
               Pošte. Ne vem, zakaj. Ampak znanja je tukaj toliko, da preprosto ni mogoče verjeti.</p>
               <p>Zato se mi zdi pomembno, da ob zaključku tega svojega uvodnega nastopa v imenu
               poslanske skupine LDS izrečem pričakovanje, da bo kdo, ki ima kaj grdega povedati o
               teh firmah, to podkrepil z dokazi. Takoj. Zdaj. Če ne, pa da se pred glasovanjem
               opraviči za vse krivice in vso gospodarsko škodo, ki jo je s svojim početjem zavestno
               povzročil.</p>
               <p>LDS bo dala na razpolago čas, ki ga ima za ta namen. LDS bo, če bo treba, tukaj
               sedela do polnoči ali pa do dveh zjutraj, da se boste lahko opravičili, če bo treba.
               In se bojim, da bo treba. In da bo velikokrat treba.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp223">

               <speaker>PODPREDSEDNIK VALENTIN POHOREC:</speaker>

               <p>Hvala kolega Kacin. Miran Potrč dobi besedo. Stališče poslanske skupine Združene
               liste socialnih demokratov. Prosim.</p>
            </sp>
            <sp xml:id="SDZ3-Izredna-44-2004-05-06.sp224">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Podpisniki zahteve za izredno sejo so ob
               tej točki dnevnega reda pripravili naslov, ki že ugotavlja dejstva in krivdo.
               Zahtevali so udeležbo mnogih najodgovornejših predstavnikov državnih institucij na
               seji državnega zbora, pa vedo, da to ni mogoče. In v nastopih v javnosti so dali
               vedeti, da naj bi pripravljali konkretne primere in dokaze za korupcijo, povezano
               seveda z ravnanjem vladnih strank. Na koncu svojega gradiva pa so podpisniki izredne
               seje predlagali tri sklepe, s katerimi naj bi se šele pričelo preučevati vprašanje
               odgovornosti državnih institucij in nosilcev javnih funkcij, ki ga v naslovu gradiva
               in v javnosti že napovedujejo kot dejstvo. In to je prva zloraba takšnega gradiva in
               takšnega ravnanja v javnosti.</p>
               <p>Da zbereš potrebno gradivo, da poženeš institucije v tek, ga zbereš in institucije
               potegneš v tek. Tožilstvo, če je treba vlado, ustrezne državne organe, nikakor pa ne,
               najprej zahtevaš sejo državnega zbora, na kateri bi ure in ure govoril, in potem na
               koncu rekel, sedaj naj pa institucije začnejo delati.</p>
               <p>Soglašam, da gre v poslovanju državnih institucij, v delovanju javnih podjetij, pri
               poslovanju političnih strank in odgovornih posameznikov tudi za poslovne povezave, ki
               so lahko povezane s klientelizmom in tudi s korupcijo. Ne trdim, da je naša država
               imuna pred takimi pojavi in da zato lahko vsa tovrstna vprašanja spremlja brez
               pozornosti. Končno smo tudi zaradi tega pred kratkim v državnem zboru sprejeli zakon
               o preprečevanju korupcije in se družbeno organizirali za boj proti korupciji. Toda
               trdim, da za vsak cilj niso vedno primerna enaka sredstva. In trdim, da slabo in brez
               konkretnih dokazov pripravljena razprava v državnem zboru o tako pomembnem vprašanju
               lahko prej škoduje, kot pa koristi cilju, ki ga podpisniki zahteve zapišejo v naslov.</p>
               <p>Če namreč v gradivu ni nič več kot nekaj zelo posplošenih trditev, kakšna zloraba
               poslovne skrivnosti, nekaj opozoril na časopisne članke, nekaj imen ljudi, ki zaradi
               svoje politične pripadnosti ali aktivnosti po mnenju predlagateljev ne bi smeli
               opravljati nobene gospodarske aktivnosti, če je izbrana firma, ki po oceni
               podpisnikov ne sme sodelovati z državnimi organi ali javnimi podjetji, potem pa ta
               firma vse trditve argumentirano zavrne, če se v pripravah za sejo zahteva sodelovanje
               vrste odgovornih posameznikov, ki pridejo mnogi od njih na matično delovno telo in
               zavrnejo trditve, če se namreč že v naprej predpostavlja, da razprava na seji ne bo
               mogla utemeljiti nič drugega, kot zavezati pristojne organe, naj začnejo s svojimi po
               zakonu določenimi obveznostmi, potem je jasno, da seja ne more dati nobenih
               rezultatov in da je namenjena le splošni razpravi in splošnemu obtoževanju. Da je
               namenjena ustvarjanju vzdušja sumničenja in nezaupanja, da je namenjena predvsem
               aktivnosti, kako pokazati, da so ene stranke dobre in druge slabe, da se ustvarja
               vzdušje splošnega medsebojnega obtoževanja, vzdušje omaloževanja slehernih dosežkov
               naše države in prikazovanja le sebe in svojih strank kot edinih, ki se borijo za
               interese ljudi in dobrobit Slovenije. In da bita popolnoma jasen in prozoren cilj
               posameznikov dosegli, da bi moral državni zbor in da bodo morali vsi, ki eventualno
               spremljajo to sejo, spremljati naša prerekanja pol dneva ali ves dan, da bi na koncu
               morda sprejeli neke sklepe, ki, povem še enkrat, brez dokazov ponujajo delo ustreznim
               pristojnim državnim organom. Da bi na konkretnih primerih pokazal, kako brez dokazov
               in neobjektivne so navedbe predlagateljev gradiva naj navedem le naslednje.
               Predlagatelji gradiva, da bi ustvarili vzdušje popolne koruptiranosti vladajoče
               politike seveda morajo v priloženem gradivu navesti primere, ki naj bi predvsem to in
               samo to dokazovali. Da pa bo slika za državljanke in državljane jasna, mora biti
               vsega kriv le tisti del slovenske politike, ki je sedaj na oblasti, pa če tudi morda
               samo mesec dni, zato predlagatelji zahteve nič ne govorijo o primerih, ker naj bi šlo
               za delovanje ljudi, ki so bili v vladajoči koaliciji kdaj prej, morda tudi dolga leta
               pred tem, morda za ljudi, za katere se javno govori, da so imeli tudi čudne posle.
               Ne, potrebno je imenovati samo tiste, ki so ta moment v vladajoči koaliciji. In
               poglejte, na kakšen način.</p>
               <p>Mene sicer čudi, jaz imena ne bom navedel, da kdorkoli upa govoriti, da ni bilo
               zlorabljeno pismo, ker to pismo je v prvi točki zahteve bilo zlorabljeno, bilo je
               navedeno, v navednicah citirano, vsebina s podpisom citirana. In zakaj? Samo zato, da
               se na koncu napiše, da slovenska javnost ni bila obveščena o nikakršnih postopkih, ki
               bi jih proti odgovornim sprožilo tožilstvo. Po informacijah iz tujine pa zadeve
               intenzivno preiskujejo organi v Švici in na Švedskem. Preiskujejo. Sedaj pa najprej.
               Obstaja utemeljen sum, da so politiki iz vladnih strank s svojim vplivom preprečili
               neodvisno preiskavo.</p>
               <p>Včeraj, gospe in gospodje, smo izvedeli, da preiskave še ni moglo biti, ker gospodje
               v Švici in na Švedskem, ki preiskavo vodijo, to preiskavo še vedno vodijo in da naši
               ustrezni organi z njimi sodelujejo. Ko bodo dobili potrebne informacije, bodo s
               preiskavo nadaljevali. To je bilo uradno obvestilo, ki ga ni nihče demantiral.
               Gospodje podpisniki zahteve pa lahko navedejo naprej, da obstoja utemeljen sum, da je
               bila preiskava preprečena. To se lahko zlahka pove, zato ni nihče čisto nič kriv, če
               na to opozoriš, si grd, ker opozarjaš na neumnost, ki je zapisana.</p>
               <p>Naprej. Kako do konca nesmiselni so ti konstrukti, naj podkrepim tudi s primeri, iz
               katerih naj bi se videla tudi vpletenost politikov iz vrst Združene liste socialnih
               demokratov. Gospodje predlagatelji zahteve so za Združeno listo uspeli izbrati nič
               več in nič manj kot dva primera. Povem še enkrat, nič več in nič manj kot dva
               primera. Oba sta v celoti nesmiselna. Prvi naj bi bila pogodba Telekoma o svetovanju
               s firmo, svoji kolegici se opravičujem, ampak tako se piše KC Consultung. Lepše bi
               bilo, če bi pisala svetovanje, direktor njen je pa mag. Janez Kocijančič. Druga pa je
               pogodba o sponzoriranju Enka Maribora, in sicer v času, ko je bil direktor Enka
               Maribora Jože Jagodnik. Kaj je v tem, kaj je v tem pregrešnega? Prosim, povejte mi,
               kaj je v tem pregrešnega. Pogodba o svetovanju je bila sklenjena za nekaj mesecev, za
               normalno ceno. Gospodje trdijo, da ni bilo konkretne vsebinske obveznosti. Bila je
               zapisana, samo je ne želijo citirati. Ko je bil posel opravljen, je bila prekinjena
               in naročnik je bil z opravljenim delom zadovoljen in ga je plačal. Še bolj nesmiselno
               je problematizirati sponzorsko pogodbo z Enka Mariborom. Poglejte, sami podpisniki
               zahteve trdijo, da je Telekom imel v času, ko je bila sklenjena pogodba z Enka
               Mariborom nastotine sponzorskih pogodb. Na stotine sponzorskih pogodb. Pa je treba
               med temi stotinami sponzorskih pogodb pobrati ven nekaj, med njimi, mislim, da so
               štiri navedli, tudi pogodbo z Enka Mariborom, da dokažejo, da je bila ta pogodba
               nesmiselna ali zato, da povedo, da ni bilo na ustreznih tekmah nobenega oglasa za
               Telekom ali zato, da povedo, da Enka Maribor je bil klub, ki ni privabil nobenega
               gledalca na tekmo, pa se torej sponzorirati ni splačalo. Ne, nič tega ne povedo.
               Povedo, da je narobe, ker je bilsponzoriran klub, ki je bil takrat v vzponu, ki je
               takrat sodeloval v evropski ligi, dosegal uspehe. Krivda tega kluba je pa samo to, da
               je bil direktor tega kluba takrat uspešen direktor Jože Jagodnik, predsednik, Jože
               Jagodnik, ki je na indeksu, na seznamu, ki so ga naredili gospodje iz teh obeh in še
               tretje stranke, in ki zato ne sme Telekom z njim skleniti nobene pogodbe. Ja, jaz
               moram reči, da enostavno tega ne razumem in se mi to ne zdi primerno, sploh pa ne
               vem, kako ti gospodje ob takšnih kriterijih lahko govorijo o tržnem gospodarstvu, o
               svobodni konkurenci o enakopravnosti, demokraciji in podobno. In na takih
               nepremišljenih ali zavestno krivičnih obtožbah res ne morejo biti utemeljene razprave
               o družbenem fenomenu klientelizma in korupcije. Ravno obratno. Gospodje, ki tako
               resno temo začenjajo na tako neobjektiven in populističen način ter tako
               politikantsko, ne morejo pričakovati nič drugega, kot da bo ostala razprava o resnem
               problemu neobjektivna, slaba, da ne more dati rezultatov. Na takih temeljih
               pripravljeno gradivo glede na morebitne resne probleme ne more služiti reševanju teh
               problemov in na žalost bo tudi tokrat tako: vsa razprava se bo osredotočila na
               medsebojno politično obtoževanje in podpisniki zahteve ne bodo želeli priznati, da so
               za tako obravnavo krivi v veliki meri sami, ker so jo tako nepripravljeno in
               politikansko sprožili oziroma da so tako razpravo in take posledice morda tudi
               želeli. Obratno! Oni bodo trdili, da smo krivi vsi drugi, ki ne želimo priznati, kaj
               vse se je v Sloveniji dogajalo. In tukaj se pojavlja problem, ki je bil že omenjen in
               ki ga želim omeniti tudi sam. Namreč, problem, ki ne zadeva le predlagatelje zahteve
               za to izredno sejo, temveč nas vse, poslanke in poslance in državni zbor kot
               institucijo. Problem, kako imamo urejeno delo državnega zbora in kako, če katero
               vprašanje poleg formalnih pogojev vsebuje tudi vsebinske kriterije, lahko sklicujemo
               seje, uvrščamo točke na dnevni red, kaj je primerna obravnava za posamezno vprašanje
               in kaj ne. Ne morem verjeti in nikoli ne bom štel za smotrno tako razumevanje ustave
               in poslovnika državnega zbora, po katerem lahko vsako gradivo, tudi če ne omogoča
               resne presoje, predstavlja podlago za izredno sejo, samo če je podpisano samo z eno
               četrtino poslank in poslancev. Morda se motim, to je pač moje stališče. Tudi gradivo
               oziroma vprašanje, ki bi po vsebinski plati zahtevalo drugačno obravnavo, recimo,
               obravnavo pred drugimi organi ali pa parlamentarno preiskavo, naj gre na sejo
               državnega zbora samo zato, ker ga je podpisala četrtina poslank in poslancev. Jaz pač
               takšne logike ne sprejemam.</p>
               <p>Zato imam mnogo razlogov za oceno, da predlagana točka za izredno sejo državnega
               zbora sploh ni namenjena niti razčiščevanju konkretnih vprašanj in še manj
               oblikovanju sistemskih rešitev za boljše družbeno delovanje proti korupciji, kar bi
               morala biti odgovornost državnega zbora. Ne! Na žalost je namenjena izključno
               političnemu obtoževanju na prejšnjemu nedokazanemu diskreditiranju, ustvarjanju
               splošnega vzdušja nezaupanja. Kaj je boljše,kot vreči v eter nekaj obtožb, nekaj
               nedokazanih trditev in potem pričakovati, morda se bo pa le kaj prijelo. Saj ljudje
               bodo rekli, če se je govorilo v državnem zboru, je pa gotovo kaj res. In to se, gospe
               in gospodje, počenja. To ni odgovorno, mislim, da tako ne bi smeli
               .../Nerazumljivo./... Na žalost dejstvo, da se nekaj govori v parlamentu, vse manj
               postaja kriterij za resnico. Tudi o tem bi morali mi, poslanke in poslanci
               razmisliti, ker to zadeva ugled te hiše in tudi ugled vsakega izmed nas. O tem bi
               morala razmišljati tudi opozicija, ki o takih vprašanjih zahteva razpravo na sejah
               državnega zbora. Razmišljati zato, ker se ji bodo take razmere lahko vrnile, ko bo
               prevzela oblast; ali pa morda ne računa s tem, da bi kdaj dobila volitve in s tem
               oblast, pa zato ustvarja vzdušje splošnega nezaupanja in sumničenja, ki ni dobro le
               za delovanje oblasti, temveč ni dobro za delovanje države. Država pa ni le vladajoča
               koalicija. Država ni le opozicija, država so predvsem tudi državljanke in državljani,
               ki si zaslužijo pošten odnos politike do nalog in pristojnosti, ki jih ta politika
               mora opravljati.</p>
               <p>Takšne seje državnega zbora pa po mojem trdnem prepričanju to niso. In če jih že ne
               moremo preprečiti, lahko in moramo povedati, čemu so namenjene. Če bi torej želeli
               dobro tej državi, takih sej ne bi imeli, ali bi jih bilo čim manj. V dobro delovanja
               pravne države ne bi s tako razpravo zmanjševali svojega lastnega ugleda. Pa ne gre za
               bojazen, ne gre za nobeno nervozo, ne gre za mižanje pred dejstvi, ne gre za željo
               komu zapirati usta in podobno. Gre za to, da lahko vsak organ opravlja svoje naloge,
               da bi moral vsak poslanec in poslanka odgovarjati za svoje besede, da bi moral tudi
               nositi posledice, če po krivem obdolžuje posameznika, če po krivem obdolžuje
               firme.Ne, kolegice in kolegi med sabo, to je druga stvar. Ampak vsega tega se ne
               zavedamo, jaz pa bi želel, da bi se zavedali v čim večji meri in da bi postali na ta
               način odgovornejša država.</p>
               <p>Hvala.</p>
            </sp>
            <sp xml:id="SDZ3-Izredna-44-2004-05-06.sp225">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo ima Sašo Peče, stališče poslanske skupine Slovenske nacionalne
               stranke.</p>
            </sp>
            <sp xml:id="SDZ3-Izredna-44-2004-05-06.sp226">

               <speaker>SAŠO PEČE:</speaker>

               <p>Spoštovani navzoči! Ne bi rad, da pomanjkljivo, zavajajoče govorjenje predstavnikov
               Liberalne demokracije pusti vtis na državljanih ali pa na kateremkoli od mojih
               poslanskih kolegov. Rečeno je bilo, da je Slovenska nacionalna stranka pridobila
               finančna sredstva volilne kampanje s strani Mobitela, bilo pa je pozabljeno, namerno,
               da je Slovenska nacionalna stranka ta finančna sredstva tudi vrnila. Govor gospoda
               Kacina odraža njegovo značilnost, kar pomeni, da mnogo pomembnih dejstev zamolči
               zase.</p>
               <p>Kar se tiče vsebinske točke, je treba poudariti, da kriminalci ponavadi govorijo, da
               je govor o kriminalu nemoralen. Da pa v Liberalni demokraciji govorijo, da je govor o
               korupciji nemoralen, in da v Združeni listi socialnih demokratov govorijo, da je
               govor o korupciji nesmiseln. V Slovenski nacionalni stranki seveda temu ne moremo
               pritegniti niti pritrditi. Prepričani smo, da je govor še kako potreben, prav tako
               oziroma še pomembnejše pa je s tega področja ukrepati. Žal pa vidimo da slovenska
               vlada, torej vlada Republike Slovenije, do sedaj na tem področju ni ukrepala še niti
               enkrat.</p>
               <p>Po naši oceni mora biti človek član LDS-a, da lahko trdi, da korupcije v naši državi
               ni. Problem pa v Slovenski nacionalni stranki vidimo večplastno. Prvič je seveda to
               vprašanje tako imenovanih povezanih oseb - meni je žal, da mi je Liberalna
               demokracija dovolila le 20 minut za razpravo in zato ne bom mogelnašteti niti
               povezanih oseb - , ampak dejstvo je, da je na vseh teh dokumentih cirka 15 strani
               izključno povezanih oseb, ki obvladujejo finančno-gospodarske tokove z žegnom vlade.
               Vsi ti finančno-gospodarski tokovi pa se odražajo v povečanju javnega dolga zaradi
               tega ker vsi ti gospodje, ki jih sedaj tako močno in na veliko hvalite, delajo na ta
               račun, da delajo z javnim denarjem za svoj dobiček in seveda negativno pa prikazujejo
               oziroma negativnost pa se prikazuje v tako imenovanem javnem dolgu.</p>
               <p>Mislim, da vas je lahko pošteno sram, predvsem vas, v Liberalni demokraciji, da niti
               za trenutek ne pomislite, da vsi vi počnete in povečujete javni dolg, ki je že v tem
               trenutku prek 700 tisoč tudi na vsakega novorojenčka, ravno zaradi takega početja, ko
               govorite, da je nemoralno spregovoriti o korupciji - lepo vas prosim. Iskreno upam,
               da ni to celotna značilnost Liberalne demokracije, ampak da je to vaša individualna
               značilnost.</p>
               <p>Drugi segment problematike, ki ga vidimo v okviru poslanske skupine Slovenske
               nacionalne stranke, je seveda vprašanje nepriznavanja obstoja korupcije. To se je
               dokazalo v preteklem tednu, zelo na kratko, ko je kolegij onemogočil vsebinsko
               razpravo, tako, ki bi tudi meni dovoljevala, da bi govoril o imenih in priimkih in o
               podjetjih, ampak žal, vi ste mi to onemogočili. In pa drugič, navsezadnje tudi
               ignoranca televizije Slovenije, ki navkljub zakonski določbi ne spremlja dela na ta
               način, kot bi ga morala, in si seveda s tem ne zasluži financiranja iz naslova
               naročnine.</p>
               <p>Tretja zadeva oziroma segment, ki ga vidimo problematičnega v okviru poslanske
               skupine Nacionalne stranke, je seveda delo po eni strani tega parlamenta, po drugi
               strani slovenske vlade. Vlada si zakriva oči ali pa trdi, da to ni v pristojnosti
               vlade. Vsaj meni bo večnoostalo v spominu govor predsednika vlade gospoda Ropa, ki je
               okoli vprašanja SIB banke rekel: "Ja, to se pa ne tiče vlade Republike Slovenije."
               Ja, koga se pa tiče - vlade republike Avstrije ali koga drugega? Verjamem, da je ta
               način razmišljanja po blizučlanom vladajoče koalicije v tem parlamentu.</p>
               <p>V okviru naslednjih zadev, torej, delovanja parlamenta je pa dejstvo, da poskušate
               zapirati usta. V Nacionalni stranki smo te dneve pridobili predlogov opozicijskih
               poslancev, da bi se o korupciji v preteklih nekaj letih razpravljalo. Prva zadeva, ki
               jo je postavil gospod Pukšič o podkupovanju poslanca, ste v vladajoči večini
               zavrnili. Drugi primer o sumljivih stečajnih postopkih, ki jih je predlagal kolega
               Jerovšek, ste zavrnili. Tretji primer, problematiko sklada obrtnikov ste v vladajoči
               stranki zavrnili. Četrti primer. O nadzoru vlade nad poslovanjem Telekoma in njegovih
               firm ste v državnem zboru kolegi iz vladajoče večine zavrnili. V nadaljevanju teh
               predlogov, da ne bom seveda vseh bral, bom izbral nekatere. Govor o lastninjenju
               temeljne organizacije v okviru Slovenske Bistrice, ki ga je podal predlog kolega Sok,
               ste zavrnili. Niste dovolili niti debate o tem. V nadaljevanju o verodostojnosti
               podatkov finančnega poslovanja države, predlog je dal v procedurokolega Bajuk, ste
               zavrnili. Nadalje, zaščita slovenskega delavca, predlog je dala v proceduro Slovenska
               nacionalna stranka - ste zavrnili. Slovenska nacionalna stranka je nato dala še kar
               nekaj teh predlogov, vse po vrsti zavrnili. V nadaljevanju izvajanje zakona o javnih
               naročilih ste zavrnili, zopet niste dovolili razprave. V nadaljevanju: opravljanje s
               kapitalskimi deleži ste zopet v tem parlamentu zavrnili. In seveda, teh stvari je še
               ogromno in ogromno in naj vam povem, da ste vse to zavrnili samo v tem mandatu. Če bi
               poiskal dokumentacijo iz prejšnjega mandata, bi bili verjetno ti podatki še mnogo
               bolj grozljivi, kajti ljudje bi dejansko spoznali, da v ničemer nočete spregovoriti,
               kajti vedno uporabljate en in isti argument: o tem je nesmiselno spregovoriti, nimamo
               moči in pozabljate, da je to Državni zbor Republike Slovenije, da ima celotno
               zakonodajno vejo oblasti v svojih rokah, obnašate pa se izključno, oprostite izrazu,
               kot reve.</p>
               <p>Četrti segment, ki ga vidimo v Nacionalni stranki kot sporen in enega izmed tistih,
               ki omogoča korupcijo in pa klientalizem v naši državi, je vprašanje razpisov. Nihče
               oziroma transparentnost razpisov je nulta. Nam je uspelo v okviru poslanske skupine
               pridobiti seznam prek 1000 podjetij, nikjer pa se seveda ne da videti -in če povežemo
               z drugim segmentom, vprašanje povezanih oseb - kam to pripelje. Pripelje pri skoraj
               eni tretjini vseh podjetij s povezano osebo, institucionalizirano v obliki Liberalne
               demokracije. In naj še kdo reče, da Liberalna demokracija ne sodeluje vtovrstnem
               početju! Dokaj hitro, skratka, postane jasno, da A in Ž v negativnem pogledu ima v
               rokah Liberalna demokracija.</p>
               <p>V dnevih ko je potekala razprava, torej glede te izredne seje, predvsem - kolega
               Jakiča sem že prej prosil, če se lahko umiri, hvala</p>
            </sp>
            <sp xml:id="SDZ3-Izredna-44-2004-05-06.sp227">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp xml:id="SDZ3-Izredna-44-2004-05-06.sp228">

               <speaker>SAŠO PEČE:</speaker>

               <p>V dnevih ko je potekala razprava okoli izredne seje .../Oglašanje iz klopi./ Ti imaš
               spomin kot zlata ribica, pomeni, da v 3 sekundah pozabiš, sedaj pa se umiri, prosim.
           </p>
            </sp>
            <sp xml:id="SDZ3-Izredna-44-2004-05-06.sp229">

               <speaker>PREDSEDNIK BORUT PAHOR:</speaker>

               <p>Mir! Ne žalite kolegov. Kolegi pa ne smejo posegati v vašo razpravo.</p>
            </sp>
            <sp xml:id="SDZ3-Izredna-44-2004-05-06.sp230">

               <speaker>SAŠO PEČE:</speaker>

               <p>V dnevih, ko je potekala razprava v okviru državnega zbora, ....</p>
            </sp>
            <sp xml:id="SDZ3-Izredna-44-2004-05-06.sp231">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Izredna-44-2004-05-06.sp232">

               <speaker>SAŠO PEČE:</speaker>

               <p>... so se ponujale različne rešitve. Samo v okviru poslanske skupine Slovenske
               nacionalne stranke smo dobili prek 300 pisem podjetnikov, ki nikakor ne morejo priti
               v stik z državo predvsem na področju razpisov. In kje je tu konkurenca? Da na vseh
               razpisih oziroma na večini razpisov pa so izbrana podjetja, ki kapitalskoin pa
               prijateljsko sodelujejo z Liberalno demokracijo. Kje je tu konkurenca? Kje je zdrava
               konkurenca? Ni je, tako kot ni zdrave konkurence v slovenski politiki. Ni enakih
               pogojev za podjetja, ni možnosti za enak nastop na trgu.</p>
               <p>V nadaljevanju: kako državni zbor konkretno rešuje vprašanja klientalizma, verjetno
               boste ponovno razočarani. Nekaj desetkrat se je ta državni zbor srečal z zakoni, ki
               imajo finančne posledice pomagati Slovenskim železnicam. Vedno z istimi argumenti,
               češ da so slovenske železniceprešle tisto obdobje težkega osamosvajanja Republike
               Slovenije, da smo mogli posodobiti tako infrastrukturo kot osnovna sredstva in
               obratna sredstva. Nekaj desetkrat. Preteklič smo se srečali ped mesecem dni v tem
               državnem zboru. Navkljub vedenju poslancev državnega zbora, da tovrstno početje
               seveda povečuje javni dolg, je državni zbor, ne da bi imeli sploh v tistem mandatu
               ministra, kajti minister je nastopil funkcijo v istih 24 urah, ste poslanci Liberalne
               demokracije navkljub vedenju, da Slovenske železnice, ki jih med drugim - mogoče vam
               bo sedaj malo bolj zanimivo - v tistem obdobju, ki ga bom sedaj navedel, je bil
               glavni nadzornik gospod Bandelj, današnji generalni sekretar vlade, nekdanji minister
               in seveda zelo pomemben član Liberalne demokracije. Mogoče vas bo zanimalo.</p>
               <p>Slovenski holding oziroma slovenske železnice so samo v obdobju 2000 do 2003
               sprejemale različne pogodbene storitve. Naštel bom nekaj najpomembnejših segmentov,
               in sicer: prvič, poslovno finančno sodelovanje je - naj bi - za Slovenske železnice
               izvajali dve podjetji. Vrednost je bila okoli 200.000 evrov, za eno in za drugo
               podjetje okoli 10 milijonov slovenskih tolarjev. Vedeti moramo, da s sprejemom
               zakonskih obveznosti, ki smo jih imeli več kot 10 v preteklem obdobju, te obveznosti
               sprejema država Republike Slovenije, državljani in državljanke v zameno za povečanje
               javnega dolga. Na področju odvetniških storitev so samo za to podjetje, ki ste mu več
               kot desetkrat namenili finančna sredstva in katere glavni nadzornik je bil eden izmed
               vidnih članov Liberalne demokracije, opravljale odvetniške storitve, tri odvetniške
               pisarne in samo prva je v treh letih odvetniških storitev od holdinga oziroma
               slovenskih železnic dobila prek 200 milijonov slovenskih tolarjev. V nadaljevanju:
               sodelovanje oziroma svetovanje na področju revizije in davčnega svetovanja - v treh
               letih 60 milijonov slovenskih tolarjev za svetovanje na tem področju. In da ne bomo
               ostali skromni, so si v tem holdingu oziroma vas slovenskih železnicah privoščili
               isto v teh treh letih tudi svetovanje na področju odnosov z javnostmi, oglaševanjem.
               To so opravljala kar štiri podjetja, vsako od teh podjetij je dobili nekaj milijonov
               slovenskih tolarjev za to svojo dejavnost.</p>
               <p>V nadaljevanju: izdelava različnih študij. Slovenske železnice oziroma holding najame
               z izdelavo različnih študij 16 podjetij. Vsako od teh 16-ih podjetij v tem obdobju
               katerega navajam, je prejelo zopet nekaj 10 milijonov slovenskih tolarjev. Nadalje so
               seveda te pogodbe bile še za področje svetovanja pri najemu dolgoročnih posojil. Ne
               samo, da so imeli finančno svetovanje sklenjeno pri nekom drugem, ampak posebej so še
               imeli sklenjeno svetovanje za najem dolgoročnih posojil. Za to svetovanje, da jim je
               nekdo svetoval, ali se izplača vzeti kredit ali ne, so zopet plačali nekaj milijonov
               slovenskih tolarjev. In pa seveda, ne na koncu, ampak da vas ne bom več dolgočasil,
               ker vidim, da vas dolgočasim, da vam je čisto vseeno za javni dolg in da vam je čisto
               vseeno za stanje v naši državi, bom zaključil s svetovanjemv povezavi z
               računalniškimi programi, kjer so slovenske železnice oziroma holding ponovno sklenile
               nekaj pogodb s šestimi podjetji za zopet nekaj milijonov slovenskih tolarjev. In
               seveda, kaj je to najhujše? Najhujše je to, da so na nadzornem odboru slovenskih
               železnic, ki je bil v nadzornem svetu 10.3.2004. leta - imam magnetogramski zapis -
               ugotovili, da nobeno od teh podjetij za opravljanje te dejavnosti ni bilo izbrano na
               javnem razpisu. Vse mimo javnega razpisa! In ko slovenske železnice zaradi onega ali
               tretjega razloga pravijo, da pridejo v negativno finančno stanje, ni čudno, ob takih
               pogodbah, ki jih sprejemajo oziroma sklepajo, da rabijo denar, ta državni zbor vedno
               velikodušno reče seveda, naredimo to. Ali ni to neke vrste politična korupcija,
               danadzorni svet tega podjetja ugotovi, torej, da razpisi, da pogodbe niso bile
               sklenjene na podlagi razpisov? In pa drugič, da je eden izmed vodilnih mož Liberalne
               demokracije v temu obdobju vse to spregledal. Celo prejšnji mesec ste sprejeli enega
               izmed takih aktov, šlo je konkretno za 35 milijard slovenskih tolarjev odpisa
               dolgoročnih kreditov za višine 24 milijard in kratkoročnih v višini 10 milijard
               slovenskih tolarjev. Ampak ta državni zbor je seveda to sprejel oziroma se
               opravičujem, vladajoča koalicija je to seveda sprejela! In obrazložitev, kaj je vlada
               ob vsem tem zapisala, je preveč smešna, da bi bila resnična. Tudi debate ni bilo
               nobene. 20 minut razprave in še to po večini predstavnikov Slovenske nacionalne
               stranke.</p>
               <p>V okviru slovenskih železnic je seveda veliko še povedati, žal pa mi je, da mi ravno
               vi, v vladajoči večini niste dali na razpolago več časa. Skratka, sodelovanje tako
               pri finančnem svetovanju odvetniških storitvah, svetovanju z odnosi javnostmi,
               izdelavah različnih študij in davčnem svetovanju bi lahko pripisali podjetju, kjer je
               zaposlen samo direktor, zaradi tega ker nima nobene lastne službe, da bi mu to
               opravile. Toda gigant kot slovenske železnice v tistem obdobju oziroma holding danes
               pa ima zaposlene ljudi za to isto delo, ki gaoni najemajo pri tretjih osebah. No,
               ugotovili smo že, da seveda javnega razpisa po ugotovitvah nadzornega sveta iz
               letošnjega leta ni bilo. Tudi to vas ne prizadene, ker vam je čisto vseeno.
               Naslednjič, ko bodo vaši prijatelji, kapitalski in pa politični ponovno potrebovali
               denar, boste pač dvignili roke v tem parlamentu, ne zavedajoč se, da s tem povečujete
               javni dolg. Da denar, o katerem mi odločamo, da je res po eni strani samo navidezen,
               ker za njega nihče ne odgovarja, in zato ga s tako lahkoto prerazporejate. Toda, če
               bi ga prerazporejali po vzoru Nacionalne stranke, torej, da bi denar prišel v roke
               tistih, katerih kriterij ni politična pripadnost, ampak potreba in pa kvaliteta naše
               družbe, bi bilo sprejemljivo. Ko pa na ta način spodbujate, po mojioceni - poudarjam,
               po moji oceni - klientelizem in korupcijo v naši državi, po drugi strani pa vaš
               predstavnik v uvodnih besedah spregovori in sporoči slovenski javnosti, da o
               korupciji govoriti je nesmiselno oziroma se opravičujem, to je bilo stališče Združene
               liste. LDS je povedala, da je nemoralno! In kam nas potem pripelje ta državni zbor? V
               državnem zboru so se zapleti oziroma v slovenskih železnicah so se zapleti okoli
               slovenskih železnic kar razmnoževali, tako okoli prodaje starih lokomotiv, kjer
               jebilo nekaj milijard, milijonov tolarjev izgube, kjer sta moja poslanska kolega
               Zmago Jelinčič in Bogdan Barovič kar nekajkrat postavljal poslanska vprašanja na
               slovensko vlado, je pač vedno bil odgovor: ja, pač se zgodi.</p>
               <p>Ampak, da vas ne bom dolgočasim, ker vidim, da vas dolgočasim z zgodbo trošenja
               javnih financ, bi rad še spregovoril še o nekaterih drugih primerih, glede na to, da
               ste očitali, da nočemo biti konkretni. Poglejte, drugi primer, ko je minister Kopač -
               verjetno veste, da je to minister v slovenski vladi - zaradi podjetniških interesov v
               področju Volovja rebra iz strokovno opredeljenega območja evropskega pomena,
               evropskega pomena izločil to področje. Tebi nič, meni nič, on je izločil in je rekel:
               ta pokrajina več ne spada v to strokovno opredeljeno evropsko kategorijo oziroma
               zemljišče evropskega pomena. Isti dan je vlada Republike Slovenije sprejela novo
               različico osnovnega akta, ki se je dotikal tovrstne problematike, imenovano Natura
               2000. Isti dan, kot si je minister sam, zaradi podjetniškega interesa dovolil
               izločiti eno območje, je vlada Republike Slovenije sprejela generalno novo
               strategijo. In to navkljub nasprotovanju inšpektorskih služb, zavoda za varstvo
               narave in agencije za okolje. In seveda vprašanje, na katerega ne boste
               hoteliodgovora. Kdo je predstavljal ta podjetniški interes? Katera politična stranka?
               Odgovor je na dlani.</p>
               <p>V nadaljevanju je bilo tudi govora, da nič konkretnega o Pošti Slovenije. Ne rabimo
               pogledati daleč nazaj, vemo, generalni direktor Pošte Slovenije je bil dolgo časa
               nazaj, predsednik mestnega odbora Liberalne demokracije v Mariboru. In kaj se zgodi
               pri ceniku Pošte Slovenije. Za isto storitev, institucija Liberalne demokracije plača
               trikrat manjši znesek kot ga plača druga politična stranka, ampak to niti ni
               pomembno, ali pa kot ga plača državljan ali državljanka Republike Slovenije. Gospodje
               in gospe, vaše poizvedovanje nedolgo tega, ki ste ga izvajali v naši državi med
               državljankami in državljani, ko ste hoteli izvedeti, kaj je javni interes, čeprav ne
               vem, kaj vam bo odgovor, ker odgovora tako ali tako niste nikoli upoštevali, je bil
               trikrat cenejši, kot je pošiljanje pisma za navadnega občana. Ali ni to korupcija? Da
               najmočnejša politična stranka dobi račun za izvajanje poštnih storitev trikrat nižji
               kot državljan in državljanka. Zelo zanimivo. Zelo, tudi kvalitetno, verjetno delo
               Pošte Slovenije.</p>
               <p>Govor o korupciji, klientelizmu. Govorilo se je o sumu tega. Ne! Bodimo pošteni, če
               ne drugače, vsaj sami do sebe. Po moje bi morali biti tudi do državljanov in pa
               državljank. Vsa tujina, vse institucije nas opozarjajo, da je korupcija prisotna.
               Edino vi v Liberalni demokraciji, Združeni listi in pa DeSUS-u govorite: ne, to je
               nekaj, kar se v naši državi pač ne more zgoditi. Kajti mi smo sami tako pošteni, da
               je to nekaj nemogočega.</p>
               <p>Gospodje in gospe! Ni namen, garantiram lahko za kateregakoli poslanca Slovenske
               nacionalne stranke izmed štirih in po vsej verjetnosti ni namen nobenega izmed
               poslancev, ki so podpisali sklic izredne seje, da bi danes valili krivdo enega na
               drugega. Namen je to, da se vi zresnite in poskušate nekaj narediti, da korupcije ali
               pa klientelizma več v naši družbi ne bo ali pa ga bomo zminimizirali. Ampak, zakaj
               tega nočete? Vi, oprostite, gospodje in gospe, ampak spodbujate klientelizem.
               Spodbujate korupcijo v naši družbi s tem, ko ne dovolite niti, da bi spregovorili
               pošteno o tej zadevi. Kolega Barovič, jaz te prosim, kolega Barovič...</p>
            </sp>
            <sp xml:id="SDZ3-Izredna-44-2004-05-06.sp233">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Izredna-44-2004-05-06.sp234">

               <speaker>SAŠO PEČE:</speaker>

               <p>Kolega Barovič!</p>
            </sp>
            <sp xml:id="SDZ3-Izredna-44-2004-05-06.sp235">

               <speaker>PREDSEDNIK BORUT PAHOR:</speaker>

               <p>Mir v dvorani. Tudi...</p>
            </sp>
            <sp xml:id="SDZ3-Izredna-44-2004-05-06.sp236">

               <speaker>SAŠO PEČE:</speaker>

               <p>Jaz te prosim, če pokažeš fascikel, to so dopisi samo zadnjih desetih dni o
               domnevnih nepravilnosti. Ampak, kako naj to predstavim, če imam 20 minut na voljo? In
               če ste prepričani, da korupcije ni, ali ne bi bilo veliko bolje,...</p>
            </sp>
            <sp xml:id="SDZ3-Izredna-44-2004-05-06.sp237">

               <speaker>PREDSEDNIK BORUT PAHOR:</speaker>

               <p>Kolega...</p>
            </sp>
            <sp xml:id="SDZ3-Izredna-44-2004-05-06.sp238">

               <speaker>SAŠO PEČE:</speaker>

               <p>... da bi skozi razpravo to lahko dokazali, ne pa da jo omejujete.</p>
               <p>V okviru Nacionalne stranke, ne samo da smo ogorčeni nad razmišljanjem in pa
               miselnostjo vladajočih strank. Gospodje in gospe, vaša miselnost je vaša pravica. Žal
               pa je, da povzroča nepopravljivo škodo.</p>
            </sp>
            <sp xml:id="SDZ3-Izredna-44-2004-05-06.sp239">

               <speaker>PREDSEDNIK BORUT PAHOR:</speaker>

               <p>Hvala lepa kolega Peče. Kolega, proceduralno? Prosim.</p>
            </sp>
            <sp xml:id="SDZ3-Izredna-44-2004-05-06.sp240">

               <speaker>DUŠAN VUČKO:</speaker>

               <p>Na kratko. Zelo nekorektno se mi zdi s strani gospoda Pečeta, da žali med svojim
               nastopom kolega Jakiča z neprimernimi izrazi.</p>
            </sp>
            <sp xml:id="SDZ3-Izredna-44-2004-05-06.sp241">

               <speaker>PREDSEDNIK BORUT PAHOR:</speaker>

               <p>To sem tudi opozoril.</p>
            </sp>
            <sp xml:id="SDZ3-Izredna-44-2004-05-06.sp242">

               <speaker>DUŠAN VUČKO:</speaker>

               <p>In bi bilo lepo, da se opraviči.</p>
            </sp>
            <sp xml:id="SDZ3-Izredna-44-2004-05-06.sp243">

               <speaker>PREDSEDNIK BORUT PAHOR:</speaker>

               <p>To sem tudi opozoril kolega Pečeta. Ni polemike. Nikoli. Ne med poslanci v klopi, ne
               med poslanci v klopi za govornikom. Želite opravičilo? Prosim.</p>
            </sp>
            <sp xml:id="SDZ3-Izredna-44-2004-05-06.sp244">

               <speaker>SAŠO PEČE:</speaker>

               <p>Ali resnično pričakujete, da se vam bom opravičil zaradi tega, ker sem povedal, da v
               Sloveniji obstoja korupcija? Halo!</p>
            </sp>
            <sp xml:id="SDZ3-Izredna-44-2004-05-06.sp245">

               <speaker>PREDSEDNIK BORUT PAHOR:</speaker>

               <p>Ni polemike, kolega Peče. Menil sem, da želite besedo za opravičilo, tako kot je
               prosil predhodnik.</p>
               <p>Kolega Janez Janša ima sedaj besedo. Potem pa bomo tudi sklenili s predstavitvijo
               stališč poslanskih skupin in prišli na splošno razpravo.</p>
            </sp>
            <sp xml:id="SDZ3-Izredna-44-2004-05-06.sp246">

               <speaker>IVAN (JANEZ) JANŠA:</speaker>

               <p>Hvala za besedo, spoštovani gospod predsednik. Pričakujem, da boste času, ki je itak
               skrčen na minimum, za našo poslansko skupino prišteli še eno uro, ki nam jo je prej
               dala Liberalna demokracija, če je gospod Kacin mislil resno. Rekel je da pričakuje,
               da če predlagatelji ne bodo mogli z dokazi podkrepiti svojih trditev, da se bodo na
               koncu opravičili. Jaz sem rekel, če nam za to tudi dajo svoj čas na razpolago, in je
               rekel, da LDS da čas na razpolago. Se pravi, hvala za tisto uro. Opravičila pridejo
               na koncu, če nam boste dali čas in če česa ne bomo mogli dokazati, se bomo
               opravičili. Če pa nam ne daste časa, potem je pa to zelo licemerstvo...</p>
            </sp>
            <sp xml:id="SDZ3-Izredna-44-2004-05-06.sp247">

               <speaker>PREDSEDNIK BORUT PAHOR:</speaker>

               <p>Ni polemike v klopi niti za govornikom.</p>
            </sp>
            <sp xml:id="SDZ3-Izredna-44-2004-05-06.sp248">

               <speaker>IVAN (JANEZ) JANŠA:</speaker>

               <p>Zdaj, jaz bom tukaj v bistvu naredil tisto, kar bi v normalni demokratični državi
               lahko naredil kot predlagatelj izredne seje. Se pravi pojasnil, zakaj smo sploh
               zahtevali sklic seje. In bi se ustavil že pri samem naslovu. Opazili smo namreč, da
               je nastala silna zadrega že, ko so v službah tukaj, ko so v delovnih telesih citirali
               naslov in so vedno napisali več ali manj samo prvi del. Drugi del naslova izredne
               seje, kjer piše utemeljen sum korupcije, klientelizma in pranja denarja v povezavah
               med vlado Republike Slovenije, javnimi podjetji v večinski državni lasti ter politiki
               vladajočih strank v Republiki Sloveniji, ta del se je kar spuščal, kot da tega ne bi
               bilo. To se je prvič zgodilo, doslej se vedno piše EPA III in ne vem kaj še pri
               vsakem zakonu-nepotrebne stvari, to pa je zdaj nekoga izjemno motilo.</p>
               <p>Ampak, najprej glavni motiv, zakaj smo predlagali to sejo. To sejo smo predlagali
               zato, ker ne samo da je mednarodna raziskava, ki je prišla na dan - še kasneje - ,
               ampak s komerkoli govoriš v Sloveniji, ki vodi kakšno malo ali srednje podjetje in ki
               nima nekih zvez v Liberalni demokraciji ali kakšni drugi vladni stranki, pravi, da
               je, še posebej, ko gre za javna naročila, nemogoče uspeti, če nima nekdo nekih
               političnih opor v tistih, ki pač imajo škarje in platno. Da je stanje takšno, da v
               temeljno ogroženo enakopravnost gospodarskih subjektov na trgu, da so mnoga podjetja
               z dobrimi programi z ljudmi, ki imajo ideje, ki ne uspejo, zato ker ne dobijo
               začetnega kapitala, zato ker ne uspejo na razpisih, pa so boljši, imajo boljše
               ponudbe, ne pridejo zraven. Da je problem povezave med politiki ključe stranke na
               oblasti, se pravi Liberalne demokracije, izvršilne oblasti, javnih podjetij in tako
               naprej, velik in pereč, je pred slabima dvema letoma na kongresu Liberalne
               demokracije v Portorožu zelo jasno opozoril tudi takratni predsednik Liberalne
               demokracije, predsednik vlade, sedanji predsednik države, ki je bil na mestu, s
               katerega je najbrž dobro videl, kaj se dogaja. Najbolj odmevna izjava gospoda
               Drnovška na tistem vašem kongresu, poleg tega, da ni bil izvoljen kandidat za
               glavnega tajnika, je bila, da opozarja stranko pred razraščanjem klientelizma. To je
               rekel vaš takratni predsednik. Opozarjal je stranko pred razraščanjem klientelizma v
               stranki in nasploh v izvršilni oblasti. Dva dni se je o tem opisalo, potem pa je vse
               utihnilo in klientelizma ni bilo manj, ampak ga je bilo več. Stvar se je tako
               razrasla, da je Slovenija po tej mednarodni raziskavi, ki smo jo danes že večkrat
               citirali, na zadnjem mestu od 60-ih merjenih držav in regij, ko gre za zlorabo
               notranjih informacij, kar je seveda drugi opis besede klientelizma.</p>
               <p>Gospod Gantar je govoril o nekem pismu in nekaj dni nazaj smo v ta državni zbor
               dobili pismo enega direktorja enega podjetja, slovenskega podjetja, ki je prijavil
               sum korupcijo uradu vlade za preprečevanje korupcije in ki je bil v tej svoji prijavi
               zelo konkreten. V tem pismu,ki ga je pa poslal državnemu zboru pa sta dve zelo
               zanimivi stvari. Prva je ta, da poskuša preprečiti, da bi o tem pismu razpravljalo.
               Človek je poslal to pismo uradu za preprečevanje korupcije brez tega, da bi ga
               označil za zaupno. Poslal je to pismo ambasadi tuje države, sedaj pa pravi, da
               slovenski parlament naj o tem ne bi smel razpravljati. Že ta je zelo bosa. Če je on
               poslal to ambasadi tuje države, potem najbrž ima tudi zakonodajna oblast v tej državi
               pravico, da ve, za kaj gre.</p>
               <p>Druga stvar, ki je pa čudna, je pa ta, da gospod direktor Digitela pravi, da
               nasprotuje temu, da se to pismo kakorkoli uporabi, hkrati pa ne zanika niti ene same
               trditve, ki je poslal v prijavi. To je presenečenje. Druga stvar, ki je na zanimiva,
               je pa to, da je to pismo sploh prišlo. Kaj je bilo s tem človekom, da je to pismo
               sedaj napisal, ali mislite, da je gledal televizijo in da se je spomnil, da bi bilo
               dobro to pismo napisati? Ne! Ali je dobil dobre posle ali pa dobre grožnje, drugega
               motiva tukaj ni. Če bi takšno pismo prišlo v nek drug parlament v kakšne druge države
               Evropske zveze, v katerih sedaj smo, bi bil to šok dneva in novica dneva in bi se vsi
               spraševali, kako je to možno. Ta lik bi nastopal na televizijah in v časopisih in bi
               ga vsi spraševali, kako je to možno. Prijaviš korupcijo, potem pa si proti temu, da o
               tem sploh govori ali pa se seznani parlament.</p>
               <p>Ampak, da gospoda direktorja Digitela potolažim, mi tega pisma nismo dobili od njega,
               mi tega nismo dobili od njega, mi so dobili celoten spis, ki ga je urad vlade za
               preprečevanje korupcije brez kakršnekoli oznake zaupnosti, mislim, da je bila
               podpisana oseba gospod Drago Kos, ki ste ga zadnjič izvolili na neko drugo mesto,
               poslal državnemu tožilstvu. In to citiramo v tem našem materialu - ne tisto pismo,
               ampak celotno poročilo državnemu tožilstvu. Urad vlade za korupcije, ki je vaš urad,
               vi ste tam postavljali ljudi, vladajoča politika, ugotavlja, da so tukaj navedbe, ki
               bi lahko tudi držale, zato tega niso zavrgli, ampak so to odstopili tožilstvu.</p>
               <p>Kaj piše v tej prijavi? Glede na vse navedeno, to je ta prijava, direktor tega
               podjetja, utemeljeno sklepamo, da je Mobitel leti 1997, 1998 ter 1999 prek svojega
               dobavitelja na račun odvetniške pisarne v Švici transferiral znatna sredstva, ki so
               bila v nadaljevanju uporabljena: za nagrajevanje ljudi, ki so odločali o izdajanju
               dovoljen Mobitelu, za nagrajevanje ljudi, ki so s svojo politično močjo ter vplivi
               omogočali Mobitelu protiustavno monopolno delovanje, za nagrajevanje ljudi, ki so
               odločali o podeljevanju koncesij, za nagrajevanje ljudi, ki še vedno preprečujejo, da
               bi sodišče odločalo o spornih dejanjih izvršne oblasti pri podeljevanju dovoljenj
               oziroma koncesij za GSM storitve. Hude trditve, ki, ko jih tako prebereš, rečeš,
               morda drži, morda ne drži. Ampakiz dokumentov, ki jih bomo predstavili v
               nadaljevanju, boste videli, da to očitno drži, če nam boste seveda dali čas. Sedaj
               tukaj naprej piše, po našem prepričanju za stanje, ki je bilo vzpostavljeno na
               sektorju GSM telefonije v Sloveniji, ni racionalnih razlogov, ampak je bil edini
               cilj, da vplivni posamezniki, ki izhajajo iz političnih in gospodarskih elit,
               pridobijo čim večjo materialno korist. Pričakujemo, da bo naslovni urad storil vse,
               kar je potrebno, da razišče ter ugotovi: kdo so pravne in fizičneosebe iz Republike
               Slovenije in so opravljanje konzultantske storitve z Ericssonom ter prejemale
               honorarje od švicarskih odvetnikov? Kako so bile te osebe povezane z najvišjimi
               predstavniki izvršne politične oblasti? Za kakršnekoli dodatne informacije smovedno
               na voljo itn. To je šlo, mislim, da tožilstvu enkrat lani poleti. Mi smo včeraj
               vprašali predstavnike vlade, ministrstva za pravosodje - iz tožilstva tako ni bilo
               nobenega, čeprav je bil vabljen na sejo odbora - , kaj se je dogajalo s to prijavo
               urada za preprečevanje korupcije. S težko muko smo izvedeli, da so to prijavo prejeli
               in da jo je generalno državno tožilstvo odstopilo ljubljanskemu tožilstvu. To je vse.
               In še to je bilo rečeno, da nobenih postopkov ni bilo izvedenih, zato ker so se
               pozanimali, kako poteka preiskava v Švici in na Švedskem, in da tam stvar še ni
               končana in da jih bodo morda sedaj v enem mesecu obvestili. Ampak tukaj v prijavi
               zelo jasno piše, kaj se pričakuje, da se tukaj ugotovi, ne v Švici ali pa na
               Švedskem, kdo so te osebe. Kolikor bi se hotelo prek Interpola ali Eurojusta
               zaprositi za te podatke, bi jih dobili v enem tednu. Ampak to se je, če se je zgodilo
               - rečeno je bilo, da se je zgodilo šele sedaj po sklicu izredne seje. Šele sedaj se
               je nekdo pozanimal. Ampak že samo če na Internetu preletite objave v zvezi s tem,
               boste ugotovili, da gre za resno stvar, da preiskava poteka tako na Švedskem kot v
               Švici. V Švici še posebej; zadevo prijavila OBS Banka, ker je odkrila 18 čudnih
               transakcij na svojih računih v višini prek 350 milijonov frankov. Spiegel je pisal,
               da so to računi ljudi iz Slovenije in še nekaterih drugih vzhodnoevropskih držav. Že
               takrat, ko je bilo to objavljeno, bi verjetno moral kakšen organ pri nas
               samoiniciativno to preveriti. Zanimivo je pa to, da v tempisanju, takrat ko je bilo
               lani objavljeno, nihče ni omenil Mobitela. Vsi so omenjali fizične osebe iz Slovenije
               v zvezi s telekomunikacijami. S telekomunikacijami se v Sloveniji ukvarja več
               podjetij, ampak samo Mobitel je zanikal, da nima nič s tem, čeprav sploh ni bil
               omenjen. Zanikali so še prej, preden jih je kdo omenil. Če pogledate vse te objave,
               boste videli, da te omembe ni bilo, je bil pa takoj demanti. Čudno, praktično
               nepotrebno!</p>
               <p>No, sedaj pa poglejmo, kje je izvirni greh vsega tega, kar se dogaja na področju
               telekomunikacij in ni v redu. Tukaj smo imeli prej ministra, ki je govoril o tem, pa
               tudi v teh papirjih, ki smo jih dobili od Telekoma in Mobitela piše, kako je vendar v
               redu, da imamo v Sloveniji uspešno podjetje na področju mobilne telefonije, ki
               obvlada toliko in toliko trga, ki lahko financira šport, gasilce, celo cerkvene
               prireditve in tako naprej. To je v redu! Ampak, ali ne bi bilo bolje, da bi na tej
               zelo propulzivni gospodarski dejavnosti imeli dvoje takšnih podjetij. Pa jih ni, zato
               ker se je zatrla vsaka domača konkurenca že na začetku. Na koncu se je dovolila
               predvsem tuja, ker se je morala zaradi pritiska Evrope, in danes imamo tukaj predvsem
               rastočo tujo konkurenco. In jokati sedaj, da tisti, ki je proti monopolu, dela proti
               nacionalnem interesu, je pa malo huda. To področje je bilo ekspanzivno, namesto enega
               uspešnega podjetja, kot je Mobitel, bi lahko imeli dva, domača. Vendar pa se je nekdo
               ustrašil, da bi to morda vodilo h kakšnemu pluralizmu, da bi to imelo tudi kakšne
               druge posledice, da se to ne bi dalo kontrolirati, ker gre za milijarde in milijarde,
               in se je ta konkurenca preprečila. In poglejmo, kako je to potekalo.</p>
               <p>Samo podjetje Mobitel je bilo ustanovljeno novembra 1991. Najprej se je ukvarjalo z
               analognim sistemom NMT, enakim kot na Hrvaškem, tudi najprej je bila centrala tam in
               potem se je to preneslo sem. Kompleten sistem NMT 4100 je bil zgrajen z denarjem
               naročnikov. Tisti, ki je takrat plačal zelo drago naročnino NMT, je v bistvu
               vzpostavil Mobitel. Po analogiji zavarovalnice Triglav bi morali biti vsi tisti
               delničarji, ker se je sistem s tem vzpostavil.</p>
               <p>Ker je bil to monopolni položaj, je sistemu omogočal velike dobičke. Prva cena za
               priključek z mobilnim aparatom je bilo v začetku 14.600 nemških mark, silna sredstva
               - vse skupaj. Potem je to počasi padalo, ampak bistveno počasneje kot zunaj in iz
               tega so pritekala znatna sredstva. Leta 1992 je bil prvi poskus privatizacije firme
               Mobitel. Ocenili so vrednost na 6 milijonov takratnih nemških mark, vendar je
               privpisu in razdeljevanju delnic nastal konflikt znotraj tega kroga, ki je skušal
               Mobitel privatizirati, in poskus je propadel. Že leta 1992 se je v Mobitelu poskušal
               uvesti GSM sistem. Objavljen je bil javni razpis, kjer je bila izbrana ponudba
               Ericsson. Takrat je na velike nepravilnosti pri tem razpisu opozoril pisno celo
               takratni minister za finance, gospod Mitja Gaspari, ampak kaj dosti ni pomagalo. Na
               ministrstvu za promet in zveze podpore za uvedbe GSM Mobitel ni bilo. Takrat je
               veljala politika, naj bi to razvijal Telekom. Mobitelu je takrat do neke mere to še
               ugajalo, ker ni bilo konkurence, NMT je bila edina mobilna telefonija in so dobički
               vseeno pritekali. Leta 1995 se je začel pripravljati nov zakon o telekomunikacijah,
               hkrati pa je obstajalo stališče v javnosti in tudi v strokovni javnosti, da je treba
               GSM telefonijo uvesti tako, da se hkrati podeli več koncesij, ne samo ena. Da se
               hkrati podeli več koncesij, tako kot je bil razpis, recimo, za tretjo generacijo in
               pa za 1900, in da se zadeva že od začetka razvija konkurenčno, da bodo storitve
               cenejše in da se na ta način res kvalitetno morda tudi doma zapolni trg pred prihodom
               tuje konkurence. Vendar pa se je v tem nekaj zganilo. V Liberalni demokraciji je
               prišlo do odločitve, formalno naj bi jo sprejel strokovni organ oziroma
               poslovno-razvojni svet Liberalne demokracije, ki ga je takrat vodil Peter Rigel. Na
               podlagi tega je bil potem objavljen mednarodni razpis za zbiranje ponudb za izgradnjo
               GSM sistema za celo Slovenijo. Ponovno je bil izgnan Ericsson, seveda je bil za 30%
               dražji od drugega naslednjega ponudnika. V začetku novembra 1995 je začel sistem GSM
               poskusno delovati brez kakršnihkoli dovoljenj. Podana je bila prijava, vendar se kaj
               bistveno ni spremenilo, začel pa se je politični proces.</p>
               <p>Vlada Republike Slovenije je potem na svoji 173. seji 4. decembra 1995 sprejela
               sklep, da se Mobitelu omogoči pričetek delovanja že v januarju 1996. Pri tem so
               enostavno pozabili na prejšnje odločitve, da je treba podeliti več koncesij, da je
               treba tudi na področju telekomunikacij razvijati liberalizacijo, čeprav je to delala
               LDS. In minister, čeprav je takrat formalno iz druge stranke kot LDS, zdaj pa je v
               LDS - morda tudi zaradi tega, je te zahteve operacionaliziral. Kako je stvar
               potekala? Kako je potekala, da malo skrajšam, zelo nazorno povem, zapisnik sestanka,
               kjer se je odločilo oziroma zabeležka sestanka, kjer se je odločilo, kako bo z
               razvojem GSM telefonije oziroma z monopolom GSM telefonije v Sloveniji. Še prej pa je
               bila razveljavljena poskusna licenca drugemu domačemu operaterju, ki je to imel
               poskusno in je to večkrat podaljšal. In nata način se je dejansko zagotovilo, da
               nekaj let tukaj ni bilo nikakršne konkurence in to v času, ko je bilo to najbolj,
               najbolj pomembno.</p>
               <p>Zdaj pa poglejmo ta sestanek, sestanek, ta zabeležka vse pove. Napisal pa jo je
               takratni direktor direkcije za telekomunikacije pri pristojnem ministrstvu. Ta
               sestanek je bil 11. januarja 1996, pred volitvami, ob šestnajsti uri, prisotni so
               bili: minister, gospod Igor Umek, državni sekretar Stanko Perper, gospod Anton Majzen
               direktor Mobitela, Alojz Zupan, direktor Telekoma, Alfonz Medved, direktor Pošte in
               Zvonko Bajec, direktor agencije, ki je bila pristojna za to. Takole pravi: "Na tem
               sestanku so mi kot direktorju predložili dva dokumenta, in sicer odločbo, ki bi jo
               naj izdalo ministrstvo za promet in zveze in naj bi jo podpisal minister, s katero se
               družbi Mobitel dodeli dovoljenje za operaterstvo GSM sistema na 900 mHz v Republiki
               Sloveniji, in odločbo oziroma radijsko dovoljenje po takratnem zakonu, ki naj bi jo
               izdala uprava Republike Slovenije za telekomunikacije in bi jo seveda moral podpisati
               direktor te uprave. In s tem bi se določeno število radijskih frekvenc pač dalo
               Mobitelu."</p>
               <p>Direktor uprave se je uprl temu. Skliceval se je, in tukaj je to zelo konkretno z
               zakonsko podlago argumentirano, na to, da drugi akti zahtevajo, da se podeli več
               frekvenc oziroma več koncesij več domačim ponudnikom - takrat ni noben tuj še
               konkuriral. Pridobljeno je tudi mnenje inštituta za javno upravo pri pravni
               fakulteti, v katerem je bilo ravno tako rečeno, da so ti akti, ki naj bi se
               podpisali, nezakoniti. Ampak potem vse to ni nič pomagalo. Takole pravi direktor
               uprave: "Minister mi je rekel, da če ne bom podpisal, me lahko tožijo zaradi
               različnih stvari. Povedal mi je, da ve, katera podjetja sem obiskoval. Nato mi je
               dejal, naj si ne dovolim, da zaradi mene sklicujejo sejo vlade, kajti v kolikor
               zadeve ne uredimo, ima od predsednika vlade mandat, da vlado skliče. Izročili so mi
               prej navedeni sklep vlade in pravno mnenje ministrstva za promet in zveze s pripombo,
               naj si ne dovolim temu mnenju ugovarjati. Priložene dokumente so nato večkrat
               spreminjali. Iz prvotne odločbe je nato nastal dokument, vsi ti dokumenti so tukaj v
               prilogi, v katerem vlada Republike Slovenije, oziroma ministrstvo za promet in zveze
               ugotavlja, da je družba Mobitel d.d. Ljubljana operater GSM sistema v Republiki
               Sloveniji. Dokument je na zahtevo in vztrajanje in vpričo ministra na tem sestanku
               podpisal državni sekretar, gospod Stanko Perpar. Tudi na ta dokument mnenje, navkljub
               dolgotrajnemu, prigovarjanjunisem hotel podati z obrazložitvijo, da se o tako
               pomembnih vprašanjih za nadaljnji razvoj naše države ne morem odločati na hitro, na
               takšnem, na hitro sklicanem sestanku brez potrebne strokovne utemeljitve ter da nisem
               prepričan o tem, da je v skladu z veljavno zakonodajo. Vendar sem kljub temu na
               zahtevo ministra nato moral podpisati izjavo, da uprava Republike Slovenije za
               telekomunikacije namerava v skladu s predpisi izdati radijska dovoljenja v eni
               tretjini predvidenega frekvenčnega pasu, 900 mHz, družbi Mobitel d.d. za delovanje
               GSM mobilne telefonije v Republiki Sloveniji. Ker ni bilo druge niti približne pravne
               podlage, je bilo rečeno in na izjavi je bilo potem tudi pripisano, da se izjava
               podaja z namenom pridobitve članstva v GSM društvu. Čista prevara, ki bi morala pasti
               na vsakem sodišču, pa ni padla. Minister je na tem istem sestanku od gospoda Zupana,
               ki je bil takrat direktor Telekoma, zahteval, da se Telekom odpove operaterstvu za
               GSM v korist družbe Mobitel. Gospod Zupan tega ni hotel potrditi, češ da mora takšen
               sklep podati upravni odbor Telekoma. Kljub temu da je bila ura že pozna, je minister
               od direktorja, gospoda Zupana zahteval, da takoj naslednji dan skliče upravni odbor.
               Opomba - upravni odbor Telekoma je naslednji dan tak sklep tudisprejel. Sestanek je
               bil zaključen približno ob 23. uri ob šampanjcu, ki ga je imel pripravljenega
               zadovoljni gospod direktor Mobitela že s seboj.</p>
               <p>Tako je oblast v času Liberalne demokracije določila za vrsto let monopol na področju
               GSM telefonije. Pot do izkoriščanja tega vira brez kakršnegakoli nadzora je bila
               odprta. Govori danes, kako mi, ki zahtevamo večjo transparentnost in enakost
               gospodarskih subjektov na trgu, napadamo neko uspešno podjetje ali pa imamo kaj proti
               temu uspešnemu podjetju, je smešno. Smešno, žaljivo, pa tudi zelo kratkovidno. Če bi
               takrat ali malo prej ali malo kasneje, kot je bil ta sestanek, bilo podeljenih več
               koncesij, več licenc, bi imeli več domačih uspešnih podjetij, bi lahko bolje pomagali
               športu in kulturi, več bi se natakalo v državno blagajno in razvoj bi bil hitrejši v
               tej državi, ker tukaj ne gre za pol odstotka bruto domačega proizvoda, ampak gre za
               znatne deleže v tem razvoju, ker je to najbolj propelzivna panoga. Ampak se to ni
               hotelo, ker se je hotela kontrola in nadzor.</p>
               <p>In v zvezi s tem podjetjem skupaj s Telekomom - zanimivo je tudi to, da dokler sta
               bila Mobitel in Telekom javni podjetji, kljub temu da je imel Telekom formalno vse
               delnice Mobitela, je vlada imenovala kar direktno upravne oziroma nadzorne svete tako
               Mobitela kot Telekoma - direktno, neposredno iz političnih foteljev. Šele v zadnjem
               času, ko se je to preoblikovalo v gospodarsko družbo v večinski države, se je skušalo
               malo zakriti ta neposredna povezava. In pipe v teh obeh podjetjih za potreba članov,
               simpatizerjev, društev,prireditev, kampanj vladnih strank, vsaj pa Liberalne
               demokracije so bile odprte na široko. Tukaj niso pogodbe, to je seznam sponzorskih
               pogodb, mislim, da samo za dve leti ali za tri leta v Telekomu. Na vsaki strani je
               40, teh je na stotino oziroma tisoč In tukaj vidimo iz tega seznama teh pogodb, da so
               dejansko ta sredstva šla na vse strani, tudi vse dele države, čeprav še vedno največ
               v Ljubljano. Mnoga gasilska društva, kulturna društva, športna društva, klubi,
               prireditve, veselice so ta sredstva dobila. Vendar ko pa malo od bliže zadeve
               pogledamo, pa vidimo, da zadeva ni tako širokogrudna in vseobsegajoča in enakopravna,
               kajti nekateri zneski so zelo majhni, tam 50, 100 tisoč, 500 tisoč, nekateri zneski
               pa zelo veliki, 20 milijonov, 30 milijonov, zraven so pogodbe "za nič delati in
               veliko zaslužiti" - po domače rečeno. Recimo v času, ko je začel svojo odvetniško
               kariero v pisarni gospoda Senice bivši minister za notranje zadeve, ki je bil tukaj
               interpeliran, in je šel potem, kot je rekel, v privatno sfero, postal politik LDS-a
               in je danes generalni sekretar vlade, gospod Bandelj, ko je bil v službi v tej
               pisarni, je z gospodom Senico Telekom sklenil pogodbo, čeprav je imel že zaposlenih,
               mislim, da 18 pravnikov, čeprav je že imel pogodbe z odvetniki zazastopanje za vsote,
               ki so nepredstavljive tudi v tem poklicu. Ta pogodba je določala, da gospod Senica
               dobi 500 tisoč neto, plus davek na mesec samo zato, ker je podpisal pogodbo, pa zato,
               da ga lahko pokličejo. Za vsako konkretno storitev, za vsak strošek, ki ga bo imel,
               pa še posebej zaračuna, vse z davkom. Ali je to slučajno bilo ravno v času, ko je
               eden od glavnih politikov LDS-a bil tam v tej pisarni ali ne, jaz ne vem. Ampak
               pogodba predstavlja tipičen, klasičen primer škodljive pogodbe na račun podjetja, ki
               je v državni lasti oziroma takrat javnega podjetja.</p>
               <p>Torej pogodba z gospodom Kocjančičem ni tako nedolžna. Ravno prej smo poslušali na
               Trenjih, kako je on to pogodbo podpisal za podjetje, ne pa zase. Ampak, kaj je
               consulting gospoda Kocjančiča? Je podjetje, kjer je on lastnik, kjer je direktor in
               kjer je edini zaposlen bil takrat; in tudi sam je delal. Žal, kljub pogodbi, ki je
               bila podpisana do časa, dokler ni prišlo do zamenjave direktorja Telekoma leta 2000,
               v času Bajukove vlade, ni bilo nobenih dokazov, da je karkoli naredil, plačano je pa
               bilo vsak mesec. Nobenih strateških "razmatranj" ni bilo. Čim je bil gospod Tevž
               razrešen, je gospod Kocjančič napisal pismo, da sam prekinja pogodbo, ker verjame, da
               ne bo potrebnega medsebojnega zaupanja za sodelovanje. Se pravi, ni bila izvršena do
               konca, ker je bila tako ali tako za nedoločen čas, kolikor vem, ampak se je
               prekinila, ko je bilo jasno, da bo morda kdo zadevo pogledal. Šlo je za mastno plačo,
               plus davek, plus vsi stroški za neko strateško "razmatranje" globalizacije in
               strateških problemov. In še veliko je tega. Ko zadevo pogledamo, vidimo, da enostavno
               že prvi vtis navaja na zelo upravičene sume, da ni bilo vse v redu. Recimo, leta 1987
               je bilo sklenjenih, mislim da, 35 pogodb in aneksu medjavnim podjetjem Telekom in
               agencijo Imeldo 8000, ki je v lasti in vodenju nekdanjega poslanca, politika, člana
               številnih organov te stranke, gospoda Ocvirka za prek 300 milijonov tolarjev leta
               1997, za zadeve, pri katerih nekje lahko razbere za kaj gre, pri nekaterih pa pri
               najboljši volji ne in bi bila potrebna zelo kvalitetna institucija, ki bi ugotovila,
               zakaj je sploh šlo pri nekaterih pogodbah. Po izjavah očividcev je moral takratni
               direktor Telekoma anekse z Imeldo 8000 podpisovati kar v dvigalu, nosili so mu jih pa
               različni ljudje iz tajništva Liberalne demokracije. Obstaja utemeljen sum in
               prepričan sem, da bodo tudi kolegi iz Liberalne demokracije za to, da pristojni
               organi to pogledajo, ali je teh 300 milijonov bilo res upravičeno nakazano podjetju v
               lasti visokega funkcionarja Liberalne demokracije. In teh primerov je še veliko.</p>
               <p>V času, ko smo sklicali to izredno sejo oziroma ko smo dali to zahtevo, je bilo
               takoj v časniku Finance objavljeno, češ koliko je nekdanji direktor Telekoma Marjan
               Podobnik uporabil za razna sponzorstva. Najprej moram povedati, da podatki so bili za
               leto 2001, ko je bila tam vlada Liberalne demokracije, ki ga je kasneje tudi
               odstavila, in to ni bila v času Bajukove vlade, kot se je pisalo. V času Bajukove
               vlade je takratni predsednik Telekoma, bil je pa tam pol leta, za sponzorstva
               razdelil okoli 32 milijonov tolarjev, kar je najmanj v zgodovini tega podjetja,
               desetkrat najmanj v zgodovini tega podjetja. Gospod Tevž, ki ga je tam postavila
               liberalna demokracija, pa je isto leto v petih mesecih za razna sponzorstva ustvaril
               preko 300 milijonov, desetkrat več, kot Marjan Podobnik, ampak to v nobenem časopisu
               nikoli ni bilo objavljeno, samo na prvi strani tisto, kar je nekomu pač ustrezalo.</p>
               <p>Postavke za pogodbe ali pa finančni nastavki za pogodbe, ki se jim reče, veliko
               zaslužiti, nič delati, so bili zelo veliki. V Telekomu je bila postavka stroški
               intelektualnih in osebnih storitev dolgo časa okoli 650 milijonov letno, več kot
               veliko proračunov veliko slovenskih občin, potem so bili še postavki, reklame in
               propagande, kjer so se deloma tudi plačevale različne storitve, ki se najbrž niti ne
               bi smele. Ampak ta postavka iz 650 milijonov na leto v času prejšnjih direktorjev, v
               času gospoda Tevža je na Telekomu zrasla na 2 milijardi 600 milijonov. Če bi šli
               sedaj pogledat po pogodbah, koliko od tega sponzorstva je šlo, kljub temu, da je
               številka zelo zrasla, gasilcem pa kulturi itd., bi videli, da nič več, približno
               isto. Močno pa so se povečala plačila raznim agencijam in storitve, pri katerih pri
               najboljši veri ne veš, kam je šel denar. Gospod Marjan Podobnik je potem to postavko
               iz 2 milijard 600 znižal na milijardo 700, Peter Grašek, nedavno odstavljeni direktor
               Telekoma, pa je to postavko znižal na 900 milijonov. Po mojih podatkih je bil to
               ključen razlog za njegovo zamenjavo. To niste prvič slišali od mene. Res je, da on ni
               govoril, je pa seveda v zameno dobil 16 ali 32 povprečnih plač, kar znese desetine
               milijonov in marsikdo je tiho za to.</p>
               <p>Sedaj ko vidimo, koliko milijard je šlo iz tega javnega podjetja, je tudi bolj
               razumljivo tisto ogorčenje, ki je nastalo leta 2000 ob zamenjavi gospoda Tevža.
               Marsikdo je imel zelo konkretne razloge za svoje ogorčenje. Takrat nismo niti vedeli,
               zakaj je tak silen vik in krik nastal. Sedajje bolj jasno, ko to vidimo. Telekom je
               tudi dal, po podatkih, ki so v teh pogodbah in v finančnem planu oziroma poročilu, 36
               milijonov tolarjev za promocijo projekta "Slovenija gre naprej". V poročilu oziroma v
               gradivu, ki smo ga dobili na mizo, piše, dase je Telekomu ta projekt izplačal.
               Mogoče. Ampak s temi 36-imi milijoni je bilo promovirano neko geslo "Slovenija gre
               naprej", ki ga je potem uporabila kdo drug kot liberalna demokracija. Kar slučajno.
               Ali pa tudi ne, ali pa tudi ne. Na plakatih liberalne demokracije leta 2000 smo
               zasledili tudi sliko, takrat zelo eminentne, cenjene osebnosti, znanega alpinista, ki
               mu je uspel svetovni dosežek, in vse čestitke za to, ampak je bil močno podprt s
               strani Telekoma pri tem projektu. In slučajno se je v tem istem času pojavil tudi na
               plakatu liberalne demokracije za volitve leta 2000. Ali pa tudi ne slučajno. Ne vem.
               Zagotovo je bila neka povezava. Ampak eden od zelo konkretnih, razumljivih in zato se
               okrog tega tudi veliko govori v zadnjem času, primerov klientelizma je dogajanje na
               relaciji javna oziroma sedaj državna podjetja, podjetja, gospodarske družbe v
               večinski državni lasti in privatna podjetja v lasti in upravljanju članov ali javno
               deklariranih simpatizerjev liberalne demokracije. Na teh relacijah se je iz Telekoma
               in Mobitela prelilo v ta projekt na stotine milijonov javnih sredstev ali pa državnih
               sredstev. Dokazljivo. Ni problem to, da se je, ne vem, koliko časa je pač bil, ampak
               praktično ves čas vladavine Liberalne demokracije, glavni kadrovnik glavne vladne
               stranke in vladne koalicije zaposlil v nekem privatnem, majhnem podjetju. To ni noben
               problem. Problem je v tem, da je to podjetje že pred njegovo zaposlitvijo, pa tudi po
               tem, dobivalo privilegirane posle od podjetij v državni lasti. Na ta način so bila
               podjetja, ki so bila lahko boljša in cenejša, ki so imela boljše programe, boljše
               ljudi, so se bolj trudili, postavljena v deprivilegiran položaj. Tu govorim o Ultri,
               večkrat se misli, da je to eno podjetje. Ne. Isti lastniki, isti ljudje, ki so
               lastniki Ultre, so lastniki še sedmih ali osmih, morda tudi še kakšnih drugih, ampak
               toliko jih je na teh spiskih podjetij, ki so v glavnem vsa dobitnice nepovratnih
               državnih sredstev. To je neka skupna značilnost. Poleg teh so seveda tudi druga
               podjetja, ki so dobitniki teh javnih sredstev. Vendar pa vsa ostala podjetja niso
               imela takega privilegiranega položaja, da bi postala visoko tehnološka, kot se sedaj
               nekateri hvalijo.</p>
               <p>Pa poglejmo, kako je Ultra gospoda Golobiča postala visoko profitno podjetje. Mobitel
               je sklenil pogodbo o razvoju in sofinanciranju projekta Falco, gre za projekt
               sledenja avtomobilom, Ultra ga sedaj prodaja pod imenom Talk Track. Vlagatelji so
               bili Radiotelevizija Slovenija, podjetje GMT in Mobitel. Mobitel je za razvoj izdelka
               namenil 1 milijardo tolarjev. Država pa ga je sofinancirala, če vse seštejemo, z
               okrog 100 milijoni tolarjev. Ko je bil projekt razvit, je Mobitel izdelek posredoval
               Ultri, ki ga je skopirala. Mobitel pa je tiste produkte, ki so bili že narejeni, dal
               v skladišče in so še vedno tam. In sedaj Ultra ta izdelek trži pod imenom Talk Track.
               In prodala ga je skoraj izključno državnim javnim podjetjem, v glavnem po prihodu
               predsednika sveta Liberalne demokracije v Ultro, avgusta lani. Avgusta lani je bil ta
               slavnostni prihod oziroma odhod iz politike. 2.9. je potem Pošta Slovenije objavila
               prvi razpis za najem teh naprav za sledenje avtomobilov, za 720 avtomobilov. Zelo
               hitro je sledila še vrsta podjetij v državni lasti. Predvsem številna elektro
               podjetja. In ravno slučajno je predsednik nadzornega sveta Elektra Slovenije,
               direktor Mobitela, prijatelj gospoda Golobiča, s katerim sta postavila tudi Ultro na
               noge. Ampak Mobitel je financiral tudi projekt izdelave sistema Compec obrt, to je
               nadzor v baznih postajah. Idejni projekt za to je bil razvit z znanjem in kadri
               Mobitela. Res pa je naprave potem do konca izdelala Ultra. Vendar pa razvoja Mobitelu
               nikoli ni plačala. Še več. Naprave, katerih realna vrednost je okoli 100 tisoč
               tolarjev, in so bile dejansko zasnovane v Mobitelu, Ultra proda, pomislite, ravno
               Mobitelu, in to za ceno preko 500 tisoč tolarjev po kosu. Tudi zmontira vse to na
               baznih postajah in vzdržuje Ultra, čeprav ima Mobitel svoje kapacitete.</p>
               <p>Tukaj imamo to pogodbo, tukaj je tudi cenik posamičnih sestavnih delov tega sistema
               za nadzor. Primerjava tega cenika s komercialnimi ceniki teh produktov kaže, da so
               cene nekajkrat večje. Ampak glavni profit, očitno je s tem pač zaslužilo podjetje,
               rasle so vile, kupovala so se druga podjetja in očitno so lastniki nekaj s tem
               zaslužili. So pa bili tukaj potem še dodatni prilivi, ki jih je tudi zelo težko
               poslovno pojasniti. Tukaj imamo recimo eno pogodbo iz leta 1999, kjer je Ultra
               zaračunala Mobitelu za tehnično dokumentacijo približno 200 tisoč tolarjev, za to,
               kerje montiral neke senzorje v bazne postaje. Ampak hec nastane v tem, da je to
               dokumentacijo za uporabo tega sistema zaračunala 276 krat. In se je za navodila za
               uporabo plačalo 52 milijonov za neke naprave, ki so drugače stale, v hardwaru komaj
               nekoliko manj. To je tako, kot da bi vi za pralni stroj plačali 100 tisoč tolarjev,
               za navodila pa še 80 tisoč tolarjev, pri vsakem posebej. V pogodbi je lepo napisano
               in je bilo plačano. Kam je šlo teh 52 milijonov? In teh pogodb je še veliko. Podoben
               pristop je biltudi v sodelovanju med Petrolom in Ultro. Tam se je celo zapletlo, ker
               so slabo skopirali neko napravo nizozemskega proizvajalca, ki ni delovala in bi
               skoraj nastala blamaža.</p>
               <p>Če si podrobneje pogledamo primer, ki je naveden tudi v gradivu, za katerega so
               nekateri rekli oziroma ste nekateri iz vladnih strank rekli, da ni dovolj obrazložen,
               gre za razpis s strani Pošte Slovenije za to napravo za sledenje avtomobilov. Pošta
               Slovenije je 2.9. objavila prvi razpis. Tukaj moramo priznati, da je bil vsaj javni
               razpis. Ostala podjetja v glavnem tega niso naredila, so samo zbrala povpraševanja.
               Telekom je celo napisal na to povpraševanje, da se pridržuje izbrati kogarkoli brez
               pravice, da imajo ostali ponudniki kakšno pritožbo. To piše na prvi strani. In je to
               tudi naredil, za 800 avtomobilov je izbral seveda Ultro. Ampak Pošta je objavila vsaj
               razpis. Prijavila sta se še dva ponudnika, ki sta bila očitno boljša. Kljub temu je,
               mislim, da bila izbrana Ultra. ITS se je pritožil, državna revizijska komisija je
               razpisrazveljavila. Ponovili so razpis, ampak so ga nekoliko priredili. Ostala dva se
               nista prijavila, se je v naprej vedelo, da nimata možnosti. Direktor družbe ITS,
               Intertrade sistemi, ki je sodelovala na prvem razpisu in dlje časa trži ta produkt
               kot Ultra, je za Finance dejal, da so ocenili, da se jim zaradi spremenjenih pogojev
               in časa razpisa ne splača prijaviti. Direktor .../Nerazumljivo./..., ki je prav tako
               sodeloval na prvem razpisu, je bil še bolj jasen. Dejal je, da glede na razmere so
               presodili, da s tržnim pristopom ne bodo imeli realnih možnosti za uspeh. In uspel je
               seveda tisti, ki ni uporabil tržnega pristopa, ampak zveze. Najbrž pogovor s
               človekom, ki ga je prej sam nastavil na mesto direktorja Pošte. Seveda edini ponudnik
               je bila Ultra in je bila izbrana. Pa, recimo, da bi se lahko to še toleriralo, čeprav
               se ne bi smelo, če bi šlo dejansko za racionalizacijo poslovanja Pošte. Ampak kaj
               pravi pogodba? Pošta bo za 720 svojih avtomobilov za tri leta najela sistem za
               spremljanje oziroma sledenje vozil. Pošta v glavnem razpolaga z avtomobili nižjega
               kakovostnega razreda. Poštarji raznašajo pošto s Klioti, pač avtomobili, ki "koštajo"
               med enim in dvema milijonoma. Veliko jih je amortiziranih. In sedaj bodo dali, stvar
               je končana, verjetno tudi že plačila potekajo, na avtomobile, ki so vredni nekaj 100
               tisoč tolarjev, naprave, za katere bodo v treh letih plačali najema tudi nekaj 100
               tisoč tolarjev. Po ceniku, ki ga ima Ultra, se plača za en avto za takšno napravo za
               najem, odvisno od konfiguracije, namesec od 20 do 30 tisoč. Se pravi, na leto 200 do
               300 tisoč. Pošta bi lahko s 300 milijoni, če ima 720 avtomobilov nižjega cenovnega
               razreda, obnovila v treh letih vozni park. Namesto tega pa se bodo naprave za
               sledenje dale na Kliote, s katerimi Polde razvaža pošto po Bežigradu, da se bo
               vedelo, kje je. Me prav zanima, če bo to kakšna velika racionalizacija.</p>
               <p>Skratka, gre za škodljivo odločitev, za predrago škodljivo odločitev v škodo
               državljanov te države, ki plačujemo poštne storitve. Najbrž ni slučajno, da smo ob
               vstopu v Evropsko unijo doživeli tudi podražitev poštnih storitev. Dvomim, da zato,
               ker smo šli v Evropsko unijo, bolj verjetno zato, ker je pošta kupila napravo od
               Ultre, ki daleč presega neko racionalno poslovno odločitev. Ampak Ultra ni bila vedno
               visoko tehnološko podjetje. Najprej so gradili tudi antenske stolpe, opravljali
               gradbena-inštalacijska dela, potem pa se je to preneslo na neko drugo podjetje, ki je
               v lasti istih lastnikov, to je GIP Beton Zasavje. In to podjetje je na enkrat postalo
               zelo uspešno, ampak ne po plačah delavcev, ki so tam povprečne, ampak po ekstra
               dobičkih. Dve leti nazaj je imelo to podjetje 16 milijonov dobička na zaposlenega.
               Zaposleni pa je dobil na leto manj kot 2 milijona plače. V branži je to absolutni
               rekord.Prebili so se, mislim, da med 25 najbolj uspešnih podjetij v Sloveniji po
               dobičku. 20 delavcev, ki opravlja gradbena dela. Direktor in solastnik tega podjetja
               je naenkrat postal v akciji gospoda Tofa, Nedeljskega, dobrotnik leta. In ta krog je
               bil tako počasi zaključen. Veliko tega je v naslednjih podjetjih, nekatera so
               našteta. Za vsako od teh lahko predstavimo argumentacijo, če nam boste dali tisto
               uro.</p>
               <p>Ampak veliko tega, kar je zajeto v pojmu korupcije in klientelizma, se dogaja tudi na
               druge načine. Ta povezava med tistimi, ki objavljajo in izvajajo javne razpise,
               politiki vladajočih strank, izvršilno oblastjo, javnimi podjetji, privatnimi podjetji
               ima svoje nastavke tudi kje drugje. Pred časom, pred nekaj dnevni smo recimo v tem
               državnem zboru sprejeli zakon o davčnem postopku, ki daje davčnim organom arbitrarno
               pravico, da nekomu zmanjšajo davčno obveznost ali odpišejo. In taka odločitev ni
               podrejena nikakršnim kriterijem. Sedaj pa, če to povežemo z rezultati raziskave, ki
               jo je naredil FDV, in verjetno to raziskavo upoštevate, člani katerih strank so
               vodilni delavci v državni upravi, je stvar popolnoma jasna. Raziskava, ki je bila
               delana lani, je ugotovila, da je med tistimi, ki so v državni upravi strankarsko
               opredeljeni in opravljajo visoke vodilne funkcije, je skoraj 40% članov LDS-a, 25%
               članov Združene liste, 20% članov Ljudske stranke in tam pod 10% članov tistih
               strank, ki smo v opoziciji. 75% monopol v državni upravi, ki bi morala biti
               depolitizirana. To so tisti ljudje, ki pač odločajo tudi nateh javnih razpisih. Da ne
               bomo sedaj govorili samo o telekomunikacijah in o Ultri, tukaj je še nešteto
               primerov, kjer je možno dokazati sum korupcije in klientelizma. Da dokončam to v
               zvezi s Telekomom in Mobitelom. Šlo je najprej za javna podjetja, sedaj gre za
               podjetja v večinski državni lasti. Nikoli doslej računsko sodišče ni stopilo v ta
               podjetja. Ta institucija je premetala tudi župana najmanjše občine, ne glede na to, s
               katere stranke so, kar je prav, ampak v ti dve javni podjetji, kjer so se pretakale
               milijarde, ta institucija nikoli ni vstopila. Niti tega nadzora ni bilo. Kaj šele, da
               bi bil kakšen, bom rekel, res neodvisen. Že to je čudno.</p>
               <p>In potem so tukaj drugi primeri, recimo, velika sredstva gredo tudi preko investicij
               različnih ministrstev. Če sedaj začnemo, ne bomo začeli pri gospodu Kopaču, ki je
               tudi najel naprave za sledenje avtomobilov od Ultre, ampak pri ministrstvu za
               notranje zadeve. Na prejšnji izredni seji oziroma na seji, kjer smo obravnavali
               interpelacijo proti gospodu Bohincu, smo obravnavali primer nakupa policijskega
               čolna. Dvakrat pri istem podjetju, pri podjetju, kjer so vodilni člani iz iste
               stranke, kot je minister. Zelo očitna povezava in klientelizem.</p>
               <p>Ampak tukaj gre za neko, gospod Zlobec, sedaj govorim ves čas, ker ste mi dali eno
               uro iz Liberalne demokracije...</p>
            </sp>
            <sp xml:id="SDZ3-Izredna-44-2004-05-06.sp249">

               <speaker>PODPREDSEDNICA IRMA PAVLINIČ KREBS:</speaker>

               <p>Ne, to pač je napačno sklepanje, gospod Janša. Nekaj minut je prej zaradi časa
               prišlo do zamika. So mi sporočili, ko sem začela voditi sejo, tako da še dve minuti,
               gospod Janša, prosim da zaključite.</p>
            </sp>
            <sp xml:id="SDZ3-Izredna-44-2004-05-06.sp250">

               <speaker>IVAN (JANEZ) JANŠA:</speaker>

               <p>Tudi tukaj beseda LDS ne drži, ali kaj?</p>
            </sp>
            <sp xml:id="SDZ3-Izredna-44-2004-05-06.sp251">

               <speaker>PODPREDSEDNICA IRMA PAVLINIČ KREBS:</speaker>

               <p>O takem slučajnem dogovoru nisem seznanjena, lahko pa po zaključku razprave...</p>
            </sp>
            <sp xml:id="SDZ3-Izredna-44-2004-05-06.sp252">

               <speaker>IVAN (JANEZ) JANŠA:</speaker>

               <p>Pa ravno sedaj bo zanimivo postalo.</p>
            </sp>
            <sp xml:id="SDZ3-Izredna-44-2004-05-06.sp253">

               <speaker>PODPREDSEDNICA IRMA PAVLINIČ KREBS:</speaker>

               <p>... v skladu s poslovnikom lahko... Prosim, gospod Janša, da počasi zaključite.</p>
            </sp>
            <sp xml:id="SDZ3-Izredna-44-2004-05-06.sp254">

               <speaker>IVAN (JANEZ) JANŠA:</speaker>

               <p>Ne morem počasi, ker imam še veliko. Hotel sem vse skupaj še skrčiti v eno uro,
               kolikor mi je prej gospod Kacin odstopil. Ne vem.</p>
               <p>Naslednji tak primer pri ministrstvu, ki ga vodi gospod Bohinc, je oddaja javnega
               naročila za izgradnjo nove stavbe generalne policijske uprave. Zelo velik projekt.
               Eden največjih v zgodovini tega ministrstva najbrž. Tudi tukaj je bila zgodba podobna
               kot pri policijskem čolnu. Mislim da je bilo več razpisov razveljavljenih in tako
               naprej. Na koncu je bilo izbrano podjetje, ki ga vodijo zelo prepoznavni ljudje.
               Recimo eden od njih je sin predsednika tretje vladne stranke DeSUS-a. In še nekatera
               imena so, ki bi jih zelo težko izključil iz tega kroga. Toliko časa se je pogajalo in
               objavljajo razpise, da je projekt dobila Sava IP. Pa ne glede na to, da se je
               izgradnja ali začetek investicije zamaknil, ne vem, koliko. Toliko časa se je vleklo
               kot pri policijskem čolnu, da so projekt dobili dejansko "ta pravi".</p>
               <p>Iz teh milijard, ki so se pretakale na račune privatnih podjetij, so rasle vile po
               Sloveniji, so se po mojem mnenju financirale različne volilne kampanje. Zelo čudno se
               nam recimo zdi, da je po zaključnem računu, ki smo ga morale vse parlamentarne
               stranke oddati pristojnim organom, Liberalna demokracija za lansko leto prijavila
               približno 50 milijonov tolarjev izgube. Ampak ravno ta stranka je pred časom...</p>
            </sp>
            <sp xml:id="SDZ3-Izredna-44-2004-05-06.sp255">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Janša ali lahko počasi zaključite s predstavitvijo stališč...</p>
            </sp>
            <sp xml:id="SDZ3-Izredna-44-2004-05-06.sp256">

               <speaker>IVAN (JANEZ) JANŠA:</speaker>

               <p>... ki košta 20 milijonov najmanj...</p>
            </sp>
            <sp xml:id="SDZ3-Izredna-44-2004-05-06.sp257">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Janša, saj vem, kaj bi želeli, ampak žal vas moram opozoriti, da je ves čas,
               ki ste ga prijavili poslanski skupini, v skladu s povečanim...</p>
            </sp>
            <sp xml:id="SDZ3-Izredna-44-2004-05-06.sp258">

               <speaker>IVAN (JANEZ) JANŠA:</speaker>

               <p>To pa ni res, mi smo prijavili mnogo več časa...</p>
            </sp>
            <sp xml:id="SDZ3-Izredna-44-2004-05-06.sp259">

               <speaker>PODPREDSEDNICA IRMA PAVLINIČ KREBS:</speaker>

               <p>V skladu s sklepom.</p>
            </sp>
            <sp xml:id="SDZ3-Izredna-44-2004-05-06.sp260">

               <speaker>IVAN (JANEZ) JANŠA:</speaker>

               <p>Vi mi lahko vzamete besedo, ampak ne reči potem, da nismo mogli obrazložiti to, kar
               je napisano v gradivu.</p>
            </sp>
            <sp xml:id="SDZ3-Izredna-44-2004-05-06.sp261">
               <speaker>PODPREDSEDNICA IRMA PAVLINIČ KREBS:</speaker>
               <p>Saj veste, gospod Janša, nov poslovnik omogoča zelo bogate
            razprave na seji matičnega delovnega telesa, včeraj je potekala, 9 ur je trajala. Danes
            pač ponavljate to, kar ste včeraj tam... </p>
            </sp>
            <sp xml:id="SDZ3-Izredna-44-2004-05-06.sp262">

               <speaker>IVAN (JANEZ) JANŠA:</speaker>

               <p>... ne, ne...</p>
            </sp>
            <sp xml:id="SDZ3-Izredna-44-2004-05-06.sp263">

               <speaker>PODPREDSEDNICA IRMA PAVLINIČ KREBS:</speaker>

               <p>obrazložili. Lepo prosim, da zaključite.</p>
            </sp>
            <sp xml:id="SDZ3-Izredna-44-2004-05-06.sp264">

               <speaker>IVAN (JANEZ) JANŠA:</speaker>

               <p>Jaz danes nič ne ponavljam. Je pa gospod minister danes, prej ko je nastopil v imenu
               vlade, prebral isti spis kot včeraj, od prve do zadnje besede. Jaz pa se ne
               ponavljam, poglejte magnetogram, dajem druge stvari...</p>
            </sp>
            <sp xml:id="SDZ3-Izredna-44-2004-05-06.sp265">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Janša prosim, ne prosite me, da vas drugič opominjam in vam jemljem besedo,
               prosim, če končate.</p>
            </sp>
            <sp xml:id="SDZ3-Izredna-44-2004-05-06.sp266">

               <speaker>IVAN (JANEZ) JANŠA:</speaker>

               <p>Samo toliko, da bo jasno, ne daste nam časa, da obrazložimo navedbe, za katere
               pravite, da so vam nejasne.</p>
            </sp>
            <sp xml:id="SDZ3-Izredna-44-2004-05-06.sp267">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo torej s predstavitvijo stališč poslanskih skupin. Zdaj
               prehajamo na razpravo poslank in poslancev o gradivu in predlaganima sklepoma.
               Proceduralni predlog, gospod Cukjati izvolite.</p>
            </sp>
            <sp xml:id="SDZ3-Izredna-44-2004-05-06.sp268">

               <speaker>FRANCE CUKJATI:</speaker>

               <p>Spoštovana podpredsednica, mi smo najavili 120 minut v skladu s poslovnikom k tej
               točki za razpravo poslanske skupine. 54 minut ste nam dobrohotno dodelili. Liberalni
               demokraciji ste dodelili 90 minut.</p>
               <p>Ker seveda je nesmiselno sedeti z zavezanimi usti in ne razpravljati, potem ste pač
               uspeli to, kar ste želeli, da bomo molčali. Molčati tukaj in poslušati, oprostite,
               vse sorte razprave, samo o problemih ne, samo o argumentih in protiargumentih ne, se
               nam ne zdi smiselno. Iz protesta, da ste nam v nasprotju s poslovnikom omejili čas
               razprave, tako da nimamo več časa za razpravo, zapuščamo pri tej točki državni zbor.
           </p>
            </sp>
            <sp xml:id="SDZ3-Izredna-44-2004-05-06.sp269">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obstruirate, če prav razumem, in spet name naslavljate, da sem vam kaj
               vzela. Nič vam nisem vzela, gospod Cukjati. Sprejemam pa v skladu s poslovnikom na
               znanje vašo obrazložitev in preglesitev obstrukcije. Gospod Drobnič, izvolite.</p>
            </sp>
            <sp xml:id="SDZ3-Izredna-44-2004-05-06.sp270">

               <speaker>MAG. JANEZ DROBNIČ:</speaker>

               <p>Hvala lepa. Tudi poslanska skupina Nove Slovenije napoveduje obstrukcijo. Poglejte,
               mi smo najavili čas povsem v skladu s poslovnikom. To je 40 minut. Predsednik oziroma
               v imenu poslanske skupine je govoril dr. Bajuk, ki je imel na razpolago samo 22 minut
               časa. Velikokrat je bilo rečeno, ja, opozicija v zadostni meri ne elaborira problema
               ali pa neke točke. Gospod Bajuk je moral sredi tega nehati. Nobeden od nas sedmih
               preostalih poslancev ni prišel do besede, da bi lahko povedal. Na kolegiju ste si
               vzeli sami pristojnost in nam odvzeli. Glede na to, da nimamo več časa in nam ga tudi
               več ne dajete, najavljamo obstrukcijo. Mislim, da je zelo slab znak, kako dela
               kolegij v neki demokratični državi, če je tako sploh demokratična. Parlament je, že
               beseda pove, da se lahko govori. Kolegij, vladajoča koalicija jemlje besedo
               parlamentu. Torej najavljamo obstrukcijo.</p>
            </sp>
            <sp xml:id="SDZ3-Izredna-44-2004-05-06.sp271">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Zmago Jelinčič Plemeniti. Izvolite. Potem Leo Kremžar.</p>
            </sp>
            <sp xml:id="SDZ3-Izredna-44-2004-05-06.sp272">

               <speaker>ZMAGO JELINČIČ PLEMENITI:</speaker>

               <p>Hvala lepa. Tudi jaz bom govoril proceduralno in se zahvaljujem, gospa predsedujoča,
               da ste blagovolili opaziti, da tudi mi želimo kaj povedati, kajti prvi sem dvignil
               roko, vendar se vam ne zdi vredno pogledati na to stran, ampak izgleda, da vam pogled
               vleče vedno bolj v desno.</p>
               <p>V Slovenski nacionalni stranki smo imeli pripravljenih ogromno zelo tehtnih
               argumentov. Mi ne govorimo na pamet in vse svoje zadeve in vsa dejstva imamo
               podkrepljena s papirji, z dokumenti. In niste dovolili, da bi povedali, kako so
               Slovenske železnice 35 milijard tolarjev, ki so jih dobili od države z odpisanimi
               dolgovi, kam jih bodo pospravili. Obrnili oziroma spremenili jih bodo v lastniški
               delež in gre za 500 tisoč, skratka za pol milijona plačslovenskih delavcev. Vas to ne
               zanima. Ne gre za nobeno, ne vem, za vas je to običajna zadeva. Kako lahko kaj takega
               naredite, da ne dovolite povedati, da se v Sloveniji v nekaterih segmentih dogajajo
               svinjarije. Zakaj ne dovolite in zakaj ne dovolite povedati, da bodo tudi pri
               programu nakupa novih lokomotiv cca. 80 milijonov evrov vreden posel speljali za
               bodočega kupca Tovorni promet d.o.o., ki še sploh ni ustanovljen, na ta način, da bo
               država dala kredit Holdingu Slovenske železnice, da bo kupilo lokomotive, ki jih bo
               potem prepustilo privatni družbi, na bremenu države bo pa ostalo odplačevanje teh
               dolgov. Ne dovolite tega. Jemali ste nam besedo in po lastnem premisleku vi določate,
               kaj sme opozicija in kaj ne sme opozicija, pa bom govoril samo o Slovenski nacionalni
               stranki. Mi se nismo spuščali v nobene druga debate, ampak smo obdelali eden določen
               segment do potankosti in niste nam dovolili, da bi to do potankosti obdelano zadevo
               povedali tukaj. Človek se sprašuje, kaj ste hoteli s tem narediti. Mi smo imeli
               konkretne zadeve v zvezi z nepravilnosti in smo jih nameravali odpreti navkljub
               grožnjam nekaterih posameznikov iz Slovenskih železnic, kaj, da bodo nekaj povedali
               pa nekaj, ne vem, kaj vse, pa cela vrsta kolobocij.</p>
               <p>Mislim, da bo potrebno uvesti oziroma sprožiti kakšne kazenske ovadbe na tem
               segmentu, kajti drugače ne bomo naredili ničesar. Čeprav dvomimo v Slovenski
               nacionalni stranki, da bo naše sodstvo, prvič, policija, da bo raziskala zadevo,
               kajti vodi jo minister iz Združene liste, ki je v koaliciji, v drugi vrsti dvomimo,
               da bo slovensko sodstvo sposobno kaj izpeljati. Slovenska nacionalna stranka je že
               sprožila določene postopke, ki se niso premaknili za milimeter iz določene točke.
               Morda bo sedaj kaj bolje, ko imamo novo ministrico. Upam, bomo videli. Vendar pa,
               zakaj se ne dovoli razčistiti zadev na tem segmentu v parlamentu, ki je za to
               ustanovljen. Ali želite, da gredo zadeve na cesto? Ali želite, da, 500 tisoč
               slovenskih delavk in delavcev bo moralo iz žepa dati po 70 tisoč tolarjev, da bodo
               pokrili samo tisto, kar bo država odpustila železnicam in prepustilo v privatne roka?
               Ali želite, da gredo ljudje na ceste, pa da ruvajo kocke iz tlaka in mečejo kocke
               naokrog? Dajte se strezniti in pustite nam govoriti tukaj notri. In ker nam ne
               pustite govoriti, tudi mi napovedujemo obstrukcijo in se vam lepo zahvaljujemo za ta
               konstruktivni dialog. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp273">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Osebno vam svetujem gospod Jelinčič, da dokaze oprtate v nahrbtnike in na
               tožilstvo in policijo ta čas. K besedi vabim za proceduralni predlog gospod
               Kremžarja.</p>
            </sp>
            <sp xml:id="SDZ3-Izredna-44-2004-05-06.sp274">

               <speaker>LEOPOLD (LEO) KREMŽAR:</speaker>

               <p>Predsedujoča, proceduralno predlagam, da si ne dovoli izrabljanje procedure za nekaj,
               kar ni.</p>
               <p>Prvič, obrazlagam ta proceduralni predlog. Omejeni niso samo SDS, NSi in SNS, ampak
               v sklepu kolegija vse poslanske skupine. Čas je omejen za vse poslanske skupine.</p>
               <p>Drugič. Danes že drugič je zloraba, iščem nežnejše besede, pa težko najdem, na ta
               način, da SDS in NSi in SNS izrabijo svoj čas do konca, na kar napovedo obstrukcijo.
               To ni nikakršna obstrukcija. Obstrukcijo naj napovedo potem na začetku, ampak povedo
               točno do minute in še pet minut čez, na kar seveda odidejo. Pa naj odidejo, nič
               hudega, če odidejo. Dialog je dovoljen vsakemu enako. In to je po sklepu kolegija.
               Zaradi tega protestiram zoper ta način, ki zavaja ljudi, zavaja javnost in vnaša
               seveda tudi v ta parlament neke metode, ki niso dostojne tega parlamenta. Pa mi je
               čisto vseeno, ali bo kdo iz opozicije jezen ali ne bo jezen. Upravičeno smo mi jezni,
               jaz sem upravičeno jezen, ker se ukvarjamo s stvarmi, ki nimajo kaj početi s tem.
               Ampak da ne bom jaz zdaj izrabljal, protestiram, in to je moj proceduralni predlog,
               da se ne dovoli ne na tej seji, ne vprihodnje, da se na ta način peljejo, recimo
               temu, obstrukcije, ki nimajo zveze z obstrukcijo, ker najprej porabijo čas, potem pa
               odidejo in napovedo obstrukcijo. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp275">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zdaj prehajamo na razpravo poslank in poslancev o gradivu in predlaganima
               sklepoma, kot sem že prej povedala. K besedi vabim gospoda Kanglerja. Izvolite.</p>
            </sp>
            <sp xml:id="SDZ3-Izredna-44-2004-05-06.sp276">

               <speaker>FRANC KANGLER:</speaker>

               <p>Sem že na vrsti. Kolega se je odpovedal.</p>
            </sp>
            <sp xml:id="SDZ3-Izredna-44-2004-05-06.sp277">

               <speaker>PODPREDSEDNICA IRMA PAVLINIČ KREBS:</speaker>

               <p>Ja.</p>
            </sp>
            <sp xml:id="SDZ3-Izredna-44-2004-05-06.sp278">

               <speaker>FRANC KANGLER:</speaker>

               <p>Hvala za besedo. Po dolgem času sem prišel na vrsto. Sicer ne razumem svojega
               poslanskega kolega Kremžarja, da je tako zrelovtiran, glede na to, da so poslanski
               kolegi iz opozicije porabili tisti svoj dovoljeni čas, ki so ga pač na kolegiju
               dobili, čeprav bi dejal, da pri tako pomembnih vsebinskih vprašanjih in pri besedi
               korupcija in nekateri drugi besedi, bi lahko ta parlament namenil maloveč časa.</p>
               <p>Bom govoril o vsebini in tudi o nekaterih stvareh, ki so bile danes tukaj s strani
               poslancev načete. Tudi sam sem presenečen, da za tako pomembno sejo, kot je danes, ni
               bil prenos dogovorjen s strani slovenskega nacionalnega medija, RTV Slovenije. Za
               jutri je sicer napovedan, vendar mislim, da javnost ima pravico, da je obveščena tako
               z leve, tako z desne strani, tako od tistih, ki pravijo, da korupcija je prisotna,
               tako s tiste strani, ki pravi, da korupcija ni prisotna.</p>
               <p>Istočasno sem sprejel nastop predstavnika Liberalne demokracije gospoda Kacina, ki
               je govoril z nekaterimi konkretnimi podatki, kdo vse ima sklenjeno pogodbo z
               nekaterimi podjetji in kdo vse je prosil za donatorska sredstva. Ali to pomeni, da
               tisti, ki prihajamo iz opozicije ali iz desnice ali iz katere druge stranke, da ne
               smemo pošiljati ali prositi za donatorska sredstva tistih podjetij, ki so v lasti
               države in kjer vlada druga opcija? Skoraj tako bi lahko razumel kolega Kacina in ne
               vem, kako bi mene direktor Mobitela ali Telekoma sprejel, ko bi dvignil telefon, pa
               bi ga poklical, pa bi rekel, prosim te, če mi posreduješ podatke ali pa pogodbo o tem
               in tem, ki je z vami sklenil, tako kot si je privoščil poslanski kolega, ki je član
               LDS-a, ko je dvignil telefon, pa poklical direktorja ene družbe pa zahteval konkretne
               podatke. Tega si jaz nikoli nisem privoščil, spoštovani kolegi, da bi kateregakoli
               direktorja, ki bi bil iz moje opcije, na čelu državnega podjetja, zaprosil za ene
               konkretne podatke, kot je to naredil poslanski kolega Kacin. Lahko bi jaz to razumel,
               da gre za političen pritisk na direktorja Telekoma ali direktorja Mobitela. In
               žuganje vsem nam, tistim, ki kakorkoli drugače mislimo, in da naj o tem ne
               spregovorimo.</p>
               <p>Nekaterim bo seveda sicer smešno, ampak ko analitično prestopiš k temu, k tej zahtevi
               za sklic izredne seje državnega zbora Slovenije, ki jo je podpisalo 25 poslancev, sem
               opazil ene velike pomanjkljivosti. Kot poslanec trenutno iz opozicije si upam to
               javno tudi spregovoriti in trditi. Z niti enim imenom in besedo ni omenjen v tem
               takratni predsednik, politične stranke LDS-a, dr. Janeza Drnovšek. Z niti enim
               imenom. Kolikor sem se dal podučiti in prečitati tisto, kar lahko najdeš na interentu
               LDS-a, o pravilih igre LDS-a, kakšno je delo in kdo opravlja funkcijo predsednika
               sveta, tajnika in kaj opravlja predsednik stranke, kdo odgovarja za takšno stanje,
               kot ga podpisanih 25 poslancev v tem očita. Kdo? Predsednik stranke. Takrat je bil
               predsednik stranke trenutni predsednik države, dr Janez Drnovšek. In bi pričakoval
               tudi od predlagateljev, da bi vsaj z eno besedo odgovornost predsednika države, ki je
               bil takrat predsednik vlade in istočasno predsednik Liberalne demokracije, nosil
               odgovornost za tako stanje. Pa ga ni. Zanimivo je, da tudi v tem gradivu z niti enim
               imenom in priimkom ni bil omenjen podpredsednik stranke, takratne, ki je sedaj
               direktor velike gospodarske družbe, Igor Bavčar. Pa tudi nosi odgovornost, ker sem
               prepričan, da tisti, ki so bili v vrhu LDS-a, vključno z Gregorjem Golobičem, je
               najprej odgovarjal za svoje delo, za svoje stanje znotraj stranke predsedniku
               stranke. In če bi se jaz na tak dokument podpisal, bi verjetno te stvari dodal. Gre
               za eno veliko igro. Še bolj kot pa to, sem pa zelo presenečen, da organi pregona, bi
               bilo dobro vprašanje, kaj je od tistega trenutka, ko je prišlo do zahteve te izredne
               seje do tega gradiva, kaj so storili organi pregona, vključno s policijo in s
               tožilstvom. Zakaj to govorim? Govorim zato, ker v prejšnji vladi si je privoščil
               obrambni minister, da je kupil stanovanje iz finančnih sredstev obrambnega
               ministrstva, ne pa iz vlade. In je bil članek v sredstvih javnega obveščanja
               objavljen, zahteval na podlagi članka preiskavo. Danes na podlagi takšnih ali
               drugačnih člankov in sumov nihče ne zahteva preiskave. To je veliko vprašanje. Tam je
               šlo za stanovanje, ki je šlo iz sredstev ministrstva za obrambo, istočasno pa iz
               državnega proračuna, iz iste blagajne, postopek pač ni bil tako izpeljan, kot bi
               moral biti, preko vlade, je bil preko ministrstva, in je bila reakcija tožilstva na
               prvem mestu. Čeprav mi je popolnoma jasno, s katerim je ta tožilec simpatiziral kot
               prijatelj iz vrha LDS-a pa danes tudi prisoten, pa ima kar pomembno funkcijo, in je
               tudi tu omenjen. In potem me ne bo nihče prepričal, ko govorimo o vplivu politike na
               nekatere odločitve državnih organov in na nekatere odločitve katerih drugih organov.</p>
               <p>Ne želim se sedaj vsebinsko spuščati v posamezne alinee in navedbe. Jaz mislim, da so
               bili podatki, ki so bili navedeni tako s strani predlagateljev in nekaterih drugih
               posameznikov, dovolj konkretni, da kadar je podan sum, da posamezni organi na to
               reagirajo. Da se navedbe ovržejo ali potrdijo ali se začne postopek.</p>
               <p>Kolega Potrč mi je pri eni izmed prejšnjih točk tudi dejal, da smo bili v vladi in
               smo bili zraven pri kadrovski politiki. Nisem imel priložnosti, da odgovorim na to
               vprašanje. Ker pa gre za isto točko, za isto vsebino, za drugo točko, kolega Potrč,
               moram vam odgovoriti, res je. Smo bili v vladi. Smo se borili, ampak niste nas jemali
               niti vi, niti ne LDS za enakovredne partnerje, niti ne pri kadrovskih zadevah, zato
               je več kot bil spor koalicije tudi na tem področju da so nekateri vidni predstavniki
               LDS-a priznali, da so nas ali da ste nas potrebovali v vladi samo zaradi zagotovitve
               dvotretjinske večine pri nekaterih ustavnih spremembah. Na žalost se je pač zgodilo
               to, kar se je zgodilo, zaradi naše načelne drže stenas pač "zabrisali" iz vlade
               zaradi izbrisanih. In sprejemamo to tako, kot smo sprejeli. Sedaj vi vladate. Pač
               vladate. To pa ne pomeni, da nekatere stvari v tej državi, ki pridejo na dan, ali ko
               so podani sumi, morajo biti tako ali drugače sprejete.</p>
               <p>Bom povedal čisto preprost boleč problem. Nimam čisto nič proti Gregorju Golobiču.
               Je politik in je sedaj v gospodarstvu. Ne bo dolgo, ko se bo preselil verjetno v eno
               izmed večjih firm na Dolenjsko, zato rabi en prehod iz politike, da gre v
               gospodarstvo, damu ne bodo tako opozicija ali mediji očitali, da je šel za velikega
               "bossa". Imel je priložnost kupiti službeno stanovanje po pravični ceni. Niti tega ne
               moremo oporekati. Službeno stanovanje oziroma državno stanovanje je kupil tudi
               direktor policije. Ko pa poslušaš nekatere druge ljudi, na primer ko slišim
               profesorico Bojano, ki je mati samohranilka, ko bi želela od države kupiti službeno
               stanovanje, da uredi svoj stanovanjski problem, in je, ker je prej bila pod
               ministrstvo za notranje zadeve, sedaj pa je prišla pod ministrstvo oziroma pod
               Univerzo Maribor kot fakulteta, pa nima te možnosti oziroma trka lahko na katerakoli
               vrata, pa si nihče ne vzame 5 minut časa, da bi prisluhnil njenim težavam in
               problemom. Pa ima recimo policija in država 40 ali 60 stanovanj prostih in praznih.
               Ker ni funkcionarka, ker nima političnega vpliva, ker ne zna prepričati ali zlobirati
               ne vem koga, tega na pošten način kot preprost državljan ne more storiti. To ni
               korektno in ni pošteno. Vam odkrito povem. In ko sem se tudi pri prejšnji točki
               oglasil in ko govorim o LDS-u, ne mislim na nekatere poslanske kolege, ki sedijo
               danes tukaj v dvorani, in imam kar dobro mnenje o njih. In če nekdo misli, da ko
               govorim o LDS-u, da mislim o vsakem članu LDS-a najslabše. Ne. Je pa res, da vrh
               LDS-a že vrsto let, ki ima svojo politično moč tako na kadrovski politiki, čeprav se
               mi nekateri v državnem zboru posmehujejo, ko že vrsto let opozarjam na to
               centralizacijo, centralizacijo kadrov, ki pa na nek način omogoča, da prihaja do
               takšnih alidrugačnih poslov v teh podjetij. Če bi bila dopustna decentralizacija ali
               dana možnost tudi nekaterim drugim političnim opcijam znotraj koalicije, da lahko
               kadrujejo tudi ljudi, ki so sposobni izven dogajanja tako pomembne funkcije, tudi v
               nadzorne svete tako pomembnih podjetij in nekaterih drugih, verjemite mi, da bi bilo
               pol manj takšnih očitkov, kot jih imamo danes. Vendar te možnosti niso dane. Niso
               dane, ker če želi nekdo nekatere stvari obvladovati, morajo biti skoncentrirane točno
               v enem ali v dveh ljudeh ene politične opcije. In to je zelo nevarna igra. To je zelo
               nevarna igra in pada po vas, po mojih poslanskih kolegih, ki imam o nekaterih dobro
               mnenje. In ko se pogovarjamo na hodnikih, tudi sami to ugotavljate, da je to problem,
               da je to problem vvseh strankah, ko so na oblasti, da imaš takšne ali drugačne. Še
               večji problem pa je, ko pa dopustiš skoncentrirati vso oblast v enemu človeku,
               predvsem na kadrovskem področju. Skozi kadre lahko ti obvladaš tako javne finance,
               tako gospodarstvo in vso politiko, ki jo imaš trenutno v rokah. Danes je bil tudi
               omenjen generalni sekretar vlade, ki je tudi tukaj omenjen in tudi njegovo
               simpatizerstvo z odvetnikom Senico. Pa to je po svoje normalno, če sta prijatelja, da
               si en drugemu pomagata. Vendar ni pa normalno, ni pa normalno, da če je človek
               vpleten v to afero, v drugo, v tretjo, vsepovsod je bil zraven, da pa še opravlja
               tako pomembno funkcijo. In takrat se spomnim, da je takratni predsednik vlade v
               koaliciji na začetku obljubil predsedniku Slovenske ljudske stranke, Francu Zagožnu,
               da Mirko Bandelj ne bo generalni sekretar vlade. Pa je bil kljub temu postavljen,
               kljub temu, da je bil zaradi afere Vič-Holmec razrešen v prejšnjem mandatu
               ministrskega stolčka kot minister za notranje zadeve.</p>
               <p>Če pa to koncentracijo kadrov, ki omogoča, da prihaja do takšnih sumov, pogledam
               naprej, bom povedal čisto konkretno z enim preprostim političnim ukrepom ali
               sprejetim ukrepom, ki ga vlada in tudi ta državni zbor skozi zakon spravlja, poglejte
               si to. Ali je to pošteno donekaterih drugih občanov ali državljanov? Ko so se gradile
               avtoceste okoli Ljubljane, pa nimam nič proti Ljubljani, glavno mesto je prvo, ki
               potebuje, so vse občine, ki so bogate občine, dobivale nadomestilo za stavbno
               zemljišče. Ko se je tukaj zgradilo, ker se je minister zamenjal, ker se je politična
               opcija okrepila, ker je imel nekdo od tukaj interes, se je zakon spremenil, da
               občine, revne občine proti Prekmurju, proti Štajerski, kjer se gradi avtocesta, ne
               dobijo več nadomestila stavbnega zemljišča. Da ne govorim, koliko je zaradi tega
               nadomestila stavbnega zemljišča prikrajšano samo mesto Maribor skozi Malečnik ali
               Občina Pesnica skozi avtocesto Pernico. Za 800 milijonov. Ali je to pošteno do teh
               ljudi? Do tega pa je prišlo, verjemite mi, izključno zaradi dveh, treh ljudi, ki so
               spremenili pogled in želeli skoncentrirati večji del kapitala na ta način, da se
               pelje ta denar skozi nekatere druge investicije. Po mojem je brez smisla, da se danes
               tukaj trudimo, da govorimo, ker prepričati je v zadnjem času res težko v tej državi
               koga, ki ne prihaja iz te opcije ali podobno. Sami pa se prepričajte, moji poslanski
               kolegi, kaj to pomeni. Kaj to pomeni, ko si je minister, ki je dobil politični
               monopol, izmislil, da je potrebno hidroelektro energetski holding skoncentrirati z
               dravskimi elektrarnami sredi Ljubljane in na ta način skoncentrirati kapital in
               investicije. In ves denar, ki se prelije iz naslova prihodkov dravskih elektrarn, je
               prav tukaj. In pri prejšnji točki smo danes o podobnih stvareh razpravljali Verjemite
               mi, da zaradi takšnih političnih potez posameznikov, ki želijo skoncentrirati
               kapital, politiko, javne finance in nekatere druge finančne transfere, obstaja dosti
               večja možnost, da pride do zlorabe nekaterih pooblastil ali do uporabe takšnih ali
               drugačnih korupcij. Podlaga za korupcijo so bile vedno dobre gospodarske ali
               politične zveze, nadzor nad kapitalom, nadzor nad gospodarstvom in politična moč.</p>
               <p>Nekaterim sicer iz bivše koalicije je smešno, se smejijo, prihajajo pa s takega
               območja, da če se ozrejo po svoji dolini, pa če se ozrejo po svojih podjetjih, lahko
               ugotovijo, da so v krepki manjšini in da dejansko bo še veliko časa minilo, da bo
               evropska luč tudi po njihovi dolini zasijala svetlo rumena z modro zastavo. Nekatere
               stvari, spoštovani kolegi poslanci, so zelo vprašljive, ko se človek vpraša po vsem
               tem, zakaj recimo ni omenjen predsednik države oziroma takratni predsednik vlade, ki
               so mu prav gotovo nekateri, ki so danes tukaj v tem poročilu omenjeni, za svoje delo
               odgovarjali. Bil jevrsto let predsednik LDS-a in tudi predsednik vlade. Pa, verjemite
               mi, da ne želim sedaj zaradi tega, ker sem to ime izrekel, na predsednika države dati
               slabo luč. Ko se govori o stranki, ko se govori o posamezniku, ko se govori o sistemu
               v celoti, je potrebno začeti pri glavi pa iti do repa. Ve se, kdo je bil takrat na
               čelu LDS-a in na kakšen način. Ali je tu kakšna druga igra, bi se tudi človek lahko
               vprašal. Je pa zelo zanimivo vprašanje, da se dva najvišja predstavnika v prejšnjem
               sistemu, ki sta bila zelo dolgo aktivna znotraj LDS v tej zahtevi za sklic izredne
               seje, kar se tiče korupcije, nista znašla. Pa sem prepričan, da za enega gotovo vem,
               da je bil zelo angažiran pri eni zadevi, ki je predvsem padla leta 1996 oziroma 1997
               politična odločitev, pa ne bom sedaj z imeni in priimki operiral, ker se mi zdi
               nekorektno do tistih, ki niso v tej dvorani. Vendar to, kar se dogaja, se pač dogaja.</p>
               <p>Kot je tudi kolega Kacin danes omenil Pošto Slovenije, direktorja, ni skrivnost,
               direktor Pošte Slovenije je bil upokojenec, je prejemal pokojnino, je prišel na
               podlagi članstva v LDS in zvez pri nekaterih v vrhu LDS, ki so tu omenjeni, nazaj za
               direktorja. Prav gotovo potrebe, da je vsak poštar in vsako vozilo opremljeno z
               elektronsko napravo za spremljanje vozila, sem prepričan, da ne vzdržijo in da gre za
               potezo, kjer so zadaj politični botri, ki želijo zagotoviti priliv, gospodarski
               dobiček nekaterim družbam, ki so danes tu omenjene. Če bi omenil katerega drugega
               direktorja, vsi direktorji so v redu, ki prihajajo z levice, če bi se zgodilo, da bi
               kakšen prihajal z desnice, o tistem bi verjetno danes imeli najslabše mnenje. Nisem
               še slišal v svojem osemletnem mandatu v državnem zboru, da bi tako iz vrst LDS-a ali
               pa v zadnjih štirih letih iz vrst Združene liste bil kdo pripravljen povedati, ja,
               naš človek je, ali pa bil pripravljen sprejeti kakšno odgovornost ali pa krivdo. Mi
               smo prevzeli kot Slovenska ljudska stranka odgovornost za našo odločitev glede
               glasovanja o izbrisanih in glasovanja pri obeh ministrih in so tudi druge
               odgovornosti. To je pač slika in ogledalo naše demokracije. Upam, da bodo tisti, ki
               bodo v to dvorano prišli za nami, imeli malo boljšo priložnost in večje možnosti, kar
               se tiče demokratičnih nastopov in da ne bo prihajalo do takih razhajanj, kot je danes
               prišlo, da so tisti, ki so dali zahtevo, napovedali obstrukcijo točke po svojem
               porabljenem času. O nekaterih pomembnih vsebinskih zadevah je potrebno tudi na
               kolegiju predsednika državnega zbora imeti malo več posluha in dati nekaterim tudi
               možnost.</p>
               <p>Res pa je, še enkrat, da pa tisti, ki so tudi danes zapustili to sejo, še enkrat
               poudarjam, so bili botri takšnega poslovnika in tudi sedaj nosijo svoj del
               odgovornosti, kljub temu, da smo tudi nekateri takrat kot člani vladajoče koalicije
               nasprotovali takšnemu poslovniku in takšnemu načinu dela v državnem zboru. Parlament
               je sredstvo, kjer imajo pravico tako državljani Republike Slovenije in tudi vsi
               ostali, ki spremljajo politiko Republike Slovenije, slišati različna mnenja in dobiti
               svojo možnost do svoje besede.</p>
               <p>S tem bi želel zaključiti svoj nastop in dati priložnost še nekaterim drugim
               poslanskim kolegom, da porabijo teh 5 minut. Sam pa mislim in pričakujem, da bodo
               organi, ki so za to zadolženi, nekatere navedbe, ki so bile danes tu podane s strani
               predlagatelja, temeljito prevedli. Če bom v dvorani, bom tri točke, tri sklepe, ki so
               jih predlagatelji predlagali, podprl. Mislim, da niti eden ni problematičen, ker
               poziva generalno državno tožilstvo, naj preko, vlade najkasneje do 5. junija poroča
               državnemu zboru o ugotovitvah v preiskavi suma korupcije. Mislim, da to ni nič
               narobe, ali je ali ni. Tudi svojo vlogo naj odigra novi predsednik komisije, ki je
               dobil sicer podporo samo z levice, ampak ne glede na to, kdo ga je izvolil, naj se
               izkaže, naj svoje delo opravi tako, kot je pred 14. dnevi za tem odrom zaprisegel, za
               koga bo kot predsednik komisije delal.</p>
            </sp>
            <sp xml:id="SDZ3-Izredna-44-2004-05-06.sp279">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Večina poslanskih skupin, ki so ostale v parlamentu, je izrazila željo,
               da danes končamo to točko dnevnega reda. Zato vabim k besedi gospo Majdo Širca.
               Izvolite.</p>
               <p>Gospod Podobnik, se opravičujem, gospod Pahor me je seznanil, da večina poslanskih
               skupin želi, da danes to točko končamo. Samo sporočila... Jaz se vam iskreno
               opravičujem, jaz sem bila prepričana, da je gospod Pahor govoril tudi z vami, gospod
               Podobnik. Gospod Podobnik, očitno gre za nesporazum. Gospod Podobnik, to pač ni
               korektno, res ne.</p>
               <p>K besedi vabim gospo Majdo Širca. Izvolite.</p>
            </sp>
            <sp xml:id="SDZ3-Izredna-44-2004-05-06.sp280">

               <speaker>MAJDA ŠIRCA:</speaker>

               <p>Spoštovani prisotni in odsotni! Tisti, ki mogoče poslušate, vendar v vaših prostorih
               poslanskih pisarn. Poslanski mandat razumem in mislim, da nisem edina, kot zaupanje
               volivk in volivcev, da se odgovorno ukvarjamo z zakonodajnimi in državotvornimi
               vprašanji. To, v kar sem s takimi razpravami v zadnjem času vse bolj pogosto
               prisiljena in potisnjena, pa je daleč od zakonodajne veje oblasti. Še bolj daleč pa
               je od državotvornosti. Obratno, tovrstno iskanje volilnih glasov ali pa izgubljanje,
               to je seveda vprašanje, se mi zdi na nek način izraba naših mandatov. Nisem sodnica,
               nisem tožnica in nisem policistka. Nisem pozvana, da sodelujem v državnozborski
               preiskovalni komisiji, ki bi bila morebiti edina in edini možen odvod za vprašanja,
               kot jih navajajo sklicatelji. Tudi LDS ali še katera druga stranka mogoče bi lahko
               štiri mesece pred volitvami odpirala marsikatero temo o sumih korupcije in o tako
               imenovanih nelegalnih, kaj šele legitimnih zgodbah. Lahko bi - in glede na to, da na
               nek način celotne diskusije gredo v to smer, sem se jih nalezla še sama - navedla en
               primer, kjer bi LDS pravzaprav ali kdo drug povsem legitimno zahteval razčiščevanje
               nekaterih primerov in tukaj lahko z vso mirno vestjo navedem vsaj enega, to je tako
               imenovano afero računalniških nakupov in sumu zlorabe pooblastil v gospodarskem
               ministrstvu v času, ko je ministroval gospod Jože Zagožen, in v času, ko je kadrovski
               komisiji vlade predsedoval gospod Janša. Kdor ima boljši spomin, se lahko spomni, da
               je takratni minister, nekdanji poslanec in sedaj svetnik v mestni občini Ljubljana,
               Jože Zagožen, naročil nakup računalnikov za več kot 100 milijonov tolarjev, in to
               brez javnega razpisa. Moram reči tudi, da se postavljam v vlogo, na nek način
               vsiljeno vlogo tudi tožnika, sodnika in policista tudi zaradi tega, ker so bili ti
               primeri danes že dotaknjeni, ampak seveda z druge strani. Takrat so se na ministrstvu
               za gospodarstvo javnemu razpisu izognili in pripravili, izrabili oziroma razbili
               vrednost stotih milijonov na deset pogodb, čepravje šlo za enotno naročilo. Denar od
               predplačane računalniške opreme, ta je bila za več kot 40% večja od drugih možnih cen
               na trgu - in ker ni bilo javnega razpisa, seveda te niso bile preverjene - , je
               gospodarsko ministrstvo pošiljalo oziroma prevajalo na račune podjetij, ki so bile
               povezane s stranko SDS.</p>
               <p>Za tiste, ki nimate dobrega spomina, naj vam po vzorcu kolegov, ki so v podobnih
               razpravah zelo radi risali družinska proračunska debla in druge grafikone, tudi sama
               predložim seznam oziroma tak krog tovrstne zgodbe, ki se je povsem nelegitimno in
               nelegalno odvijala oziroma ki je dobila že epilog na sodišču, pravzaprav na edinem
               prostoru reševanja tovrstnih primerov oziroma dobiva epilog na sodišču. Gre za krog,
               ki se je začel z imenom gospoda Janše v takratni tako imenovani Bajukovi vladi in ki
               ima skupno stično točko z dvema podjetjema, in sicer d.o.o Zebra in d.o.o Jelen, prva
               je bila podizvajalec volilne kampanje SDS-a, drugo pa je upravlja brat gospoda Janše,
               direktor takrat Jelen d.o.o., Rajko Janša.</p>
               <p>In kdor ima boljši spomin, se lahko spomni, da naj bi ti dve podjetji sklepali
               pogodbe s firmo Iskra Računalnik. Šlo naj bi za fiktivne pogodbe oziroma za kvazi
               nakupe poslovnih daril na podlagi razlike v absolutno preplačani opremi in ta razlika
               je bila več kot za 40 milijonov vrednosti. Na ta način naj bi se domnevno
               sofinancirali volilna, predvolilna kampanja. Posamezne izplačila pa naj bi šla iz
               podjetja kar v gotovini. Skratka, proračunski denar naj bi se na nezakonit način
               prelili v prid politični stranki. Zagotovo naj bi se tudi zgodila zloraba uradnega
               položaja. Seveda, kdor se dobro spomni, tudi ve, da ministrica Petrinova ni želele
               prevzeti naročene in že plačane opreme kasneje, kajti predpisi finančnega ministrstva
               državnim ustanovam prepovedujejo plačevanje, preden je naročilo opravljeno,
               gospodarsko ministrstvo pa je takrat prav to storilo. Ne bom povzemala v tem trenutku
               še drugega dela kroga, ki se tudi začenja s predsednikom kadrovske komisije vlade in
               se steka prek Telekoma in prek tudidomnevnih nakupov, daril v vrednosti več; kot 70
               milijonov SIT, ki je bila ravno tako povezana z d.o.o. Jelen Rajka Janša oziroma še
               več s kasnejšo drugo firmo, Promart Design, katere sedež je tudi na Prešernovi 82 v
               Grosuplju in katere vodja je oziroma direktor je brat našega kolega poslanca.</p>
               <p>Ne bom razpletala tega. Konec koncev sama sem poudarila, da ne mislim in ne razumem
               svojega poslanstva, kot tistega, ki bi prevzemal vlogo sodnika in policista oziroma
               tožilca. Tudi o fiktivnih darilih ne bom nadalje govorila, kajti lahko samo to
               povzamem, da tovrstna darila vedno izstavljajo račun in dolgoročno to zagotovo drži.</p>
               <p>Ampak vseeno bi rada poudarila vsaj dve stvari na koncu. Na nek način se v tem
               prostoru nemalokrat in pravzaprav danes tudi, ko smo ponovno odločali o davku o
               dohodnini, govori o vlogi sponzorjev, o vlogi tistih podjetij, ki so razvita in močna
               in ki lahko z ekonomskega stališča tudi vskočijo v tistih primerih, ko država ne more
               oziroma ne zmore. In takrat lahko ti sponzorji tako na področju zdravstva, šolstva,
               da ne govorim kulture in še drugih dejavnosti, enostavno s svojo podjetniško močjo in
               odločitvami nadomestijo luknje oziroma pomanjkanje državnega proračuna. Sprašujem se,
               ali tovrstne razprave v tej obliki, kot se dogajajo, vendar nebodo v bodoče
               sponzorjem postavile nek dvom, preden se bodo odločali, ali bodo še naprej v
               katerokoli deficitarno vejo naše dejavnosti sploh še vlagali. Tudi sprašujem se, kdo
               se bo lahko še v bodoče želel ukvarjati s politiko v primeru, ko bo ona vsak dan
               imela večji negativni predznak, in ko bo vsak izstop ali pa prehod iz politike ali pa
               sploh vstop v politiko imel predznak umazane in skorumpirane dejavnosti.</p>
               <p>In sprašujem se seveda tudi, sploh pa po govoru gospoda Janeza Janše, ali bo še
               dandanes kdo želel biti razvit, napreden in seveda konkurenčen, kajti po njegovem
               govoru sodeč bi Slovenija morala težiti k nerazvitosti, k rokodelstvu, čim večjemu
               manufakturstvu in k neambicioznemu razvoju. Le na ta način bi bili vsi zadovoljni, da
               o Evropi niti ne govorim.</p>
               <p>In če na koncu povzamem. Lahko bi na javni in navidez seveda brezplačni tribuni v LDS
               odpirali tudi take primere, ki sem jih delno samo navedla danes, in lahko bi
               sklicevali izredne seje tudi sami. Pa jih ne! Ker ločimo enostavno pristojnosti naših
               mandatov; ker ni to naše poslanstvo; ker smo sem poslani, zato da se bijemo, lahko pa
               usklajujemo, lahko dogovarjamo o vitalnih interesih te države.</p>
               <p>Ampak na žalost res vse bolj spoznavam, da tega skorajda ne počnemo več. V imeni zelo
               ekstenzivno razumljene demokracije nas na nek način kolegi v odsotnosti silite v
               zanemarjanje skupnih interesov.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp281">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospo Potrata, izvolite.</p>
            </sp>
            <sp xml:id="SDZ3-Izredna-44-2004-05-06.sp282">

               <speaker>MAG. MAJDA POTRATA:</speaker>

               <p>Hvala za besedo, gospa podpredsednica. Spoštovani predstavniki vlade, spoštovane
               kolegice in kolegi!</p>
               <p>Predlagatelji zahteve za sklic izredne seje so v svoji pisni obrazložitvi navedli kar
               nekaj spornih podatkov, zagotovo pa tudi vsaj eno neresnico. In sicer, da naj bi
               družba Telekom v času, ko je bil predsednik njene uprave Peter Tevž, sklenila
               sponzorsko pogodbo z Jožetom Jagodnikom, poslancem Združene liste socialnih
               demokratov. Gre za očitno zavajanje javnosti, saj je popolnoma jasno, da sta
               sponzorsko pogodbo sklenila družba Telekom in Nogometni klub Maribor, ne pa družba
               Telekom s sedanjim predsednikom Nogometnega kluba Maribor, kot bi to nekateri danes
               radi prikazali ali pa si iskreno želijo, da bi bilo tako. Več kot očitnoje, da je
               omenjanje prav te sponzorske pogodbe izmed več 100 sponzorskih pogodb, kot navajajo
               predlagatelji, povezano z dejstvom, da Jože Jagodnik ni bil iz poslanske skupine, ki
               bi bila po godu predlagateljem te točke dnevnega reda. Kako bi si sicer lahko
               razlagali dejstvo, da je ista družba, se pravi Telekom, sklenila sponzorsko pogodbo z
               Nogometnim klubom Maribor tudi v času, ko je bil na vodstvenem položaju omenjene
               družbe nekdo drug, ki ga je tja postavila Bajukova vlada, torej tudi nekateri glasni
               predlagatelji te točke. Poleg tega je treba spomniti na splošno znano dejstvo, da je
               bila v času sklenitve sponzorske pogodbe Združena lista socialnih demokratov v
               opoziciji in ne v vladi. Ali pa gre morda pri tem omenjanju imena Jožeta Jagodnika
               preprosto za to, da je bil prvi podpisani pod 27 vprašanj, povezanih s trgovino z
               orožjem, res da že v mandatnem obdobju 1992/1996. Kdo ve?! V letu 1999 se je
               Nogometni klub Maribor kot prvi slovenski nogometni klub, zaenkrat žal še edini,
               uspel uvrstiti v ligo nogometnih prvakov in je častno zastopal ne le Maribor, ampak
               tudi Slovenijo. Ne gre pozabiti takratnega nogometnega navdušenja po vsej Sloveniji
               in verjamem, da je bil med navdušenci tudi kdo izmed predlagateljev te točke, in
               zanimivo, nikomur se tedaj ni zdelo vredno ali primerno opozarjati na način in višino
               pridobivanja sponzorskih sredstev v mariborskem nogometnem klubu.</p>
               <p>Za konec morda še naslednje. Tovrstne neresnice in obtožbe predlagateljev so
               škodljive za vse tiste, ki se vsakodnevno trudijo pridobivati sponzorska sredstva ne
               le v športu, ampak tudi v kulturi, znanosti in še kje, pa tudi za vse sponzorje, ker
               se s tem izpostavljajo, da bo kdo po krivici oblatil njihovo ime in ugled. O
               posledicah svojega ravnanja predlagatelji, kot kaže, niso razmišljali. Očitno je bilo
               pomembnejše, da pred volitvami podirajo vse za seboj in pred seboj. Sicer pa naj
               predlagatelji tega gradiva in razširjevalci takih očitkov povprašajo ljudi v
               Mariboru, ali je prav ali ne, da je njihov nogometni klub dobil nekaj sponzorske
               denarja. Nenazadnje: ali je prav ali ne, da gre sponzorski denar tudi v javno dobro.
               Hvala.</p>
            </sp>
            <sp xml:id="SDZ3-Izredna-44-2004-05-06.sp283">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo, gospod Lenko? Izvolite.</p>
            </sp>
            <sp xml:id="SDZ3-Izredna-44-2004-05-06.sp284">

               <speaker>FRANC LENKO:</speaker>

               <p>Hvala lepa za besedo, gospa podpredsednica. Spoštovani predsedniki vlade, kolegice in
               kolegi.</p>
               <p>Moram povedati, da sem pri prebiranju teh dokumentov, ki so nam bili dostavljeni in
               pod narekovajem "te obtožnice", razmišljal, kako je sploh prišlo danes do te izredne
               seje. Namreč, to so bili navrženi smo neki sumi, ki pa prav gotovo niso dovolj, da se
               lotimo take resne obravnave in da danes pravzaprav cel popoldne posvetimo temu
               problemu svoj čas. Namesto da smo ponosni na firme, kot je Telekom, Mobitel patudi
               Ultra in če smo sprejeli tržno gospodarstvo, potem ne vidim pravzaprav pravega
               vzroka, zakaj so se podpisniki odločili, da bi na nek način poskušali tudi te firme
               "dotolči" in da bi jih spravljali v tisto povprečje, kamor pa ne spadajo. To so firme
               zjasno vizijo, s svojimi razvojnimi programi, s sodobno tehnologijo in mislim, da nam
               mora biti v ponos, če Debitel kot predstavnik ali pa te nemške firme nekatere stvari
               testira tudi pri Mobitelu.</p>
               <p>V predstavitvi poslanskih skupin, kot so jih imeli tukaj posamezni predstavniki, smo
               te stvari slišali in mislim, da ne smemo dovoliti, da se državni zbor pretvori v neko
               preiskovalno komisijo. Mi pravzaprav imamo organe, ki neke sume raziskujejo in to je
               tudi - nam bo lahko potem mogoče ministrica za pravosodje tudi povedala - so se
               vključili notri, vsaj po informacijah do sedaj, kolikor smo jih dobili, so se
               vključili in počakajmo, da bodo oni nekaj raziskali. Če pa mi ocenjujemo, da je to
               taka potreba, potem dajmo ustanoviti preiskovalno komisijo, ki se naj obravnava s
               preiskavo, tudi potem zasliši posamezne udeležence v tej pod narekovajem "obtožnici",
               ne pa, da se tukaj sedaj cel parlament s tem ukvarja danes praktično cel dan.</p>
               <p>Za zaključek naj povem, da mislim, da je edino smotrno, kar je bilo, da je včeraj
               odbor za notranjo politiko sprejel dva sklepa in jaz tudi ta dva sklepa, ki sta bila
               včeraj na odboru sprejeta, podpiram. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp285">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kremžarja. Izvolite.</p>
            </sp>
            <sp xml:id="SDZ3-Izredna-44-2004-05-06.sp286">

               <speaker>LEOPOLD (LEO) KREMŽAR:</speaker>

               <p>Hvala lepa. Najprej se kolegicam in kolegom opravičujem za povzdignjen glas od prej,
               ampak moram povedati, da se me tovrstne zlorabe resnično včasih spravijo nekam, kot
               ste slišali, kje sem bil. Nekaj podatkov. Tudi časopise je treba znati brati. Kronski
               dokazi, ki smo jih danes lahko slišali o raziskavi, seveda, dobijo neko drugo
               podobico, če to, vsaj ta članek, preberemo tudi malo vnaprej. In sicer dokazi, kako
               je Slovenija padla na zadnje mesto in tako naprej - je res, da v eni kategoriji neke
               raziskave, hkrati pa se ne omeni, da je po tej isti raziskavi realna rast celotne
               produktivnost Slovenija na 15. mestu, realna rast izvoza, komercialnih storitev na 9.
               mestu in deležneposrednih investicij v bruto domačem produktu na 4. mestu. Tega se ne
               omeni. Ne omeni se tudi tega, da v istem tem članku piše, da sodeluje pri tem tudi v
               Sloveniji institut za ekonomske raziskave in da je Peter Stanovnik iz tega instituta
               med drugim povedal, da meni, da je težava pri izdelavi lestvice uravnoteženost med
               anketnimi in tržnimi ekonomskimi podatki ter pri izbiri velikosti vzorcev v različnih
               državah, zato je treba rezultate ocenjevati z veliko skepse - piše v tem istem
               članku. Opozarja tudina metodološke spremembe, ki otežujejo primerjave in tako
               naprej, da je to raziskava, ki je narejena v bistvu, anketa med slovenski
               gospodarstveniki in da je eden izmed vidnih slovenskih gospodarstvenikov, gospod Bine
               Kordeš, pravi: naša uvrstitev v raziskavi instituta - v tem istem članku instituta
               IMD - je povezana s priznano samokritičnostjo Slovencev. Naši podjetniki v anketah
               raje še malo bolj črnogledo odgovarjajo, med tem ko se v drugih državah, recimo, na
               Češkem in Madžarskem na vse pretege hvalijo- med drugimi. Ne povemo in ne pove se, in
               izgubi se listek očitno, da imamo, kar zadeva korupcijo, seveda, če govorimo o
               korupciji, tudi nekatere druge podatke, da imamo mednarodno nevladno organizacijo, ki
               ocenjuje 12 neodvisnih raziskav in jih primerjain dobimo podatke, po katerih je
               Slovenija na 25-30. mestu glede teh raziskav in je med najboljšimi, v pozitivnem, med
               tranzicijskimi državami. Naj povemo, da je dva meseca nazaj približno evropska
               komisija ocenila, da je Slovenija s korupcijo zmerno obremenjena in tako naprej.
               Lahko bi naštevali še veliko. Seveda nihče, tudi jaz ne trdim, da korupcije ni in ne
               vem. Trdim pa nekaj drugega; trdim, da ni prostor za to razpravo parlament. Prostor
               za to je tožilstvo, policija, sodišča, država, pravna država, ki mora funkcionirati
               in vsak, ki ve, za kakšne tovrstne zadeve, to mora tudi vložiti ovadbo. In po moji
               sodbi ne ovadbo neznane osebe, če smo danes slišali tukaj različna imena.</p>
               <p>Samo še nekaj. Televizija in televizijski prenosi. Seveda, ves smisel ima to, nekaj
               mesecev pred volitvami in televizija, ker se pač to gleda. Da je problem v tem -
               danes med tem časom, ko smo mi tukaj delali, je bila sklicana tudi tiskovna
               konferenca, kjer so vsi trije predstavniki, se pravi SNS-a, SDS-a in NSi-ja, kot
               navaja agencija, ogorčeni nad odločitvijo TV Slovenija o neprenosu izredne seje. Med
               drugim pa je kolega Drobnič ocenil, da če bodo tudi v prihodnje na TV Slovenija
               potekale stvari v podobni smeri, bo treba ukiniti naročnino, prek katere se v večini
               financira omenjena televizija in tako naprej. Kolega Janša je povedal, da tako rekoč
               se bo treba odpovedati plačevanju naročnine in tako naprej in tako naprej.</p>
               <p>Naj končam. Omenjeni primeri, ki so zapisani, nekaj jih je bilo imensko že
               omenjenih, delajo razen politične škode, delajo še tudi eno drugo škodo. In mene ta
               posebej boli - to je škoda v športu, to je škoda v kulturi, to je škoda v enih
               normalnih odnosih, ki morajo biti urejeni, in nihče se ne zavzema za stvari, ki so
               neurejene. Delajo škodo na ta način, da je veliko, veliko bo, in sponzorskega denarja
               pravega, realnega, vknjiženega, takšnega, po postopkih, kot mora biti, ne bo več
               prišlo do športa. Ne bo prišlo, če vemo to, da se šport slovenski financira približno
               20% samo iz javnih sredstev. Vse ostalo so sponzorska in podobna sredstva. Ne bo
               zaradi tega, to smo tudi danes že slišali, ker preprosto si ljudje ne bodo dovoliti,
               da jim na ta način v teh razpravah, ki ne sodijo v ta parlament po moji sodbi, seveda
               delamo škodo in njihovemu dobremu imenu in delamo poslovne škode. In bomo videli,
               kakšne bodo posledice. Garantiram vam da - ne morem dokazati, tudi tukaj med nami
               sedijo ljudje, ki ne bodo upali - in sinovi nekaterih politikov - podpisati nikakršne
               pogodbe ali nekdo z njimi pogodbo zaradi tega, ker je pačoče slučajno politik. In
               tile mladi, dobri športniki bodo šli v tujino. In tam bodo mirno podpisali, ker so
               vredni sponzorske pogodbe. V Sloveniji pa ne bo upal z njimi nihče podpisati pogodbe,
               zaradi tega, ker jutri je lahko na prangerju, jutri je lahko v tem parlamentu, kot ne
               vem kaj je naredil, čeprav ničesar, razen koristi, ni naredil. In to je škoda, ki jo
               delamo. In zato nisem zato.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp287">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Kontiča. Izvolite.</p>
            </sp>
            <sp xml:id="SDZ3-Izredna-44-2004-05-06.sp288">

               <speaker>BOJAN KONTIČ:</speaker>

               <p>Hvala lepa, gospa podpredsednica. Zbrali so se podpisniki, podpisali zahtevo za
               izredno sejo, povedali, kar so želeli povedati oziroma kar so lahko povedali v
               omejenem času, ki ga imamo tudi poslanke in poslanci koalicijskih strank, nato pa
               odšli iz dvorane, ne da bi prisluhnili našim mnenjem, našim pogledom na zadeve, na
               teme, ki so jih oni odprli. Mislim, da je to neresno, da je to nekorektno in da tudi
               koalicija na tak način delovanja ne bi smela pristajati v prihodnje. Zato se sam
               odpovedujem razpravi.</p>
            </sp>
            <sp xml:id="SDZ3-Izredna-44-2004-05-06.sp289">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Čeligoja. Želite besedo? Ne. K besedi vabim
               gospoda Vučka. Izvolite.</p>
            </sp>
            <sp xml:id="SDZ3-Izredna-44-2004-05-06.sp290">

               <speaker>DUŠAN VUČKO:</speaker>

               <p>Hvala za besedo, predsedujoča. Razmišljam, če se ne bi pridružil kolegu Kontiču, ker
               res, žal mi je, da poslanski kolegi z moje leve tukaj niso ostali - in ni vredno.
               Konec koncev smo veliko povedali na odboru in če ne želijo poslušati nas, naše
               argumente - komu naj govorim? Sam sebi? Hvala.</p>
            </sp>
            <sp xml:id="SDZ3-Izredna-44-2004-05-06.sp291">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospe Črnugelj tudi ni. K besedi vabim gospoda Jakiča. Izvolite.</p>
            </sp>
            <sp xml:id="SDZ3-Izredna-44-2004-05-06.sp292">

               <speaker>ROMAN JAKIČ:</speaker>

               <p>Hvala za besedo, podpredsednica. Poglejte, jaz se sprašujem samo dvoje. Kaj že tri
               tedne opozicija počne nekaterim uspešnim slovenskim firmam in kdo je zainteresiran za
               to početje? Sklicatelji te točke po mojem želijo v bistvu deskreditirati oziroma
               znižati ugled uspešnim firmam, kot je nedvomno Ultra iz Zagorja, ki z mladimi in
               sposobnimi ljudmi, ki imajo znanje in so s svojimi visokotehničnimi patenti prodrli
               na skoraj vse kontinente tega sveta. Mimogrede, večina državne pomoči, ki jih je
               Ultra dobila od države, je šla za zaščito teh patentov, s katerimi so vkrutem svetu
               konkurence na področju "high techa" uspeli. In komu je na nogo stopila Ultra? Tega
               danes nismo slišali. Ultra je na nogo stopila ameriški multinacionalki "Videruth", ki
               se ukvarja z naftnim programi, v bistvu gre za merilne sonde. In kje je stopila tej
               multinacionalki na prste? V jugovzhodni Evropi, kjer je konkurenčna Ultra bolj
               uspešna pri pridobivanju poslov. In poglejte, če berem v tem kontekstu enega od
               direktorjev, ki je poslal predsedniku Borutu Pahorju pismo, piše tukaj: "Nismo tega
               pisma nikoli posredovali ali odstopili medijem, katerikoli poslanski skupini,
               posameznemu poslancu ali nepristojnemu organu, niti nismo nikogar o tem obveščali,
               razen ambasade Združenih držav Amerike v Ljubljani." In seveda pozivam predsednika
               komisije za nadzor varnostno-obveščevalnih služb, gospoda Jerovška, da mogoče
               preveri, če ni izredno sejo državnega zbora sklicala v resnici ambasada Združenih
               držav Amerike, da bi zaščitila svojo firmo, kot sem jo že imenoval "Videruth", ki je
               multinacionalka in katerina poti v jugovzhodni Evropi stoji firma, ugledna Ultra.
               Podobno opozicija, seveda nekateri v SDS zavestno po mojem prepričanju, drugi pa, ker
               so jih tako nekateri zavedli, pomaga tudi v drugem primeru tujih firm. Gre seveda za
               Vodafon Simobil. Kot veste,so seveda Angleži lastniki Mobilcoma, ki je avstrijski, ta
               pa Simobila. Spet gre za tujo multinacionalko, ki ravno v tem trenutku z dumpiškimi
               cenami poskuša uničiti slovensko firmo, in to je Mobitel. Da je pomoč SDS-a tujim
               firmam v konfliktu s slovenskimi podjetji znana, pa se je treba spomniti domnevne
               pomoči pri lobiranju dr. Brejca s tujo firmo Interbrew zoper našo Pivovarno Laško, o
               kateri so poročali mediji, sam pa sem bil o tem seznanjen v evropskem parlamentu. Da
               je šlo za pomoč Interbrewu, namiguje tudi dejstvo, da je eden od 40 najpomembnejših
               SDS-ovcev na njihovi spletni strani, kdo je kdo, prav v tistem času postal direktor
               Fructala, ki je bila v lasti Pivovarne Union. In seveda o tem, kako je Pivovarna
               Union izdatno objavljala v časopisu Demokracija, je bilo danes tudi že nekaj
               povedano.</p>
               <p>In zaključujem z vprašanji. Ali res samo koalicija LDS, Združena lista in DeSUS
               trmasto ščiti interese slovenskih podjetij, drugim pa je mar za slovensko-nacionalni
               interes, s katerim se pa sicer drugače zelo bahajo? In ali ta politična predvolilna
               tekma dopušča škodovanje uspešnim slovenskim firmam? Ali SDS oziroma podpisniki res
               ne zmorejo z Golobičem in LDS obračunati s programom, ki ga še vedno iščejo v temni,
               trdi senci senčnih ministrov? Jaz bi seveda radvidel, da najprej o tem odločajo
               pristojni organi. In je prav, da je SDS vložila, če sem, prav informiran, tožbo
               oziroma ovadbo. Ampak ni pa prav, da državni zbor ali katerikoli organ zakonodajne
               veje oblasti o tem razpravlja, še preden je sodba o tem dokončna.</p>
               <p>In s tem, še enkrat ponavljam to, kar je rekel kolega Kacin, škoduje predvsem
               slovenskim firmam, ki so na tujih trgih uspešne.</p>
               <p>Hvala.</p>
            </sp>
            <sp xml:id="SDZ3-Izredna-44-2004-05-06.sp293">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jurija. Izvolite.</p>
            </sp>
            <sp xml:id="SDZ3-Izredna-44-2004-05-06.sp294">

               <speaker>AURELIO JURI:</speaker>

               <p>Hvala. Jaz vstanem in takoj se usedem, ker se pridružujem kolegom, ki so napovedali,
               da nima smisla nadaljevati to sejo, potem ko so jo pobudniki zapustili. Hvala.</p>
            </sp>
            <sp xml:id="SDZ3-Izredna-44-2004-05-06.sp295">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Švagana. Izvolite.</p>
            </sp>
            <sp xml:id="SDZ3-Izredna-44-2004-05-06.sp296">

               <speaker>MATJAŽ ŠVAGAN:</speaker>

               <p>Hvala lepa, predsedujoča. Upam, da me razumete, da se sam razpravi ne morem
               odpovedati, ker sem tudi župan občine Zagorje, in danes je omenjenih kar 7 uspešnih
               podjetij. Seveda sem eden tistih županov, ki ceni vsako delovno mesto, in take
               diskusije, kot jih danes slišimo v tem parlamentu, sem prepričan, da negativno
               vplivajo na poslovanje, tako v slovenskem, predvsem se pa radi pohvalimo v evropskem
               merilu.</p>
               <p>Omenjena je bila tukaj tudi Ultra. Lahko ste videli, kakšno obsežno gradivo. Pod
               drugo, da so povabili vse politične stranke oziroma poslanke in poslance in samo en
               poslanec se je tega udeležil. Žal pa tudi danes, ko je opozicija zapustila te
               prostore, tega ni želela poslušati. Z načinom: vržejo v javnost, potem pa zapustijo
               in ne želijo poslušati tudi tistih, ki imamo takšne in drugačne informacije o teh
               podjetjih.</p>
               <p>Seveda, opozicija večkrat poudarja uspešne firme, tudi Studio Moderna, znano vam je,
               na kakšen način so nastopali proti temu uspešnemu podjetju iz Zagorja. Potem kako so
               rušili projekt TET3. Saj danes ne bom govoril širše, ker prepričan sem, da bo še
               veliko izrednih sej na račun Ultre, uspešnih podjetij, tako v slovenskem kot v
               zasavskem merilu.</p>
               <p>Samo osebno sem vesel, kajti vse te firme nastopajo z jasno vizijo, programom, so
               mlade delavke in delavci. Vsekakor je pa nujno treba povedati, da številke so
               eksplicitno navedene, uspehi so navedeni, in prav je, da organi pregona opravijo
               svoje delo oziroma .../Nerazumljivo./... stranke, ne pa, da na račun predvolilne
               kampanje tudi vodijo znotraj parlamenta in škodujejo tistim, ki so uspešni tako na
               evropskem kot ameriškem trgu.</p>
               <p>Seveda, počasi bi svojo razpravo zaključil, predvsem v smislu - kajti, danes je
               prišla tudi "zagorska hobotnica" v časopise, namreč lepa fotografija, ampak na žalost
               je to fotografija iz občine Trbovlje, je pa lep avtobus, ki pelje v zagorsko dolino.
               Lahko rečem, da sem tudi na ta avtobus, ki je v lasti Integral Zagorje, ponosen.</p>
               <p>Kar pa okrog same Ultre - moram povedati, da politični naivnež bi ne dvomil v
               današnjo sejo, na kakšen način nastopati proti Ultri, proti uspešnim podjetjem,
               nenazadnje predvsem, bi rekel, zabiti križ Gregorju Golobiču, ki vemo, da se ga
               opozicija tako boji, kot se vampir boji križa. No, LDS je pa ponosen na njega in tudi
               na vse zagorske oziroma zasavske firme in ta zagorski avtobus gre naprej uspešno.
               Hvala lepa.</p>
            </sp>
            <sp xml:id="SDZ3-Izredna-44-2004-05-06.sp297">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Bevk. Izvolite.</p>
            </sp>
            <sp xml:id="SDZ3-Izredna-44-2004-05-06.sp298">

               <speaker>SAMO BEVK:</speaker>

               <p>Hvala lepa. Tudi sam bom skrajšal svoj nastop. Hvala za besedo, gospa podpredsednica.</p>
               <p>Tudi meni ni prav, da ni naših kolegov z desne strani našega parlamenta, zato bo
               nastop krajši. Rad bi pa poudaril, da njihovi predlogi za interpelacijo in
               referendume, za odstope ministrov in sklicevanje izrednih sej, vse to se je dogajalo
               na račun državnega proračuna, milijoni tolarjev, ki so se na ta način razblinili in
               se razblinjajo v nič. Opozicija očitno ni zdržala, da bi počakala na čas uradne
               volilne kampanje za evropske in državnozborske, volitve temveč je predvolilno
               kampanjo sprožila že mesece prej.</p>
               <p>Danes je bil ogenj v strehi. Takoj, ko so opozicijske stranke SDS, Nova Slovenija in
               Slovenska nacionalna stranka ugotovile, da ni neposrednega prenosa na drugi mreži
               nacionalne televizije, so takoj sklicali novinarsko konferenco in se pred
               televizijskimi kamerami razjokale. Vse doslej jim je nacionalna televizija ustregla,
               tokrat očitno ne, saj mednarodne pogodbe o prenosu svetovnega hokejskega prvenstva
               imajo prednost. Pogodbe je namreč treba realizirati, obveznosti je treba izpolniti,
               pa čeprav na račun brezplačne predvolilne kampanje koalicije Slovenije. Opozicija si
               bo očitno morala izboljšati svojo programsko shemo, da bo postala zanimivejša od
               zimskih športov v spomladanskem času.</p>
               <p>Prav razveselil pa sem se tudi gradiva ministrstva za gospodarstvo, kjer je objavljen
               seznam prejemnikov državnih pomoči na javnih razpisih. Leta 2002 so za raziskovalno
               dejavnost dobila subvencijo 103 podjetja v Sloveniji. Le kako ste mogli predlagatelji
               današnje izredne seje državnega zbora med temi najti edino Ultro. Jasno, kajti Gregor
               Golobič je bil očitno prevelik magnet! Do leta 2004 je podobne subvencije v državi
               prejelo več sto podjetij, majhna, velika in srednja podjetja. Izmed njih ste
               stigmatizirali zgolj perspektivno mlado podjetje Ultra.</p>
               <p>Spomnim se prejšnjega mandata, ko smo v državnem zboru sprejeli tako imenovani zakon
               o tehnološkem tolarju, ki so mu peli slavo tako v koaliciji kot v opoziciji, danes pa
               problematizirate pomoč podjetjem za razvoj raziskovalne dejavnosti, spodbujanje
               internacionalizacije podjetij, spodbujanje izvoza malih in srednjih podjetij ter
               subvencij za spodbujanje tehnološkega razvoja. Ali pa sponzorske pogodbe, o katerih
               je bilo tudi že nekaj govora. Med stotinami sponzorskih pogodb ste našli komaj pet
               primerov. Le zakaj so si zaslužili vašo pozornost - zato, da ste lahko neupravičeno,
               posredno pokazali na Liberalno demokracijo in na Združeno listo. Insinuacija brez
               primere.</p>
               <p>Kaj pa je narobe s sponzorstvom ali z donatorstvom? Tako sponzorji, največkrat
               gospodarske družbe, kot sponzoriranci, različna društva, ustanove in posameznike iz
               področja športa, kulture in umetnosti sklenejo pogodbe z obojestranskimi, če lahko
               tako rečemo, koristmi. Vendar te pogodbe je treba realizirati in so zapisane črno na
               belem in so javni papirji. Zelo dobro bi bilo, če bi si predlagatelji prebrali
               posebno študijo z naslovom Ekonomika kulture in izvedeli, kaj več o sponzoriranju in
               da ne bi kriminalizirali ter povezovali s korupcijo.</p>
               <p>Treba je vedeti, da svetovni sponzorski fond v letu 2002 znaša kar zavidljivih 24
               milijard dolarjev, od tega skoraj 10 milijard dolarjev Združenih državah Amerike in
               7,1 milijarda v Evropi. Tako je v ZDA na primer najbolj privlačna sponzorska naložba
               šport, ki z 67% daleč prekaša vsa ostala področja. Tudi v Sloveniji je nekaj
               podobnega. Najbolj zanimivo sponzorsko področje je šport in ravno te primere ste
               apostrofirali predlagatelji današnje izredne seje. Daleč zadaj sta kultura in
               umetnost, da ne govorim o dobrodelnih prireditvah ter znanosti in izobraževanju. Kdo
               pa bo sploh še hotel sponzorirati, če se bo znašel na vaših črnih spiskih? Se ne
               zavedate, da boste s tem početjem še zmanjšali tako ali tako majhna sponzorska
               sredstva za šport, kulturo, umetnost in druga področja? Hvala lepa in se opravičuje
               sicer za malo daljši nastop, sem ga pa vseeno skrajšal.</p>
            </sp>
            <sp xml:id="SDZ3-Izredna-44-2004-05-06.sp299">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Komljanca. Izvolite.</p>
            </sp>
            <sp xml:id="SDZ3-Izredna-44-2004-05-06.sp300">

               <speaker>JANEZ KOMLJANEC:</speaker>

               <p>Hvala lepa. To, kar poslušamo, samo potrjuje spoznanje, da ima naš parlament na
               žalost v skromnih izjemah nekonstruktivno opozicijo. Način obdolžitev podjetij,
               institucij, posameznikov, ki jih poslušamo, kaže na nemoč in na najenostavnejšo,
               najbolj preprosto predvolilno aktivnost. Namesto, da bi opozicija konstruktuvno z
               boljšimi programi spodbijala vladne programe ali predlagala programe, ki so
               pomanjkljivi ali jih še nismo pripravili, smo priča obrekovanju, obtoževanju mimo
               rednih postopkov, ki so v demokratični družbi običajni. Seveda opozicija najde
               opravičilo za svoje početje in izkorišča državni zbor, ki ima v teh primerih le
               nadzorno funkcijo in ne raziskovanje in celo sodne, v trditvi, da so skoraj vsi
               povezani z vladajočo stranko in do konca skorumpirani. Včeraj smo na odboru poslušali
               celo trditev, da so celo stečajni upravitelji povezani z vladajočo garnituro, torej
               tudi sodna veja oblasti. Prepričan sem, da moramo v tem državnem zboru v tem mandatu
               opraviti marsikaj koristnejšega od takih razprav. Nihče ne trdi, da pri nas ni
               korupcije ali drugih škodljivih pojavov, ki jih navajate, ampak način, kako to
               počnete, brez pravih dokazov obstojate podjetja in posameznike, izvajate v državnem
               zboru javni linč in delate nepopravljivo škodo ne samo navedenim institucijam in
               posameznikom, ampak tudi naši državi. Na drugi strani pa opozicija nima nobenih
               zaslug pa tudinobene odgovornosti za vodenje in razvoj države, če izvzamem evropske
               projekte, kjer je sodelovala konstruktivno. Svetovni politični analitik je zapisal:
               "Ni politične stranke na svetu, ki ne bi v svoji skrajnosti, da bi prišla na oblast,
               prodala celo svojo lastno državo."</p>
            </sp>
            <sp xml:id="SDZ3-Izredna-44-2004-05-06.sp301">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Džubana. Izvolite.</p>
            </sp>
            <sp xml:id="SDZ3-Izredna-44-2004-05-06.sp302">

               <speaker>GEZA DŽUBAN:</speaker>

               <p>Hvala lepa, podpredsednica. Tisti, ki bi kdaj od zunaj obiskal to dvorano, bi mu
               bila scena verjetno do kraja smešna. Tisti, ki so podpisali ta dokument, ki je pred
               nami, so zapustili dvorano. Tem se je pridružila tudi Ljudska stranka, ki je v
               opoziciji pa ni v opoziciji, ker imamo še vse njene državne sekretarje v vladi. Mi
               tukaj eden drugemu nekaj dopovedujemo, iz najbolj temnegakota dvorane nas pa spremlja
               gospod Janša. Verjetno nas nadzira na isti način, kot pač mu je to uspelo v državi,
               moramo mu priznati, me navdušuje, da vsak trenutek vsako firmo, vsak državni organ
               ima na razpolago vsak dokument, ki se zgodi. Ali vam ni to nekaj nenavadnega? Sistem,
               ki ga očitno ta naša, moja vlada ne obvladuje. In da ta vlada v senci ni kar tako
               vlada v senci, je nek sistem, ki paralelno obvladuje to državo. Tudi vsi zaupni
               dokumenti za njih niso nič zaupni in se nič ne zgodi. Na eni stranime navdušuje vse
               skupaj, to, da so to sposobni ljudje, me pa moti, če dolgo časa nazaj - zgodba, da
               nam očitajo te stvari ljudje, ki že zmeraj nimajo odgovora za milijarde izginulega v
               trgovini z orožjem. Mogoče ravno tukaj nervoza, ki se pojavlja. Haagu začno
               pripovedovati Bosanci, kako so nosili kovčke. Hrvati vedno bolj govorijo o tem, kako
               so vreče nosili z denarjem. Bosanci v Bosni govorijo, koliko so preplačali orožja
               Slovencem. Tožilstvo je imelo 14 ovadb, ki so izginile, poniknile. Ali je možno, dabo
               večno ta trgovina z orožjem skrita, nedorečena? Oziroma prihaja čas, ko bo ta zvezda,
               ki obtožuje neko garnituro, kjer je morda nekdo nekaj kriv, zbledeloa, in je sedaj
               zadnji čas, da je treba nekaj narediti. Tisti, ki razpolaga z izjemno dodelanim
               sistemom nadzora te države in verjetno - vse kaže na to - , imam kar nekaj papirjev,
               ki govorijo - jaz ne razumem več teh številk, milijarda dolarjev. Tukaj piše
               milijarda dolarjev. Mogeta pogosto slikajo pa se mu smejejo, ko je veliko naredil, pa
               nič uspel, ker je ves sistem odpovedal. Očitno pri takih milijardah ti sistemi
               odpovedujejo. In da je zadaj neka zgodba, ki pač želi s pomočjo tovrstnih poslov,
               letos so objavljeni, to niso ne vem koliko let stari časopisni izrezki. Sveži so.
               Ponovno se govori o milijardah trgovine z orožjem. In seveda treba je nekaj narediti,
               da se pride do oblasti, ker sicer bo potem pozneje prepozno. In tukaj jaz najtežje
               prenašam - če bi nekdo, ki je dokazano pošten, obtoževal nekoga, ki počenja barabije,
               pa mi je čisto vseeno, izkatere stranke. Res mi je vseeno. Ampak nekdo, ki nima
               poravnanih računov za toliko težke denarje v tej državi - nikoli odgovora. In tukaj
               se nekdo v tej državi mora zamisliti, morda tudi tako, koliko časa bo še kdo koga
               ščitil.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp303">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Lavrinca. Izvolite.</p>
            </sp>
            <sp xml:id="SDZ3-Izredna-44-2004-05-06.sp304">

               <speaker>MAKSIMILJAN LAVRINC:</speaker>

               <p>Hvala lepa. Saj vem, da ste naveličani, tudi sam nekoliko. Še posebej zato mi je
               žal, ker tistih, ki so "kurili", da tako rečem, sedaj ni v dvorani, razen, kot je bil
               že omenjen, kolega Janša je še ostal tukaj. Poglejte, rekel bi najprej to, kar je
               očital kolega Podobnik. Tipično zanj in njemu podobne, ki potem pobegnejo.
               Diskvalificiral me je, kako sem vodil včeraj sejo. Jaz mislim, da je bila seja vodena
               korektno. Seveda, če pa kolega Podobnik ni bil tam, ne more vedeti, kaj je bilo
               rečeno v vlogi predsedujočega in kaj sem rekel, ko sem razpravljal kot enakopraven
               udeleženec. Tam so bile izrečene mnoge hude žaljive obdolžitve. In zato sem seveda
               povedal, da so to kazniva dejanja in da upam, da bodo tisti, ki so jih obtožili,
               sprožili ustrezne postopke in tako v tem primeru povem, upam, da jim bodo dali "piti
               tinto". "Tinto piti" sem rekel, tako. To je eno.</p>
               <p>Drugo pa, kar sem želel povedati, je pa naslednje. Poglejte, opozicijo že na začetku
               moti to, da je mobilno telefonijo v Sloveniji razvila pravzaprav slovenska firma
               Mobitel, in to do nekega skoraj vrhunca. To je noro po svoje, kajti ta firma je last
               slovenske države in, kaj bomo z njo, sem premišljeval. Ja, ko bo treba pokriti
               luknjo, ki jo je Demosova vlada naredila z zakonom o denacionalizaciji, kjer bo treba
               plačati milijarde in milijarde tolarje, takrat seveda se bo to državno premoženje
               lahko prodalo in z njimi bomo zakrili te luknje, ki so jih povzročili s svojim, da
               tako rečem, skoraj neresnim ravnanjem z našo državo, približno milijardo evrov naj bi
               bil Mobitel vreden in seveda za to je človek lahko samo s, da imamo tako firmo. To je
               eno.</p>
               <p>Drugo. Ko gledam tukaj navajajo, da zaradi tega, ker slovenska javnost ni bila
               obveščena, kaj se je zgodilo v zadevi Ericsson in korupcijo itd., obstaja utemeljen
               sum, da so politiki iz vladnih strank s svojim vplivom preprečili začetek neodvisne
               preiskave. Zakaj tako lahko razmišljajo, se človek vpraša? Ja seveda, poglejte, če je
               nekdo, ki bi moral biti procesuiran zaradi trgovine z orožjem, če je nekdo, ki bi
               moral biti procesuiran, recimo, zaradi protipravne odvzema prostosti, oproščen
               oziroma se proti njemu sploh ne sproži postopek in zakaj se ne sproži, se pogleda v
               papirje, ki so bili v dnevnem časopisu pravzaprav objavljeni, se ugotovi, da je
               politično pripadna vrhovna državna tožilka sedaj, gospa Barbara Brezigar, vplivala do
               te mere na tiste, ki so te postopke vodili - denimo na, mislim, da se je pisal Damjan
               Gantar - da je torej preprečila s svojo avtoriteto in tudi sicer, da bi prišlo,
               recimo, do zaslišanja kolege Janše.</p>
               <p>Potem, če se vzame Depala vas, je bila, zaradi tega tukaj pred seboj imam poročilo,
               ki ga je predpisal vrhovni državni tožilec, gospod Mazi, in pravi, da ocenjuje to kot
               hudo napako tožilca, da je opustila pregon v zadevi Depala vas in tudi razlaga,
               zakaj, itd.</p>
               <p>Še naprej, kaj je navedla. Recimo, o zavrženju ovadb je skupina državnih tožilcev
               obveščala osumljence, kar sicer ni zakonska dolžnost državnega tožilstva, niso
               obveščali organe za notranje zadeve, kadar so ti podali ovadbe, ker v nasprotju itd.,
               to pa bi morali. Torej vidite, do te mere so se med seboj, bom rekel, kar dogovorili,
               kako se bo preganjalo in koga ne, da je potem prihajalo do tega. Tovrstnim politikom
               seveda je to zelo blizu in so prepričani, da ti organi poslujejo še naprej tako. Jaz
               sem prepričan, da ne. Navsezadnje tudi zaradi tega ne, ker sedaj že po tolikih letih
               delovanja tako te institucije kot tudi drugih ti mehanizmi boljše delajo. Zato se
               solidariziram z ugotovitvijo kolege Geze Džubana, da bo prišel dan, ko bodo ljudje
               lahko spregovorili, kako so čuvali z orožjem tiste, ki so ponoči pravzaprav cele noči
               šteli denar itd. Tudi zaradi tega veste, ker dokler ta stvar ne bo, - torej to je
               afera, so rekli, afera vseh afer - , dokler to ne bo enkrat raziskano do konca, do ta
               čas po moje ne bomo imeli mir pred človekom, ki producira take in drugačne afere.</p>
               <p>Še nekaj naj povem. Sram vas naj bo, kolega Janša, vas in vse ostale, ki ste
               pravzaprav uničili sedaj šport. Danes, recimo, je v Kamniku seja odbora za pripravo
               dneva vaterpolistov - kam naj grem, v katero podjetje naj grem sedaj prositi denar za
               sponzorsko pogodbo, recimo, za nek plakat itd.. Ne moreš iti! Zaradi tega, ker ste na
               takšen način, bom rekel, popackali vse, kar je bilo na tem področju dobrega. In še
               nekaj vam bom povedal, da vas je še posebej lahko sram, ker ste zlorabili tudi ime
               Tomaža Humarja. Je naredil za alpinizem več in vi kot, menda, nek alpinist, bi morali
               to vedeti. Sram vas je lahko zato, torej, možakarja sem posebno takrat, ko je prišel
               domov pomrznjen in tako naprej s pomočjo strankarskih kolegov vodil od enega
               pomembneža do drugega predvsem zaradi tega, da bi lahko poravnal še račune, ki so
               ostali tam doli. In podtikati to, da se je človek lotil tega zato, da bo potem
               sodeloval v neki kampanji, to je pa "poden vseh podnov". Hvala lepa, sem končal.</p>
            </sp>
            <sp xml:id="SDZ3-Izredna-44-2004-05-06.sp305">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Zlobca. Izvolite.</p>
            </sp>
            <sp xml:id="SDZ3-Izredna-44-2004-05-06.sp306">

               <speaker>JAŠA LUKIČ ZLOBEC:</speaker>

               <p>Saj bom zelo kratek. Že drugi pred menoj so že govorili pravzaprav o psihiatričnih
               zgodbah, ampak odgovornost državnih institucij, nosilcev javnih funkcij, ki smo ga že
               včeraj pogledali, dejansko je psihiatrična zgodba.</p>
               <p>Urad vlade RS za preprečevanje korupcije je 4.7.2003 obvestil državno tožilstvo
               Republike Slovenije, da obstaja verjetnost korupcijskih ravnanj v primeru poslovanja
               švedskega proizvajalca opreme z mobilno telefonijo Ericsson, v katera bi lahko bili
               vpleteni tudi slovenski državljani. O sumu korupcije v tej zvezi so obširno poročali
               nekateri mediji v tujini, ki so bili deloma povzeti tudi v Sloveniji. Vendar je
               zadeva nenavadno hitro poniknila iz javnosti. Urad za preprečevanje korupcije je
               prijavo tožilstvu poslal na podlagi naslednjih navedb, ki jih je 9.6.2003 uradu
               poslal direktor Digitel d.o.o. Čimažar, ki je o tem obvestil tudi ambasado ZDA v
               Ljubljani. Ta zadeva govori tudi o uradu za preprečevanje korupcije, ker je očitno
               človek, ki je to prijavo tožilstvu dal, je moten - to je najmanj, kar lahko rečemo.
               Namreč, direktor Digitela Čimažar je o tem obvestil tudi ambasado ZDA v Ljubljani,
               kot da je ambasada ZDA tista, o čemer odloča. Vsaj upam, da ne. In je prepisal pismo,
               javno znano dejstvo je, da švedski ter švicarski organi preiskujejo korupcijsko afero
               švedskega Ericssona v višini več kot 500 milijonov švicarskih frankov. O aferista
               poročala tudi nemški Spiegel in agencija Reuter. Spiegel je v navedbah neposredno
               vpletel tudi Slovenijo. Razlog za uvedbo preiskave so bila denarna nakazila leta 1998
               in 1999 v višini 2,5 milijarde švedskih kron, ki jih je realiziral Ericsson na račun
               neke odvetniške pisarne v Švici.</p>
               <p>V slovenski javnosti se je izoblikoval sum, da je švedsko podjetje potencialno
               poskušalo s podkupninami pridobiti pri enem izvajalcu storitev GSM telefonije v
               Sloveniji, vendar po našem prepričanju je takšno sklepanje napačno iz drugih
               razlogov. Gre za to, da so Janša .../Nerazumljivo./... dobili enega človeka, ki je
               duševno moten in z njim poskusili dokazati slovenski javnosti, da naša stranka dela
               kriminalne posle s Švedsko in z drugimi državami. To je bil pravzaprav prvi papir s
               katerim naj bi Janša dokazal, kako smo mi podli in kako pravzaprav smo navadni
               razbojniki. V resnici je pa vse to, kot sem rekel, čisto navadna psihiatrična zgodba,
               čeprav je tudi Janševa zgodba je čisto navadna psihiatrična zgodba.</p>
            </sp>
            <sp xml:id="SDZ3-Izredna-44-2004-05-06.sp307">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Pucka. <stage>(Ne želite.)</stage> Potem gospod Avšič. Izvolite.
           </p>
            </sp>
            <sp xml:id="SDZ3-Izredna-44-2004-05-06.sp308">

               <speaker>JOŽE AVŠIČ:</speaker>

               <p>Bom zelo kratek, ampak ker očitno imam še nekaj časa na razpolago in ker ima
               predlagatelj še tudi 10 minut in nas bo seveda počakal, bom povedal to, kar sem
               slišal ob nedavni priložnosti otvoritve ene od schengenskih mejnih točk, ko je moj
               poslanski kolega - med podpisniki te pobude za sklic je - na vprašanje nekaterih
               gostov, zakaj še eno sejo, izredno, potrebujemo v državnem zboru, rekel: "Je pač
               predvolilni čas. Saj ni važno, ali je kaj res ali ni res, važno je, da se govori in
               da se sliši." Temu je namenjena današnja seja in temu je namenjen jutrišnji dan, da
               ne bomo slepili sami sebe in tudi drugih. Hvala.</p>
            </sp>
            <sp xml:id="SDZ3-Izredna-44-2004-05-06.sp309">
               <speaker>PODPREDSEDNICA IRMA PAVLINIČ KREBS:</speaker> 
               <p>Hvala lepa. K besedi vabim gospod Školča. Izvolite.</p>
            </sp>
            <sp xml:id="SDZ3-Izredna-44-2004-05-06.sp310">

               <speaker>JOŽEF ŠKOLČ:</speaker>

               <p>Hvala lepa, gospa podpredsednica. Seveda je ta vrstni red, ki ga določajo črke
               priimka, na nek način privilegij, da lahko človek komentira tisto, kar sliši, hkrati
               pa je seveda neke vrste prekletstvo, ker se v te vrste diskusijah zmeraj izkažejo, da
               je potrebno komentirati neko razočaranje, ki me znova in znova priveva ob takih in
               podobnih slabo pripravljenih sejah.</p>
               <p>Razprava pred pol prazno dvorano je vsekakor lahko drugačna kot pred polno, ni pa
               nesmiselna, kot marsikdo tukaj reče. Ne nasprotujem opoziciji, da izbira to taktiko,
               da koga spravlja ob živce v poslanskih in drugih vrstah. To ji v glavnem solidno
               uspeva in s tega vidika se mi zdi objokovanje kolegov, češ, dane govorijo tistim, ki
               so nekaj zakuhali, zgrešeno. To je, bom rekel, sestavni del tega, kar se tu dogaja.
               Je pa ključno vprašanje, ki se mi danes postavlja, ali obstaja, ker se vodi o tem
               diskusija, vprašanje, s katerim naj se državni zbor ne bi ukvarjal Marsikdo to pravi,
               da ja, da je državni zbor, bom rekel, privilegirano mesto za razpravljanje o točno
               določenih vrstah vprašanj.</p>
               <p>Sam si temu ne bi upal pritegniti. Mislim,da ga ni vprašanja, ki se ne sme zastaviti
               v državnem zboru. Tisto,kar je problem,je, da je potrebno ta vprašanja zastavljati na
               način, kot se za državni zbor spodobi. In tu je, bom rekel, ključ za to moje
               razočaranje,o katerem sem prej govoril in za tisto,kar lahko očitamo tudi
               predlagateljem te točke. Ampak k temu očitku bi dodal še nekaj drugega. Jaz sem
               razočaran nad vodstvom državnega zbora, ker ne zna procesirati te vrste tem. Tako
               pripravljen material ni material, ki bi lahko šel na državni zbor, ne da bi na koncu
               povzročil te vrste zmedo in razočaranje. In za to seveda ne more biti kriva samo
               opozicija. Tako se je potrebno kljub vsemu v taki situaciji vprašati, kdo zaradi tega
               izgublja. Ali izgublja pozicija, ali izgublja opozicija, ali izgubljamo vsi? In
               mogoče to niti ni najbolj važno. Tisto, kar se mi zdi problem te vrste dela državnega
               zbora, je, da pelje k demontaži političnega sistema, k nezaupanju v sistem
               parlamentarne demokracije, k nezaupanju v delitev oblasti.</p>
               <p>Ampak vzdrževanje tega sistema je pa, bom rekel, odgovornost pravzaprav vseh tistih,
               ki mislijo, da svoje cilje boljše dosežejo v preddverju dvorane, in tistih, ki sedimo
               tukaj. In ne nazadnje predsednika državnega zbora in njegovih sodelavcev. Tu je neka
               stvar, ki jo velja tudi premisliti. Ne ob tej temi, ampak ob, recimo, polprazni
               dvorani, ki je pač legitimno dejanje. Mi se nenehno tu srečujemo z neko
               samopredstavo, da so poslanci vsemogočni, da lahko pravzapravbrez zadržka
               razpravljajo o vsem.</p>
               <p>Oprostite, ne bom se zdaj lotil, bom rekel, kolegov iz drugih strank, ampak to, kar
               sta govorila kolega Jakič in kolega Zlobec, to je zastrašujoče. Ne moremo mi
               opravljati z nekom, da ni prišteven, računati od opozicije, da bo ravnala bolj
               razumno. Ne moremo mi na začetku vstopa v Evropsko unijo govoriti o strahovih, o
               namenih ameriške ambasade, in ne vem koga še vse. To so grozne stvari. To so stvari,
               ki pravzaprav jih niti, bom rekel, v slabih filmih iz 60-ih let ne vidimo. S tega
               vidika smo se pač ujeli v neko past, da preprosto ne vemo, da veljajo neke omejitve
               za delo poslancev in državnega zbora in za tiste, ki to vodijo. In to se mi je zdelo
               pomembno povedati ob vsem tem, da je ta predpostavka, da mi razpravljamo o poslovnih
               potezah odločitev podjetij nerazumna, da vlada vsa ta podjetja organizira, da
               pošljejo najrazličnejše odgovore, nerazumna, da so v teh podjetjihna koncu, zaradi
               vsega tega vzdušja, ki ga generiramo v parlamentu, do te mere prestrašeni, da vsi
               pošiljajo kupe materialov. To je situacija, ki je slaba. In zanjo so pač odgovorni
               tisti, ki ta vprašanja sprovocirajo in še bolj tisti, ki jih ne znajo ustaviti
               takrat, kadar je čas za to. To je pa ob vstopu v parlamentarno proceduro. Hvala
               lepa.</p>
            </sp>
            <sp xml:id="SDZ3-Izredna-44-2004-05-06.sp311">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Se opravičujem, gospod Kavčič ima besedo, je zamenjal z gospodom Puckom,
               ampak žal nisem videla. Gospod Kavčič izvolite.</p>
            </sp>
            <sp xml:id="SDZ3-Izredna-44-2004-05-06.sp312">

               <speaker>MAG. BLAŽ KAVČIČ:</speaker>

               <p>Hvala lepa. Velja priznati, da se je kolega Janša zelo potrudil v svojih nastopih v
               prizadevanjih, da bi nam prodal neko posebno logiko razmišljanja.</p>
               <p>Ta logika razmišljanja izgleda približno tako, da kdor je član ali simpatizer
               Liberalne demokracije Slovenije, le-ta ne bi smel imeti nobenih poslov, s katerim
               koli podjetjem, v katerem ima določen delež ali vsaj posreden vpliv država. Taka
               negativna diskriminacijaseveda ne more biti sprejemljiva, kakor tudi ne bi bila
               sprejemljiva diskriminacija v smeri, da kdorkoli je član katerekoli druge stranke, bi
               smel biti ocenjevan po tem kriteriju. Še posebej je to boleče v tej smeri, ker so
               vrednote Liberalne demokracije zelo blizu poslovni ustvarjalnosti, podjetništvu in
               zato zelo naravno, da se seveda najde veliko ljudi, ki so simpatizerji ali člani
               Liberalne demokracije in hkrati poslovno aktivni. Mislim, da je to prav. Seveda pa
               velja za vse skupaj isti kriterij transparentnosti pri dostopu do poslov in do
               poslovnih virov. Morda pa gre komu na živce dejstvo, da v Sloveniji nismo razprodali
               družinske srebrnine, kot se je to zgodilo v prejnekateri tranzicijski državi, da je v
               slovenski lasti še vedno ostalo precej vrednih podjetij, kot so Mobitel, Telekom,
               elektro distribucijska, elektro generacijska podjetja, delno tudi banke in
               zavarovalnice, pa mnoge naložbe preko Kada, Soda in Srda. Vendar mislim, da je to
               dobro, ker bomo tako morda nekoliko lažje zmogli tudi zelo veliko finančno breme
               denacionalizacije. Gre za okoli 5 milijard evrov, s katerim seveda se bodo morale
               ukvarjati sedanje in pa prihodnje generacije. To nas bi seveda moralo navajati k
               temu, da se do te družinske srebrnine, do teh podjetij, obnašamo odgovornosti in zato
               zdraharsko naravnani predlogi z obravnavo domnevnih nepravilnosti ne rešujejo
               nobenega problema. Kdor meni, da ima informacije, ki bi lahko utemeljeno kazale na
               korupcijo ali kakšno drugo obliko kriminala, je, njegova državljanska pravica in
               dolžnost, da poda ustrezne ovadbe. Je pa neodgovorno tako opletanje z imeni podjetij
               in posameznikov. Marsikomu bo povzročena oziroma je bila že s tem povzročena tako
               moralna kot materialna škoda.</p>
               <p>Če povzamem na kratko, za primer še predstavnike propulzivnih slovenskih podjetij,
               recimo, večkrat omenjene Ultre. Predstavljeni temeljni in dopolnilni podatki kažejo,
               da so vsi posli tega podjetja bili podvrženi objektivnim, konkurenčnim kriterijem.
               Pridobljena namenska sredstva za razvojne projekta pa so bila dobljena na osnovi
               razpisov in predstavljajo zanemarljivo majhne deleže tako po kriteriju sredstev po
               posameznem uporabniku kot sredstev glede na delež celotnih sredstev, investiranih v
               razvoj teh podjetij.</p>
               <p>Pristop predlagateljev izredne seje žal odraža popolno odsotnost razumevanja in
               spoštovanja podjetniške ustvarjalnosti. Zelo redka dobrina je sposobnost kreacije
               sodobnega visoko tehnološkega sistema in še bolj spoštovanja je vredna sposobnost
               mednarodne uveljavitve visoko tehnoloških produktov in sistemov, toliko bolj, če so
               ti dosežki zaščiteni in potrjeni z mednarodnimi patenti. Tega ne more zagotoviti
               nobena državna pomoč, zato je te vrednote treba v slovenskem prostoru nekoliko bolj
               odgovorno obravnavati.</p>
            </sp>
            <sp xml:id="SDZ3-Izredna-44-2004-05-06.sp313">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Terčona.</p>
            </sp>
            <sp xml:id="SDZ3-Izredna-44-2004-05-06.sp314">

               <speaker>DAVORIN TERČON:</speaker>

               <p>Hvala, bom tudi jaz zelo kratek, ker v tem cirkusu manjkajo zelo pomembni akterji, pa
               mislim, da užitek ne more biti popoln.</p>
               <p>Moram se pa javiti, ker so bile v razpravah tudi nekatere popolne netočnosti. Ena od
               takih je tudi trditev, da je dobavitelj policijskega čolna dobil posel, ker pripada
               eni politični opciji oziroma konkretno Združeni listi socialnih demokratov.</p>
               <p>Jaz moram povedati, da je vodilni mož dobavitelja sedel z mano v občinskem svetu in
               ni pripadal ne Združeni listi in ne LDS-u. Sam se seveda vprašam, če bi na tako,
               pavšalno pripravljeno gradivo, če bi recimo dali na mizo subvencije in nepovratna
               sredstva iz kmetijstva. Glede na to, da se v Sloveniji vsi poznamo. Kakšen spisek in
               kakšne insinuacije bi lahko počeli, kdo kam spada. In zato se mi zdi nerazumljivo
               delati zgodbo o enem podjetju, sicer se strinjam, da naj organi pregona raziščejo, če
               je kaj na tem, eno podjetje, kiv petih letih dobi nekaj čez 100 milijonov državnih
               pomoči, ima pa prihodkov samo v enem letu skoraj 2 milijardi, kot smo videli podatke
               iz leta 2003.</p>
               <p>Sam vem pa za, recimo, kmete, ker sem jih omenil, da je en sam kmet, ki si lahko
               predstavljamo, kakšno ima premoženje, pa kakšne prihodke dobi nekaj 10 milijonov
               državnih sredstev. Zato se mi zdijo te stvari čista insinuacija.</p>
               <p>Poleg tega moram reči, da za stanje smo kar primerno soodgovorni vsi skupaj. Tudi
               opozicija. Zelo težko verjamem, kljub temu, da je opozicija imela zelo malo časa za
               oblast, pa vendarle bi v tistih šestih mesecih lahko kaj našli, še posebno zaradi
               tega, ker je, če se ne spuščamo v pravosodno oziroma sodno vejo oblasti, kot vemo
               imela zelo pomembne, oziroma najodgovornejše funkcionarje pri organih pregona, ki bi
               lahko kaj odkrili. In to mnoga leta, tudi takrat, ko ni bila na oblasti. Pa ni
               nobenega konkretnega primera, nobene velike ribe, ki bi bila pravnomočno obsojena,
               kot se ponavadi reče.</p>
               <p>Zato bi jaz rekel tako. Mislim, da je Slovenija vendarle urejena država, je v
               najpomembnejši evropski asociaciji, je v najpomembnejši varnostni svetovni
               asociaciji. Prišli smo v elitni klub 28., čeprav ne zanikam, da imamo svoje probleme
               in da se je treba tudi proti korupciji in klientelizmu boritiin nismo imuni tudi na
               ta virus. Vendar bi dal neko dobrohotno sugestijo opoziciji, ki bojkotira, pa kljub
               temu spremlja, vsaj kolega Janša, da bi mogoče kazalo, da razmislijo, da v bodoče ne
               gradijo opozicije samo na destruktivni opoziciji, na ločevanju duhov, na ločevanju
               plevela od žita in samo na črnjenju enih, ki so grdi in slabi, drugi dobri in lepi.
               Te vrednote so porazdeljene primerno po mojem med vse, med pozicijo in opozicijo, in
               da bi vendarle kazalo, če bi razmislili o konstruktivni opoziciji. Pri tem bi pa
               opozoril, da bi kazalo, da so iskreni, kajti vemo, da so eni mostograditelji že bili,
               in da so imeli dobre zamisli, dobre besede, čeprav se je izkazalo da držijo figo v
               žepu, in da na koncu koncev niso imeli niti dobrega idejnega načrta, kaj šele da bi
               most zgradili.</p>
               <p>Hvala lepa.</p>
            </sp>
            <sp xml:id="SDZ3-Izredna-44-2004-05-06.sp315">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Nekaj je še prijavljenih, vendar poslanska skupina LDS nima na razpolago
               več časa za razpravo. Zato sprašujem predstavnika predlagateljev, gospoda Janšo, ali
               želit besedo? Izvolite.</p>
            </sp>
            <sp xml:id="SDZ3-Izredna-44-2004-05-06.sp316">

               <speaker>IVAN (JANEZ) JANŠA:</speaker>

               <p>V tem skromnem času, ki je namenjen predlagateljem tudi za zaključno besedo, samo
               nekaj misli. Najprej ugotovitev, da se mi zdi, da je prvič od kar obstaja
               parlamentarna demokracija, v Sloveniji prišlo do tega, da je opozicija obstruirala,
               ker ni imela besede. Ne zaradi kršitve poslovnika ali česa drugega, ampak zato, ker
               se je ponovno po 15-ih letih v Sloveniji omejevala svoboda javne besede.</p>
               <p>Naslednja stvar, ki bi jo rad povedal, je to, da je prej podpredsednica Liberalne
               demokracije prebrala tukaj uradni policijski zaznamek, ki ga ima, uprava
               kriminalistične policije, verjetno tožilstvo in tisti, ki so obtoženi o neki zadevi.
               Oni so mi to tudi dali. Gre za izjavo gospoda Andreja Jermana Blažiča, v kateri
               bremeni gospoda Zagožna, bivšega ministra za gospodarstvo, in ker se vpleta tudi
               domnevno sponzoriranje slovenske demokratske stranke na volitvah leta 2000. Najprej
               naj rečem to, da je ta preiskava, kijo je sprožila ministrica Liberalne demokracije
               za gospodarstvo takoj po prevzemu mandata zaključena, da je bilo vložena obtožnica,
               je stvar v tej fazi, in da obtožnica nič ne govori o Slovenski demokratski stranki.
               Obstajajo pa zelo zanimivi dokazi, kam je šel denar iz tega podjetja Iskra
               Računalniki, ki je šlo sedaj že v stečaj, in ki naj bi sponzoriralo Slovensko
               demokratsko stranko. Tukaj imam kreditno pogodbo in aneks h kreditni pogodbi, ki je
               bila sklenjena med Iskro Računalniki d.o.o. in Združeno listo socialnih demokratov
               kot kreditojemalcem za več milijonov tolarjev po izjemno ugodni obrestni meri, in to
               28.11.2000. Ravno v času, ko je ministrica za gospodarstvo zavračala računalnike, ki
               jih je prejšnji minister kupil pri Iskri Računalniki in ta ista firma Iskra
               Računalniki, gospod, katerega uradni zaznamek je brala podpredsednica Liberalne
               demokracije namreč, viden član te stranke, je dal to izjavo, ta firma Iskra
               Računalniki, ki naj bi sponzorirala Slovensko demokratsko stranko, je sponzorirala
               Združeno listo. Plačala je namreč klimo, s katero se hladi gospod Potrč na
               Levstikovi, podjetju Lipa COM tudi leta 2000. Bojim se, gospa Širca, da ste zamenjali
               Združeno listo socialnih demokratov s Slovensko demokratsko stranko oziroma nekdaj
               socialdemokratsko stranko. Toliko v zvezi s tem.</p>
               <p>Kar se tiče drugih očitkov na račun gospoda Zagožna, vas moram obvestiti, da je v
               preiskavi, da je bila že sklicana obravnava, da je bila vložena obtožnica brez sodne
               preiskave, kar je bilo zdaj zavrnjeno. In se bo pač resnica izkazala na sodišču. Tudi
               nekaj drugih članov Slovenske demokratske stranke je v preiskavi in postopki in se bo
               resnica izkazala na sodišču. Nimam nič proti temu. Ne poznam pa nobenega bivšega
               ministra Liberalne demokracije, čeprav je ta stranka 12let na oblasti, ki bi bil v
               kakšni preiskavi. Edini, ki je bil nekaj v zvezi s tem, je bil gospod Dragonja, ker
               naj bi financiral partnersko stranko, drugače pa nič od tega. Čudno ne? Preiskali so
               ministre vlade, ki je bila nekaj mesecev na oblasti, ministri vlad, ki so bili pa 12
               let na oblasti, pa nobeden. Nekaj je čudno. Ali so pošteni samo nekje. Samo pri
               tistih, ki so vedno na oblasti, ali pa je nekaj narobe s tem sistemom.</p>
               <p>Pravite, Ultra podjetje posluje normalno, vse je normalno, nobenega klientelizma.
               Morda. Ampak poglejte. Gospod glavni tajnik, sedaj predsednik sveta Liberalne
               demokracije, se je v tem podjetju zaposlil avgusta lani. 2. septembra je bil že
               objavljen razpis na Pošti Slovenije, o katerem smo prej govorili in Ultra je bila
               izbrana. 9. oktobra je Telekom izdal povpraševanje in seveda izbral Ultro za 800
               vozil. 7.11. Elektro Ljubljana brez razpisa Ultro. 4. februarja letos Elektro Celje
               Ultro brez razpisa. 10.2. Elektro Maribor Ultro brez razpisa. 5.3. ministrstvo za
               okolje in prostor Ultro brez razpisa. Ali mislite, da je to res slučajno, da tukaj ni
               nobenih povezav, da je šlo samo za tržne zadeve? Pa dajte no, saj veste, da ne
               verjamete. Luka Koper prej in še drugo, da pač ne bom našteval.</p>
               <p>Gospod Jakič, patenti Ultre. Najprej še to. Naj vas pomirim. Te seje ni sklicala
               ambasada Združenih držav. V vseh parlamentih razpravljajo o korupciji. Ameriški
               kongres je razpravljal o Enronu, italijanski parlament o Parmalatu. Razprava o
               korupciji, reševanju tega problema, gospod Terčon, je konstruktivno delo opozicije.
               To je konstruktivno delo. Manj je korupcije, hitrejši je napredek. Ambasada ZDA ni
               sklicala te seje, opozicija jo je sklicala. Jo bomo pač zaprosili uradno, naj, tudi
               vam pojasni uradno, da nimajo nič zraven. Morda boste potem verjeli.</p>
               <p>Kar se tiče patentov Ultre. Poglejte to rdečo vrečko, ki smo jo dobili, in mi
               pokažite patente. Prvi papir, ki je, je prijava oziroma je registracija dizajna za
               škatlo. Vsi znate angleško in boste videli. Notri je še nekaj prijav, ki še niso
               patenti. Patentna prijava še ni patent.</p>
               <p>Imamo dopis urada za intelektualno lastnino, ki pravi, da Ultra nima v Sloveniji
               nobenega patenta. In da tudi tisto, kar je v tem gradivu, so prijave. Če nekdo
               prijavi nekaj, še ne pomeni, da je patent. Pri mnogih so že roki potekli, v katerih
               bi morale biti zadeve registrirane. Ampak tudi če so, nič narobe. Saj ljudje, ki
               delajo v Ultri, imajo relativno nizke plače. Dobički gredo nekam drugam. Vsa čast
               jim. Problem je to, kako je to nastalo. Da ni bilo v enakopravnem položaju, kar se
               tiče drugih podjetij, in da se zadeve pač prelivajo.</p>
               <p>Kar se tiče športa. Ne jokati, da pa sedaj ne bo sponzorjev. Saj imate vse v vaših
               rokah. Kolega Jakič bo že "zrihtal" denar za atletsko zvezo. Kamorkoli pride, so
               tisti, ki jih je ta vlada nastavila. Bodo že pomagali. Gospod Anderlič tudi za avto
               moto šport in da ne naštevam naprej. Ni nobenega problema v zvezi s tem.</p>
               <p>Kar se tiče Demosove vlade, ki je naredila luknjo zaradi denacionalizacije, se bojim
               da ne, gospod Lavrinc. Vprašajte malo doma, kdo je naredil to luknjo v zvezi z
               denacionalizacijo. Tisti, ki je jemal to lastnino, in je treba sedaj te stvari
               popravljati. Pa o luknji govorite, ko boste spet sklicali in dali na dnevni red
               zakonodajo izbrisanih. Kdo bo tisto plačal? Takrat se je treba vprašati. Kar se tiče
               trgovine z orožjem; sem že zadnjič rekel, imate vse preiskovalne organe v svojih
               rokah 12 let, nič niste odkrili ali pa niste hoteli. Lahko skličete izredno sejo na
               to temo kadarkoli, pa je niste. Imeli ste preiskovalno komisijo, dve, nič od tega.
               Saj niste dali kakšne prijave, samo tukaj se nekaj govori. Čakate, da vas mi odrešimo
               in vas bomo. Opozicija bo sklicala izredno sejo na to temo. Upam, da nam ne boste,
               upam da nam ne boste omejili časa. Mislim, da je gospod Džuban ali je bil gospod
               Avšič zadnjič rekel: "Pri orožju je šlo za tako velike denarje, da se s tem da kupiti
               volitve." Mogoče, samo poglejmo, kdo je na oblasti v tem času. Je bila nezakonita
               trgovina z orožjem, vemo, kdo je s tem trgoval. In ta sejo, ki jo bomo sklicali, bo
               zelo zanimiva. Samo upam, da ne boste časa omejevali spet in boste rekli, niste
               predstavili dokazov.</p>
               <p>Sedaj pa resno. Predlagani so bili sklepi, predlagani so bili sklepi, ki so šli v
               to, da se nekatere stvari, tudi tisto je bilo res, ampak to, kar sedaj govorim,
               mislim, da je bistveno za to sejo. Predlagani so bili sklepi, ki naj državnemu zboru
               podajo določene informacije v zvezi s tem, kaj se je na teh zadevah dogajalo, potem
               ko tudi organi, ki bi sedaj že morali, pa niso prav aktivno delali, to raziščejo. Že
               odbor je zavrnil vse sklepe in sedaj boste potrdili, da je vse v redu, da se ni nič
               dogajalo. Mislim, da to ni pametno. S tem delate uslugo opoziciji. S tem dokazujete,
               da enostavno niste pripravljeni soočiti argumentov, niste pripravljeni zato, da ti
               organi to naredijo. S tem pade sum tudi na mnoge izmed vas, ki nimate nič s tem, o
               čemer piše. Prepričan sem, da pač mnogi med vami nimajo ali pa večina, ki sedi tukaj,
               nima nič s temi sumi, ki so tukaj, ampak...</p>
            </sp>
            <sp xml:id="SDZ3-Izredna-44-2004-05-06.sp317">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Janša. Ker sem vam dala ..., se pa sedaj... Sedaj...</p>
            </sp>
            <sp xml:id="SDZ3-Izredna-44-2004-05-06.sp318">

               <speaker>IVAN (JANEZ) JANŠA:</speaker>

               <p>...to ni slabo samo za državo, ampak tudi za vas. In predlagam, da se še enkrat
               premisli, preden se brezglavo zavrnete sklep. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp319">

               <speaker>PODPREDSEDNICA IRMA PAVLINIČ KREBS:</speaker>

               <p>...sedaj vam pa res omejujem besedo. Hvala lepa.</p>
               <p>V imenu vlade Republike Slovenije želijo besedo, gospa ministrica, gospa Cerarjeva.
               Izvolite.</p>
            </sp>
            <sp xml:id="SDZ3-Izredna-44-2004-05-06.sp320">

               <speaker>ZDENKA CERAR:</speaker>

               <p>Hvala lepa. Spoštovani navzoči! Dovolite mi, da vam podam kratek pravni vidik in
               oceno zadeve Mobitel, Svema, Ericsson, ki je danes doživela oceno korupcije in oceno
               kazenske zadeve, ki bi morala potekati v Sloveniji.</p>
               <p>Državno tožilstvo je poslalo ministrstvu za pravosodje poročilo, zadevo poznam nekaj
               tudi iz lastnega in njen kronološki potek vam bo povedal, zakaj je rezultat takšen,
               kot je. V juniju leta 2003 je v kratkem časopisnem članku v Nemčiji bilo nakazano, da
               Švedska raziskuje finančne manipulacije v zvezi s temi tremi gospodarskimi družbami.
               Slovensko tožilstvo je takoj stopilo v stik preko Eurojusta s švedskim tožilcem, ki
               je povedal, da resnično policija raziskuje dejavnosti teh institucij in da za enkrat
               ni nobenih podatkov, da bi bile vpletene v te nepravilnosti slovenske fizične ali
               pravne osebe. Švedski tožilec je tudi povedal, da na zadevi dela tudi Švica, in sicer
               v kantonu Zürih. Ugotovili smo ime in identiteto tožilca, ki zadevo vodi, in tudi
               preko njega preverili, da v času takratnega poročanja ni nobena slovenska fizična ali
               pravna oseba ni bila predmet njihove raziskave. Ko se je s Švedske vrnil Drago Kos,
               ki je bil tam kot predstavnik urada za preprečevanje korupcije je tudi sam prinesel
               informacijo, ki smo jo pravzaprav že imeli in jo je pisno posredoval tožilstvu,
               vendar pa ta ni spremenila ničesar. Imeli smo zagotovilo, da bomo prejeli od obeh
               tožilstev podatke, če bi se izkazalo, da obstoja podlaga, da tudi v Sloveniji
               pričnemo kazenskopravne aktivnosti. Doslej nobena pristojna institucija v Sloveniji
               takšnih podatkov ni dobila, zato tudi ni mogoče povedati, da obstoja sum korupcije
               slovenskih državljanov, bodisi pravnih ali fizičnih oseb, zato tudi ni mogoče začeti
               kazenskega postopka, kajti ta mora temeljiti na dokazih, na dejstvih na utemeljenem
               sumu. Mogoče, da je nekaj nepravilno, pa ni podlaga, kjer bi lahko bodisi policija,
               kot organ odkrivanja bodisi tožilstvo, kot organ pregona, izvajala kakšne aktivnosti.</p>
               <p>Zato mislim, da je očitek bodisi o neaktivnosti slovenskih represivnih institucij ali
               pristojnih oseb bodisi očitek, da nismo opazili, da imamo na področju Slovenije neko
               kaznivo dejavnost in je nismo obravnavali, v tem trenutku neutemeljen. Prepričana pa
               sem, ko bo tožilstvo dobilo ali če bo dobilo take informacije, ki bodo lahko podlaga
               za uvedbo kazenskega postopka, da bo to tudi storjeno.</p>
            </sp>
            <sp xml:id="SDZ3-Izredna-44-2004-05-06.sp321">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim ministra, gospod Lahovnika. Izvolite.</p>
            </sp>
            <sp xml:id="SDZ3-Izredna-44-2004-05-06.sp322">

               <speaker>DR. MATEJ LAHOVNIK:</speaker>

               <p>Kar se tiče očitkov, ki so leteli na ministrstvo za gospodarstvo in so se v glavnem
               nanašali na podjetje Ultra, želim poudariti, da prvi očitek, iz katerega je izhajalo,
               da je podjetju Ultra bilo odobrenih 5 in pol milijona sredstev, dejansko nakazano pa
               4 in pol milijona. Gre za transparentno poslovanje, v okviru katerega podjetja
               prejmejo sredstva na osnovi dejansko izkazanih računov in bančnih izpiskov, da so
               bila sredstva dejansko uporabljena za namen, za katerega so tudi zaprosila in
               konkurirala na razpisu.</p>
               <p>Danes sem dostavil državnemu zboru seznam vseh podjetij, ki so sodelovala in tudi
               dobila sredstva na razpisih, na katerih je sodelovala tudi Ultra. Na razpisu za
               predkonkurenčno raziskovalno dejavnost je dobilo sredstva 103 podjetij, pri
               spodbujanju internacionalizacije malih in srednjih podjetjih 97 podjetij za izvozno
               intenzivnost malih in srednjih podjetij 65 podjetij in za tehnološko razvojne
               projekte, ki so povezani z raziskovalno razvojno dejavnostjo, 146 podjetij. Nihče na
               ministrstvu za gospodarstvo, niti sam osebno nisem uspel ugotoviti, kakšna je
               strankarska usmerjenost vodilnih v teh podjetjih, niti kakšna je strankarska
               distribucija zaposlenih v teh podjetjih. Nihče se s tem ne ukvarja in mislim, da je
               prav, da je temu tako.</p>
               <p>Kar se tiče uspešnosti podjetja Ultra, lahko rečem, da bi si želel, da bi vsa
               podjetja tako uspešno izkoristila državne pomoči. Če bi izvedli cost benefit analizo
               bi hitro ugotovili, da je bilo v obliki davkov in prispevkov nekajkrat vrnjeno v
               državni proračuna tisto, kar je bilo podjetju Ultra nakazano. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp323">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še minister gospod Gantar, izvolite.</p>
            </sp>
            <sp xml:id="SDZ3-Izredna-44-2004-05-06.sp324">

               <speaker>DR. PAVEL GANTAR:</speaker>

               <p>Hvala lepa. Najprej želim zanikati jasno navedbe gospoda Janše v zvezi s
               podeljevanjem koncesij oziroma radijskih dovoljen za GSM v letih 1995, 1996. Te
               navedbe niso točne. Včeraj smo jih zanikali na odboru za notranjo politiko in jih
               bomo še dodatno dokumentirali s konkretnimi gradivi. Vse tožbe, ki jih je Digitel
               vložil v zvezi s tem, so bile izgubljene. Te zadeve so potekale v skladu s tedanjo
               veljavno zakonodajo.</p>
               <p>Pismo bivšega direktorja URST je v tem vidiku neverodostojno. Prav on se je zavzemal
               za podeljevanje teh dovoljenj po zakonu o gospodarskih javnih službah, kar je bilo
               absurdno in danes bi bili v mobilnem mrku, če bi se to zgodilo. Kar zadeva sistem za
               sledenje vozil pri Pošti, je gospod Janša zadeve bagateliziral in banaliziral. Neto
               prihranki letno znašajo 39 milijonov, da se razume, potem ko so plačani vsi stroški
               za ves ta sistem. To je pomemben prihranek. Neto prihranek za vozni park za lahka
               dostavna vozila in za srednje dostavna vozila v petih do sedmih let znaša 47
               milijonov 850 tisoč tolarjev, ker bo toliko manj vozil. To so pomembni prihranki in
               to je dobra investicija in dobra naložba. Krona neresničnih navedb je to, da je Ultra
               dobila sistem za sledenje vozil na agenciji za okolje. Po podatkih, s katerimi
               razpolagam, se je javni razpis zaključil pred 14-imi dnevi in ta posel je dobila
               družba Monolid. Ultra je kandidirala, vendar je izgubila. Tako je to v poslovnem
               svetu, enkrat dobiš, enkrat ne dobiš. Ultra mimogrede, toliko pa vem, v Sloveniji
               nima patentinranih rešitev, izumov, pač pa v nekaterih evropskih državah in po svetu,
               kar je razumljivo, ker je globalno podjetje.</p>
               <p>Na koncu bi dejal samo to, kaj nam dejansko očitajo, vladi in tudi drugim. Očitajo
               nam, da delamo to, kar bi oni delali, če bi bili na oblasti. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp325">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem splošno razpravo o gradivu in predlaganima sklepoma, ki jih
               je matično delovno telo predlagalo državnemu zboru, da jih sprejme. Gre za dva
               sklepa. Na prvi sklep je amandma - gremo po vrsti. Najprej bomo odločali o amandmaju
               k prvemu sklepu,ki ga je vložila poslanska skupine Slovenske nacionalne stranke in
               želi spremembo tega sklepa. Najprej torej o amandmaju poslanske skupine Slovenske
               nacionalne stranke k sklepu številka 1, ki ga predlaga matično delovno telo.
               Obrazložitev glasu, gospod Kebrič. Izvolite.</p>
            </sp>
            <sp xml:id="SDZ3-Izredna-44-2004-05-06.sp326">

               <speaker>IVAN KEBRIČ:</speaker>

               <p>Hvala za besedo. Spoštovani navzoči. Zavedam se, da je pozna ura, da smo vsi že
               precej obremenili naše živce in ostalo. Zato bom v imenu poslanske skupine kratko
               obrazložil naš glas, zakaj bomo glasovali proti temu sklepu, ki je predložen s strani
               sklicateljev, podpisnikov za zahtevo te točke za izredno sejo.</p>
               <p>Razlog je preprost. Ko sem nastopal v imenu poslanske skupine, sem pokazal vrečko,
               kjer so bili zbrani, in posebno mapo, kjer smo zbrali vsemogoče članke, objave,
               takšne in drugačne. Zakaj bomo proti? Iz enostavnega razloga. Če smo se mi potrudili
               in vzeli čas v nočnih urah in proučili odgovore na obtožbe, ne samo sume, ampak
               obtožbe, me podpisniki niti v enem odgovoru oziroma v svoji razpravi niso prepričali,
               da bi ovrgli, da bi se sploh potrudili proučiti te odgovore in jih demantirati z
               drugimi argumenti, ampak so enostavno, tako kot narod pravi, lajnali svojo resnico,
               da je taka, in da bi brez ozira, ali je laž, da bi postala resnica, da bi prepričali,
               ko so se izgovarjali na televizijo, da je ni, in so jo obsojali. Bistvo problema pa
               je, v isti meri, kot smo včeraj povedali, da so izkoristili in bodo še izkoriščali,
               vse do volitev, bodisi konec septembra ali v začetku oktobra za državnozborske
               volitve, da se pojavljajo. Ni pomembno, kaj govoriš, za njih je pomembno, da dosti
               govoriš, da se dosti pojavljaš. Hvala lepa.</p>
            </sp>
            <sp xml:id="SDZ3-Izredna-44-2004-05-06.sp327">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Samo da ne bo nesporazuma. Treh sklepov, ki so jih predlagatelji v
               sklicu za izredno sejo predlagali v sprejem matičnemu delovnemu telesu najprej,
               nimamo danes pred sabo, ker jih je matično delovno telo zavrnilo in sprejelo svoja
               dva sklepa. Na ta dva sklepa pa so vloženi amandmaji.</p>
               <p>Najprej torej odločamo o prvem amandmaju poslanske skupine SNS k sklepu matičnega
               delovnega telesa.</p>
               <p>Glasujemo. Navzočih nas je 51. Za je glasoval 1, proti 48.</p>
               <p><stage>(Za je glasoval 1.)</stage> <stage>(Proti 48.)</stage></p>
               <p>Ugotavljam, da amandma k prvemu sklepu ni bil sprejet.</p>
               <p>Sedaj prehajamo na odločanje o sklepu matičnega delovnega telesa pod številko 1.
               Glasujemo. Navzočih nas je 51, za je glasovalo 45, proti 4.</p>
               <p><stage>(Za je glasovalo 45.)</stage> <stage>(Proti 4.)</stage></p>
               <p>Ugotavljam, da je sklep pod številko 1, matičnega delovnega telesa, sprejet.</p>
               <p>Prehajamo na odločanje, najprej o dveh amandmajih k sklepu številka 2, matičnega
               delovnega telesa. Amandma poslanske skupine SNS in amandma poslanske skupine SDS sta
               vložena. Najprej odločamo o amandmaju poslanske skupine SNS k drugemu sklepu odbora.
               Glasujemo. Navzočih nas je 50, za sta glasovala 2, proti 45.</p>
               <p><stage>(Za je glasovalo 2.)</stage> <stage>(Proti 45.)</stage></p>
               <p>Ugotavljam, da amandma poslanske skupine SNS ni bil sprejet.</p>
               <p>Odločamo o amandmaju poslanske skupine SDS k drugemu sklepu. Glasujemo. Navzočih nas
               je 50, za sta glasovala 2, proti 45.</p>
               <p><stage>(Za je glasovalo 2.)</stage> <stage>(Proti 45.)</stage></p>
               <p>Ugotavljam, da tudi ta amandma ni bil sprejet.</p>
               <p>Sedaj prehajamo na odločanje o predlogu sklepa matičnega delovnega telesa pod 2.
               Glasujemo. Navzočih nas je 51, za jih je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Spoštovani predstavniki in predstavnica vlade, poslanke in poslanci! Najlepše se vam
               zahvaljujem za vaše delo. Zaključujem to točko dnevnega reda in ponovno s tega mesta
               zavračam, da bi v državnem zboru kršili poslovnik in komurkoli neopravičeno omejevali
               čas za razpravo. Hvala lepa in lahko noč. Jutri nadaljujemo ob 10. uri. <stage>(SEJA JE
                  BILA PREKINJENA 6. MAJA 2004 OB 23.38 URI.)</stage>
               </p>
            </sp>
         </div>
      </body>
   </text>
</TEI>
