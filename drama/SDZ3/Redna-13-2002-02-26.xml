<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-13-2002-02-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1FA7D4CC8990F96DC1256B6F003B3BB4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=1FA7D4CC8990F96DC1256B6F003B3BB4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-13-2002-02-26.DZ" n="13">
               <name>Redna</name>
               <date when="2002-02-26"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-13-2002-02-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. seje</stage>
            <stage type="date">(26. februar 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.05 uri. </stage>


            <sp xml:id="SDZ3-Redna-13-2002-02-26.sp1">

               <speaker>PREDSEDNIK BORUT PAHOR:</speaker>

               <p>Nadaljevali bomo s prekinjeno 13. sejo. Prosil bi vas, da vložite kartice v
               glasovalne naprave, tako bomo lahko približno vedeli, kdaj bo državni zbor sklepčen,
               da lahko začnemo z odločanjem.</p>
               <p>Spoštovane kolegice poslanke in kolegi poslanci, gospe in gospodje, lep pozdrav
               vsem! Pričenjam nadaljevanje 13. seje državnega zbora Republike Slovenije.</p>
               <p>Preden bom ugotovil navzočnost v dvorani, bi vas rad obvestil, katere kolegice in
               kolegi zaradi opravičenih razlogov danes ne morejo sodelovati na seji. To so: kolega
               Delak, Petan, Pukšič, Zamernik, Vizjak, Kavtičnik, Kopušar, Kontič, Jelinčič,
               kolegica Pozsonec, kolegica Potrata, kolegi Lavrinc, Rupar, Džuban, Maršič in
               Partljič.</p>
               <p>Prosim, da s pritiskom na tipko "kvorum" ugotovimo navzočnost v dvorani. Smo sredi
               ugotavljanja navzočnosti v dvorani. Še enkrat bom moral prositi kolegice in kolega za
               pozornost. Pred tem bom nekaj sekund počakal, tiste, ki so v preddverju, še enkrat
               povabil v dvorano. Prosim, da zasedete svoja mesta in vstavite kartice. Še nekaj
               sekund bom počakal, potem pa še enkrat ugotavljal navzočnost.</p>
               <p>Ugotavljam navzočnost v dvorani. Prosim, če pritisnete tipko "kvorum". Ugotavljamo
               navzočnost v dvorani. Pritisnite, prosim, tipko "kvorum". V dvorani je navzočih 49
               poslank in poslancev; državni zbor Republike Slovenije je sklepčen in lahko odloča.</p>
               <p>Tudi na nadaljevanje seje sem vabil predstavnike vlade, ministra in njegove
               sodelavce prav lepo pozdravljam.</p>
               <p>Današnje nadaljevanje 13. seje bomo pričeli z obravnavo prekinjene 1.a točke
               dnevnega reda, to je nadaljevanje postopka po 13. in 14. členu zakona o postopku za
               ustanovitev občin ter za določitev njihovih območij. Zatem bo zbor prešel na
               obravnavo 1.b točke in po vrstnem redu dalje.</p>
               <p>Prehajamo torej na <title>PREKINJENO 1.A TOČKO DNEVNEGA REDA, TO JE NA OBRAVNAVO NADALJEVANJA POSTOPKA PO 13. IN 14. ČLENU ZAKONA O POSTOPKU ZA
               USTANOVITEV OBČIN TER ZA DOLOČITEV NJIHOVIH OBMOČIJ.</title>
               </p>
               <p>Obravnavo nadaljujemo z odločanjem o predloženih uskladitvenih amandmajih vlade.
               Sprašujem kolega Podobnika, ali želi v imenu poslanske skupine besedo.</p>
               <p>Prosim. Po odmoru, ki ste ga takrat zahtevali, želite pojasniti stališča pred
               odločanjem?</p>
            </sp>
            <sp xml:id="SDZ3-Redna-13-2002-02-26.sp2">

               <speaker>JANEZ PODOBNIK:</speaker>

               <p>Hvala predsednik, za besedo. Odmor je bil kar dolg in smo imeli dovolj časa, da smo
               se lahko posvetovali. No, malo za šalo. V poslanski skupini smo danes dopoldne v
               okviru redne seje poslanske skupine še enkrat ocenili dokaj mučno situacijo, v kateri
               se je znašel državni zbor ob proceduri, predvsem ob proceduri te točke dnevnega reda.
               Naša odločitev bo taka, da ne bo v ničemer onemogočila odločanje državnemu zboru. To
               se pravi, da bo večina odločila tako, kot meni, da je prav.</p>
               <p>V naši poslanski skupini pa menimo, da je bil ta uskladitveni amandma vložen k
               napačnemu aktu. Preprosto smo ponovno odprli sklep po nepotrebnem. Ne bi rad v celoti
               "osvežil" vse dogajanje v preteklem tednu. V poslanski skupini tudi menimo, da bo ta
               odločitev poslank in poslancev, če boste izglasovali ta uskladitveni amandma vlade, v
               nasprotju z veljavnim zakonom in bo najverjetneje tudi pristala na ustavnem sodišču.</p>
               <p>V poslanski skupini menimo, da bi bila boljša drugačna pot. Če se je ugotovila tako
               imenovana neusklajenost, to je nek novum v tej proceduri, potem bi bila mnogo boljša
               pot, da bi matično delovno telo vložilo tako imenovano uskladitveno dopolnilo k
               veljavnemu odloku, ki smo ga sprejeli, ne pa, da smo izumili neko drugo proceduro.
               Torej, poslanska skupina ne bo podprla predlaganega uskladitvenega amandmaja vlade.
               Hvala lepa.</p>
            </sp>
            <sp xml:id="SDZ3-Redna-13-2002-02-26.sp3">

               <speaker>PREDSEDNIK BORUT PAHOR:</speaker>

               <p>Naj povem, da je mogoče pred odločanjem obrazložiti glas, če kdo tako želi. Sicer
               bomo odločali. Želi. Kolega dr. Cukjati, kolega Vnučec. Imate besedo, kolega dr.
               Cukjati. Obrazložitev glasu.</p>
            </sp>
            <sp xml:id="SDZ3-Redna-13-2002-02-26.sp4">

               <speaker>FRANCE CUKJATI:</speaker>

               <p>Glede na to, da je bil sklep sprejet sklep o izpolnjevanju pogojev za dve občini in
               da bi v skladu s 14. členom zakona o postopku za ustanovitev občin državni zbor moral
               določiti referendumsko območje in ker tega ni storil, pa je vlada pripravila amandma
               na veljavno sprejet sklep in ni reševala zapleta, ki se je pojavil zaradi
               nespoštovanja zakona, in ker vidimo v tem, spoštovani poslanci in poslanke
               poniževalno ignoranco, ne samo do tistih osnovnih človekovih pravic do samoodločbe,
               pravic do referenduma, pravic do izjasnjevanja...</p>
            </sp>
            <sp xml:id="SDZ3-Redna-13-2002-02-26.sp5">

               <speaker>PREDSEDNIK BORUT PAHOR:</speaker>

               <p>Mir v dvorani!</p>
            </sp>
            <sp xml:id="SDZ3-Redna-13-2002-02-26.sp6">

               <speaker>FRANCE CUKJATI:</speaker>

               <p>...ampak tudi, oprostite, poniževalno ignoranco do veljavnega zakona, ki sem ga
               ravnokar citiral. In ker gre očitno za poniževalno ignoranco tudi do sklepov tega
               državnega zbora, naša poslanska skupina pri tako nesramnem odločanje ne more
               sodelovati in bomo v skladu s 44. členom poslovnika to točko obstruirali. Hvala
               lepa.</p>
            </sp>
            <sp xml:id="SDZ3-Redna-13-2002-02-26.sp7">

               <speaker>PREDSEDNIK BORUT PAHOR:</speaker>

               <p>Hvala lepa. Prosim za mir v dvorani. Ko je pri tej točki dnevnega reda obstrukcijo v
               skladu s poslovnikom najavila poslanska skupina Nove Slovenije, je to sedaj v skladu
               s poslovnikom storila tudi poslanska skupina Socialdemokratske stranke. To bomo
               upoštevali. Želi še kdo obrazložiti glas? Kolega Vnučec je prej dvignil roko. Vztraja
               pri tem? Prosim?</p>
            </sp>
            <sp xml:id="SDZ3-Redna-13-2002-02-26.sp8">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Sam bom tudi glasoval proti obema. Sploh me moti
               drugi amandma, kjer sta se kar združila dva predloga. Če smo prej glasovali o vsakem
               posebej, bi morali tudi sedaj glasovati o vsakem predlogu posebej, ker govori o
               statusu mestne občine.</p>
               <p>Kar se tiče drugega amandmaja in pa statusa mestne občine, mislim, da so mogoče
               poslanci, ko so drugič glasovali za referendumsko območje, se vprašali po
               smiselnosti, zakaj pa referendum, ko se pa ne spreminjajo meje, ko se ničesar ne
               spreminja, spremeni se samo status. Mislim, da je to popoln nesmisel, da se o tem
               razpiše referendum. Tako tudi sam mislim, da bo na žalost ustavno sodišče moralo tudi
               tukaj svoje reči in pa ta nesmisel odpraviti, kar se tega tiče.</p>
               <p>Kolegom poslancem bi se zahvalil, vsem tistim, ki so podpirali do sedaj ta dva
               predloga za mestne občine, isto velja tudi za tiste, ki so se vzdržali, saj so v
               bistvu na tak način glasovali, kot da bi glasovali za. Ponovno jih pozivam, da so
               proti temu uskladitvenemu amandmaju. Hvala.</p>
            </sp>
            <sp xml:id="SDZ3-Redna-13-2002-02-26.sp9">

               <speaker>PREDSEDNIK BORUT PAHOR:</speaker>

               <p>Prav, kolega Vnučec. Želi še kdo obrazložiti svoj glas? Ugotavljam, da ne. Potem bomo
               prešli na odločanje o prvem uskladitvenem amandmaju. Glasujemo. Glasujemo o prvem
               uskladitvenem amandmaju. Smo sredi glasovanja o prvem uskladitvenem amandmaju. V
               dvorani ni dovolj kolegic in kolegov.</p>
               <p>Še enkrat bom dal, tokrat v drugo, na odločanje prvi uskladitveni amandma.
               Glasujemo. Glasujemo o prvem uskladitvenem amandmaju. Navzočih je 48 kolegic in
               kolegov, 33 za, 8 proti.</p>
               <p><stage>(Za je glasovalo 33.)</stage> <stage>(Proti 8.)</stage></p>
               <p>Prvi uskladitveni amandma je sprejet.</p>
               <p>Prehajamo na odločanje o drugem uskladitvenem amandmaju. Glasujemo. Glasujemo o
               drugem uskladitvenem amandmaju. Prosim za mir v dvorani. V dvorani ni dovolj
               navzočih, da bi bili sklepčni. Počakal bom nekaj sekund in ponovil glasovanje o
               drugem uskladitvenem amandmaju.</p>
               <p>Odločamo o drugem uskladitvenem amandmaju. Prosim, da se izjasnite s pritiskom na
               tipko "kvorum", proti ali za. Glasujemo o drugem uskladitvenem amandmaju. Moral bom
               odrediti 10 minut odmora. Ob 14.25 uri bomo v tretje odločali o drugem uskladitvenem
               amandmaju. Do takrat prekinjam sejo.</p>
               <p><stage>(Seja je bila prekinjena ob 14.16 uri in se je nadaljevala ob 14.25 uri.)</stage></p>
            </sp>
            <sp xml:id="SDZ3-Redna-13-2002-02-26.sp10">

               <speaker>PREDSEDNIK BORUT PAHOR:</speaker>

               <p>V tretje ugotavljam navzočnost in hkrati voljo o 2. uskladitvenem amandmaju. Prosim
               kolegice poslanke in poslance, da pridejo v dvorano. Prosim! Ko bo ura 14.26 na
               ekranu, bom tretjič ugotavljal vašo politično voljo v zvezi z drugim uskladitvenim
               amandmajem. Kolegice in kolegi! Prosim, da v tretje odločimo o drugem uskladitvenem
               amandmaju. Predlog za drugi uskladitveni amandma dajem na glasovanje. Prosim, da se
               izjasnite. 52 navzočih. 39 za, 7 proti.</p>
               <p><stage>(Za je glasovalo 39.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še predlog sklepa v celoti. Glasujemo. Glasujemo o predlogu
               sklepa v celoti. 53 navzočih. 41 za, 7 proti.</p>
               <p><stage>(Za je glasovalo 41.)</stage> <stage>(Proti 7.)</stage></p>
               <p>Ugotavljam, da je predlagani sklep v celoti sprejet.</p>
               <p>Ugotavljam, da je državni zbor sprejel usklajeno odločitev o vseh vlogah, ki jih je
               obravnaval po 13. in 14. členu zakona o postopku za ustanovitev občin in določitev
               njihovih območij. S tem, kolegice in kolegi, tudi zaključujem to točko dnevnega
               reda.</p>
               <p>Odredil bom, spričo obstrukcije pri prejšnji točki in zaradi dejstva, da so iz teh
               dveh poslanskih skupin prijavljeni govorci pri točki 1.b tri minute odmora, potem pa
               bo državni zbor sejo nadaljeval. Tri minute odmora torej, potem pa nadaljujemo s 1.b
               točko dnevnega reda. Tri minute odmora. Prosim kolegice in kolege, da pridejo v
               dvorano pri točki 1.b. Prešli bomo na obravnavo predloga zaključnega računa proračuna
               Republike Slovenije za leto 1998.</p>
               <p><stage>(Seja je bila prekinjena ob 14.28 uri in se je nadaljevala ob 14.29 uri.)</stage></p>
            </sp>
            <sp xml:id="SDZ3-Redna-13-2002-02-26.sp11">

               <speaker>PREDSEDNIK BORUT PAHOR:</speaker>

               <p>Prehajamo na <title>1.B TOČKO DNEVNEGA REDA</title> , to je <title>NA OBRAVNAVO PREDLOGA ZAKLJUČNEGA RAČUNA PRORAČUNA REPUBLIKE
               SLOVENIJE.</title>
               </p>            
               <p>Ker sem sejo prekinil za nekaj minut, moram zdaj ponovno ugotoviti navzočnost v
               dvorani. Prosim, če pridete v dvorano in priglasite navzočnost. Ugotavljam navzočnost
               v dvorani. Pritisnite prosim tipko "kvorum". 48 navzočih. Državni zbor je torej
               sklepčen in lahko odloča. Rad bi povedal, da smo sredi točke 1.b, sredi predstavitev
               stališč poslanskih skupin. Besedo dajem kolegu Pečetu, ki ga pa med nami ne vidim. S
               tem tudi zaključujem predstavitve stališč poslanskih skupin, razen če katera od
               poslanskih skupin ne želi predstaviti stališč. <stage>(Ne.)</stage> Nobena. Potem dajem besedo
               poslankam in poslancem. Najprej ima besedo kolega Andrej Bajuk. Ima pravico govoriti
               časovno neomejeno. Vse ostale razprave pa omejujem na 5 minut. Imate besedo, kolega
               dr. Andrej Bajuk.</p>
            </sp>
            <sp xml:id="SDZ3-Redna-13-2002-02-26.sp12">

               <speaker>DR. ANDREJ BAJUK:</speaker>

               <p>Hvala lepa, gospod predsednik. V uvodu te točke na izredni seji državnega zbora sem
               podal mnenje komisije za nadzor proračuna in drugih javnih financ, ki je bilo
               oblikovano tako, da je bil tudi soglasno sprejet.</p>
            </sp>
            <sp xml:id="SDZ3-Redna-13-2002-02-26.sp13">

               <speaker>PREDSEDNIK BORUT PAHOR:</speaker>

               <p>Dovolite, da vas prekinem, ker mislim, da imate vso pravico, da spoštljivo poslušamo
               vaš nastop. Prosim.</p>
            </sp>
            <sp xml:id="SDZ3-Redna-13-2002-02-26.sp14">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Rekel sem, da sem v uvodu te točke že predstavil v
               imenu komisije mnenje, ki je bilo oblikovano in tudi soglasno sprejeto. Sam osebno pa
               moram ponovno opozoriti, da je povsem nesprejemljivo, da se zaključna računa
               državnega proračuna sprejemata z kar nekajletno zamudo, namesto da bi bila sprejeta
               do obravnave vsakega naslednjega predloga proračuna. Zato sta skupaj odgovorna vlada
               in računsko sodišče, posredno pa, si upam reči, tudi državni zbor v preteklem
               mandatu, ki je, vsaj meni očitno, to nalogo vzel kot svojo stransko nalogo. Namen
               sprejemanja zaključnega računa je dati razrešnico vladi, ki je bila odgovorna za
               izvršitevsprejetega proračuna. Zato bi moral predstavitev zaključnih računov
               proračuna podati predsednik vlade oziroma sam predsednik vlade. To bi bilo še toliko
               bolj umestno, ker je bil na čelu vlade v letih 1998 in 1999. Vsekakor pa bi bilo
               nujno, da bi revizijska poročila predstavil gospod predsednik računskega sodišča. Ker
               temu ni tako, je očitno, da polaganje javne odgovornosti, to kar se v svetu pozna kot
               "public accountability", v Sloveniji še ni dobilo domovinske pravice. To pravico in
               dolžnost polaganja javne odgovornosti skozi obravnavo zaključnega računa proračuna bi
               bilo zato nujno treba zapisati v zakon o javnih financah.</p>
               <p>Druga zadeva, na katero moram opozoriti, je, da računsko sodišče pri svojih
               revizijah pravilnosti poslovanja izvršitve proračuna, to je revizijah računovodskih
               izkazov in pravilnosti izvajanja zakonov, zlasti o izvršitvi proračuna, tudi po
               sedmih oziroma osmih letih še ne sledi v celoti ciljem, ki jih za tovrstno revizijo
               določajo revizijski standardi mednarodnega združenja vrhovnih revizijskih institucij
               ali Intosai, kljub temu, da se na njih v revizijskih poročilih naše računsko sodišče
               tudi sklicuje. Ti standardi predvidevajo, da vsaka država sprejme svoje standarde
               državnega revidiranja, ki v okviru določil te institucije Intosai upoštevajo
               specifičnosti v posamezni državi. Ker računsko sodišče ni sprejelo slovenskih
               standardov za državno revizijo na podlagi prejšnjega zakona, je lahko tudi poljubno
               določalo svojo metodiko.</p>
               <p>Posebno pozornost zasluži tudi ugotovitev, da računsko sodišče ne revidira v okviru
               zaključnega računa bilanc stanja ministrstev in državnega proračuna države kot
               celote. Da računskemu sodišču to ne bi bilo potrebno, smo kar v dva zakona, ki sta
               bila sprejeta v istem letu, zapisali različno pojmovanje za to, kajsploh so letni
               računovodski izkazi državnega proračuna ali zaključni račun proračuna. Po zakonu o
               računovodstvu so letni računovodski izkazi proračuna sestavljeni iz dveh izkazov,
               izkaza prihodkov in odhodkov v delih A, B in C, ter iz bilance stanja. V zakonu o
               javnih financah pa je zaključni račun proračuna sestavljen le iz bilance prihodkov in
               odhodkov in prilog z nekaterimi postavkami iz bilance stanja. Jasno pa je, da med
               letnimi računovodskimi izkazi in zaključnim računom v strokovni javnosti doma in v
               tujini ni razlik. Upam, da bomo lahko o teh zadevah več spregovorili še to polletje,
               vsaj ob obravnavi zaključnega računa proračuna za leto 2000. Takrat, upam, da bomo
               imeli tudi priložnost oceniti oziroma povedati, ali je novi zakon o računskem
               sodišču,ki čaka na presojo ustavnosti, res boljši od prvega.</p>
               <p>Kljub vsemu pa, spoštovani poslanski kolegi, menim, da bi vsakdo izmed nas moral
               ponovno prebrati revizijska mnenja k zaključnemu računu leta 1998 in 1999, saj je v
               njih kljub vsem očitkom toliko ugotovitev, da kažejo na to, da v naši državi niso
               spoštovana temeljna pravila, ki bi zagotavljala zakonito oziroma pravilno izvrševanje
               proračuna in uporabo javnih sredstev. Ne izvajajo se zato, ker za njihovo neizvajanje
               ni niti določenih sankcij, če pa so že, jih nihče ne upošteva. Če pa je kak prekršek
               vendarle prijavljen, pa že pregovorno zastara.</p>
               <p>V ta namen bi vas rad opozoril na nekatere ugotovitve računskega sodišča, ki sem jih
               na hitro zbral in jih nisem izbiral po materialni pomembnosti, in hkrati s tem
               zastavil tudi nekatera vprašanja, na katera pa nismo mogli dobiti odgovorov na
               komisiji, ki jo vodim, ker računsko sodišče ni bilo prisotno, prav tako ne tudi
               odgovorni predstavniki vlade.</p>
               <p>Kar se tiče zaključnega računa leta 1998. Senat druge stopnje je izdal k pravilnosti
               zaključnega računa za leto 1998 mnenje s pridržkom. Kaj pa je to in kdaj pa pride do
               mnenja s pridržkom? V zvezi s tem bi rad opozoril, da pregledovanje pravilnosti
               temelji na statističnem in nestatističnem vzorčenju in da si je računsko sodišče pri
               revidiranju odhodkov postavilo za mejo tolerančne napake, razpon med 0,5% in 5% v
               odvisnosti od velikosti odhodkov revidiranca. To lahko preberete na strani 48, drugi
               odstavek tega poročila.</p>
               <p>V Evropski uniji za trošenje sredstev skupnega proračuna tolerirajo zgornjo mejo v
               višini največ 2%. Slovenska je torej kar dvakrat in pol višja. A o tem, upam, malo
               več ob obravnavi zaključnih računov, ki še prihajajo za leto 2000, upam, da kmalu. Ko
               je računsko sodišče ugotavljalo velikost nepravilnosti oziroma nezakonitosti pri
               izvajanju zakona o javnih naročilih, se je odločilo, na primer, da bo kot
               nepravilnost štelo samo 10% zneska takega javnega naročila. Na strani 11, prvi
               odstavek, je zapisalo, in to citiram: "Kadar smo ugotovili nepravilnostipri izbiri
               izvajalca oziroma oddaji javnega naročila, smo ocenili ravnanje kot napako v višini
               10% zneska izplačila." Torej, vse te podatke, ki jih imamo, moramo jih tudi razumeti,
               da so bili sestavljeni na podlagi takšnega koncepta. Proračunski primanjkljaj za leto
               1998 je bil načrtovan v državnem zboru v višini 30,8 milijard tolarjev. Dejansko je
               bil izkazan višji za 1,5 milijard tolarjev. Tudi neto zadolževanje, račun
               financiranja, je bilo večje od načrtovanega celo za več kot 5 milijard tolarjev. Ob
               tem pa je bilo v prihodke zajetih 13 mesecev davčnih prilivov iz naslova prometa
               blaga, namesto 12 mesecev, to je na 9. Poročevalca strani. Hkrati pa je vlada
               sprejela tudi tako imenovane ukrepe za znižanje odhodkov proračuna. To lahko
               preberete na strani 12in 13. In tu citiram: "Vlada je z ukrepom posameznim
               uporabnikom začasno prepovedala prerazporeditve sredstev med postavkami v okviru
               finančnega načrta uporabnika in prevzemanje novih obveznosti v breme proračuna za
               leto 1998. Zmanjšana poraba je marsikateremu uporabniku povzročila težave pri
               poravnanju obveznosti in že sklenjenih pogodb. Posebno ogroženi so bili tisti
               uporabniki, ki so varčevalne ukrepe uvedli sami pred sprejemom omenjenega sklepa
               vlade, in tisti, katerim je vlada dodatno omejila porabo, kot na primer na področju
               vzgoje in izobraževanja." Konec citata teksta računskega sodišča.</p>
               <p>Koliko je ob vsem tem ostalo neplačanih faktur, gradbenih pogodb? Za koliko od njih
               je bil sporazumno odloženem rok plačila države, v revizijskem poročilu ni podatkov. V
               njem je le podatek, da je bilo v letu 1998 plačanih za 1,8 milijard SIT obveznosti še
               iz leta 1997. In da, citiram, "da je konec leta 1998 ostalo še precej obveznosti
               neporavnanih, kar je bila tudi praksa prejšnjih let". To lahko preverite na strani
               18, zadnji odstavek. Iz povedanega je jasno, da smo že v letu 1998 imeli z
               izvrševanjem proračuna velike težave. Ugotovitve revizije na strani proračunskih
               prihodkov to tudi dodatno pojasnjujejo. Že v proračunskem letu 1998 načrtovani davčni
               prihodki niso bili doseženi v načrtovani višini, saj so bili nižji za kar 25,3
               milijard SIT ali 3,4%. A vendar kljub temu v zaključnem računu ni nobenega podatka o
               uspešnosti izterjave davkov, nobenega podatka o posameznih vrstah neizterljivih
               podatkov. Računsko sodišče tudi ne poroča ali sploh omenja, da bi pobiranje davkov in
               drugih davščin revidiralo.</p>
               <p>Opozorila na nekatere ugotovitve na strani odhodkov. Investicije in investicijsko
               vzdrževanje - bilanca A, stran 20. Pri tej postavki lahko ugotovimo, da več
               ministrstev sploh ni poskrbelo za evidentiranje investicijskih vlaganj v klinični
               center, onkološki institut, dom podiplomcev, v kompleks Metelkova itn. Ni se odveč
               vprašati, kako je šele z manjšimi zadevami, če se nam vse to dogaja pri izkazovanju
               tako velikih investicij. Sicer so bile napake pri revidiranju izplačil za investicije
               razkrite pri 20,4% izbranih tovrstnih izplačilih. Ponavljam 20,4%. Pri 10% izplačil
               so bile opravljene z zamudo, 4,5% v neskladju s pogodbo, 7,1% v nasprotju s pogodbo,
               pri 4,3% pa je bil kršen zakon o izvajanju javnih naročil.</p>
               <p>Račun financiranja - bilanca B. Ugotovljeno je, da je bil v letu 1998 predčasno
               odplačan dolg po NFA, to je sporazumu poravnava skupnega dolga SFRJ po pariškem
               sporazumu, obveznice serije ena, kar ni bilo načrtovano v proračunu, niti izkazano v
               bilanci C - račun financiranja. V ta namen je bilo najeto novo posojilo, obveznice
               denominirane v EQU-jih v višini 500 milijonov EQU-jev ali 92 milijard SIT in od tega
               porabljeno za predčasno odplačilo 65 milijard.</p>
               <p>Moramo se vprašati, zakaj je bil ta dolg predčasno odplačan, zakaj to ni bilo
               načrtovano v proračunu in zakaj ni bilo evidentirano, zakaj je bila izjema za
               evidentiranje vnaprej zapisana v ZIPRO, na strani 23, kot opozarja računsko sodišče,
               da je ta transakcijavpisana le v bilanco stanja. Ta se ne predlaga državnemu zboru,
               ko pa je vendarle potrebno v C-računu financiranje izkazovati po bruto načelu,
               najemanje in vračanje vseh posojil. To bo za enkrat dovolj, kar se tiče gradiva, ki
               je danes pred vami.</p>
               <p>Ponovil bi samo to, da je komisija za nadzor proračuna in drugih javnih financ
               predlagala, da bi državni zbor zahteval od vlade, da naj v 30-ih dneh poroča
               državnemu zboru oziroma komisiji, kako je odpravila vse te napake. Komisija bo to
               stvar pregledala in občasno tudi temu državnemu zboru poročala, če bo sklepčen,
               seveda. Hvala.</p>
            </sp>
            <sp xml:id="SDZ3-Redna-13-2002-02-26.sp15">

               <speaker>PREDSEDNIK BORUT PAHOR:</speaker>

               <p>Hvala lepa. Sprašujem, ali želi še kdo besedo? V tem primeru jo seveda omejujem na
               pet minut, v nasprotnem pa bomo zaključili splošno razpravo in prešli na glasovanje o
               sklepih matičnega delovnega telesa. Besedo želi kolega Jerovšek. Imate besedo. Vse
               ostale prosim, da ne motijo nastopov kolegov. Kolega Jerovšek, samo še hipec. Prosim,
               ali lahko povabim kolegice in kolege, da se usedejo na svoja mesta.</p>
            </sp>
            <sp xml:id="SDZ3-Redna-13-2002-02-26.sp16">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi! Ob pričujočem
               sprejemanju predloga zaključnega računa proračuna Republike Slovenije za leto 1998 bi
               želel reči, da se mi zdi ponižujoče, da s takim časovnim zamikom dobimo na mizo
               gradivo, ki bi moralo biti najosnovnejša zaveza vsakokratne vlade. Dejansko je
               ponižujoče, da si oblast dovoli tako poniževalen odnos do državnega zbora, da v
               vmesnem času ne upošteva nobenih priporočil oziroma ugotovitev iz revizijskega
               poročila računskega sodišča, kajti, kot smo obveščeni, se takšne in še dosti hujše
               malverzacije, finančne transakcije, finančne nepravilnosti dogajajo kar naprej. To je
               tudi humus, takšen odnos vlade in vladajoče koalicije, je tudi humus za vse podobne
               zadeve, kot se sedaj odvijajo, recimo, v Rdečem križu Slovenije, kjer vladni
               funkcionarji, funkcionarji najmočnejših vladnih strank držijo vse ključne pozicije in
               se takšne nepravilnosti dogajajo. Podobno se dela z javnimi financami, recimo, ob
               izboru popevke za Evrovizijo, podobne finančne afere. Gre samo za finančne afere.
               Vendar o vsebini poročila za leto 1998 se mi zdi enako pomembno razpravljati kot o
               lanskem snegu; praviloma se o lanskem snegu ne splača razpravljati. To vlada dobro
               ve, zato nam s štiriletno zamudo prinaša v parlament predlog zaključnega računa za
               konkretno leto.</p>
               <p>Ob tem naj dodam, da so predstavniki te iste vlade, funkcionarji te iste vlade pred
               nedavnim očitali županu Velike Polane, da ni sprejel zaključnega računa oziroma ga
               predložil, da ni bil sprejet zaključni račun za leto 2000. V neki minorni, mali
               občini v Prekmurju. To je dvoličnost, to je licemernost brez primere - ker ga ni
               mogel sprejeti, tudi če ga bi vsilil občinskemu svetu, ki je bojkotiral in obstruiral
               delo župana.</p>
               <p>Moja želja je, da se vsakokratna oblast, ne glede, kakšne politične barve je, do
               proračunskih sredstev, ki so sredstva državljanov, obnaša odgovorneje. Ker če bomo
               nadaljevali s to prakso, potem nas čaka Argentina. Morda pa smo že na poti v
               argentinski bankrot. Hvala lepa.</p>
            </sp>
            <sp xml:id="SDZ3-Redna-13-2002-02-26.sp17">

               <speaker>PREDSEDNIK BORUT PAHOR:</speaker>

               <p>Hvala vam, kolega Jerovšek. Sprašujem, ali želi še kdo sodelovati v splošni razpravi?
               Želi, kolega Sok.</p>
            </sp>
            <sp xml:id="SDZ3-Redna-13-2002-02-26.sp18">

               <speaker>ALOJZ SOK:</speaker>

               <p>Hvala za besedo, gospod predsedujoči. Spoštovane poslanke in poslanci. Jaz bi bolj
               kot razpravo rad postavil eno vprašanje, in sicer predstavnici vlade. Na žalost nisem
               imel možnosti, da bi poslušal razpravo predsednika komisije, ampak iz medijskih
               zapisov bi želel, da mi predstavnica vlade odgovori na naslednje vprašanje. Ob
               revizijskem poročilu za leto 1998 je bilo v časopisih med drugim zapisano tudi to:
               "Računsko sodišče je pri reviziji zaključnega računa državnega proračuna za leto 1998
               in izvršitve finančnih načrtov proračunskih uporabnikov na 16-ih ministrstvih, uradu
               predsednika vlade in vladne službe ugotovilo vrsto nepravilnosti, zato je o
               pravilnosti izvršitve proračuna za leto 1998 dalo vladi le mnenje s pridržkom, dve
               mnenji s pridržkom tudi drugima dvema ministrstvoma, medtem ko je ministrstvu za
               kmetijstvo dalo negativno mnenje."</p>
               <p>Revizorji so preverili 4217 izplačil in pri tem odkrili nepravilnosti v 25,3
               odstotka primerov, kar pomeni, da je bilo skoraj vsako četrto izplačilo zaradi enega
               ali več razlogov napačno. Torej ena četrtina primerov v letu 1998 od pregledanih.
               Največ nepravilnosti so odkrili na ministrstvu za kmetijstvo, gozdarstvo in prehrano
               ter v uradu predsednika vlade. Potem še piše, tu v časopisu, da najmanj pa na
               ministrstvu za delo, družino in socialne zadeve ter na finančnem ministrstvu.</p>
               <p>Ker izgleda, da bomo do obravnave poročila za leto 2000 in 2001 verjetno spet
               potrebovali, kakšna tri ali pa štiri leta, me seveda zanima, kakšna je situacija v
               tem trenutku. Ali lahko zagotovite, da pri sedanjih izplačilih iz proračunov ne
               prihaja do tovrstnih nepravilnosti? To bi me namreč kot poslanca zelozelo zanimalo.
               In pa, seveda, zanima me tudi, kaj je bilo opravljeno pri teh 25,3% primerov, pri
               katerih so bile odkrite nepravilnosti. Ali so te pravilnosti na kakršnekoli način
               odpravljene ali je kdo za te nepravilnosti odgovarjal, predvsem pa seveda to ali ste
               to odpravili do te mere, da do tega v tem trenutku več ne prihaja? Hvala lepa.</p>
            </sp>
            <sp xml:id="SDZ3-Redna-13-2002-02-26.sp19">

               <speaker>PREDSEDNIK BORUT PAHOR:</speaker>

               <p>Hvala lepa. Preden bom zaključil splošno razpravo, bom vprašal tudi državno
               sekretarko, ali želi besedo, pred tem pa sprašujem kolegice in kolege. Ugotavljam, da
               takega interesa za sodelovanje v razpravi zaenkrat ni. Gospa državna sekretarka, se
               želite odzvati na vprašanja iz dvorane? Prosim.</p>
            </sp>
            <sp xml:id="SDZ3-Redna-13-2002-02-26.sp20">

               <speaker>HELENA KAMNAR:</speaker>

               <p>Hvala lepa. Morda najprej odgovor na besede gospoda Jerovška. Jaz moram opozoriti, da
               zakon o javnih financah v 98. členu natančno določa, kako mora ravnati vlada v odnosu
               do državnega zbora, ko predlaga zaključni račun.</p>
               <p>Vlada je ravnala natančno tako, kot je določeno v zakonu o javnih financah, v 30 dneh
               po prejemu revizijskega poročila je bil dokument poslan državnemu zboru. Tako menim,
               da očitek o tem, da vlada omalovažujoče ravna v odnosu do državnega zbora glede
               predlaganja zaključnega računa, ni umesten.</p>
               <p>Glede vprašanja, ki je bilo postavljeno potem, vam moram povedati, da od mene ne
               morete danes dobiti stoodstotnega zagotovila, da do nobenih napak pri porabi
               javnofinančnih sredstev ne prihaja več. Napake se tudi danes še vedno dogajajo.
               Verjamem pa, da so bolj posledica zapletenih postopkov in morda še vedno premalo
               dorečenih postopkov na posameznih področjih kakor namernega kršenja predpisov. Veliko
               napak, ki so bile v tem poročilu predstavljene, je odpravljenih. Vemo, in tudi iz
               poročila izhaja, da je do številnih napak, ki so bile odkrite, prihajalo na račun
               tega, da smo imeli izjemno pomanjkljivo in nekonsistentno zakonodajo na področju
               javnih financ in da se je pač ravnalo pri posameznih primerih precej ad hoc. To je
               bil glavni razlog, da je do kršitev prihajalo. Lahko rečem, da je ta temeljni razlog
               za takšne napake odpravljen bil je odpravljen z zakonom o javnih financah,
               nadaljevalo se je z izboljšavo dorečenosti v zakonu o izvrševanju proračuna in s
               pravilnikom o postopkih za izvrševanje proračuna, ki v nekaterih delih izjemno
               decidirano določa, kako se v posameznih primerih ravna. Bil je sprejet zakon o
               računovodstvu in na njegovi podlagi številni podzakonski akti, ki v veliki meri
               preprečujejo napake, ki so bile v tem poročilu izražene.</p>
               <p>Poleg tega je vlada v veliki meri spoštovala priporočila, ki jih je dobila od
               računskega sodišča, in to ne šele v trenutku, ko je poročilo dobila, ampak že od
               tistega trenutka, ko je bilo izdano predhodno poročilo. Tako sodim, da so v veliki
               meri napake odpravljene. Koliko je odpravljenih napak in v kakšni meri, se bo pa
               izkazalo pri zaključnem računu proračuna za leto 2000. Hvala.</p>
            </sp>
            <sp xml:id="SDZ3-Redna-13-2002-02-26.sp21">

               <speaker>PREDSEDNIK BORUT PAHOR:</speaker>

               <p>Hvala lepa. Želi še kdo besedo? Ugotavljam, da ne. Zaključujem splošno razpravo.</p>
               <p>Prehajamo na odločanje o predlaganih sklepih komisije za nadzor proračuna in drugih
               javnih financ.</p>
               <p>Odpiram torej razpravo o predlogih sklepov. Želi o sklepih kdo besedo? Ugotavljam,
               da ne. Tako bo državni zbor prešel na odločanje o sklepih. Rad bi vas opozoril, da
               imate pred seboj v poročilu k predlogu na 4. strani sklepe. Odločali bomo o vseh treh
               sklepih skupaj. Najprej bomo odločali o sklepu pod zaporedno številko 1, potem pa o
               sklepih pod zaporedno številko 2 in 3 skupaj. Predsednik, ali se strinjate s takim
               postopkom? <stage>(Da.)</stage> Najprej bomo odločali o sklepu pod zaporedno številko 1, da Državni
               zbor Republike Slovenije sprejema zaključni račun proračuna Republike Slovenije za
               leto 1998. Ta predlog sklepa dajem na glasovanje. 46 navzočih. 33 za, 6 proti.</p>
               <p><stage>(Za je glasovalo 33.)</stage> <stage>(Proti 6.)</stage></p>
               <p>Ugotavljam, da je državni zbor odločil, da je sklep pod zaporedno številko 1
               sprejet.</p>
               <p>Sekretariat mi svetuje, da državni zbor lahko odloča o sklepih pod zaporedno
               številko 2 in 3 skupaj. Če kdo od vas temu ne ugovarja, lahko torej odločamo skupaj.
               Oba predloga sklepov pod zaporedno številko 2 in 3 dajem na glasovanje. Glasujemo.
               Glasujemo o sklepih pod zaporedno številko 2 in 3 na 4. strani poročila. 47 navzočih.
               42 za, 1 proti.</p>
               <p><stage>(Za je glasovalo 42.)</stage> <stage>(Proti 1.)</stage></p>
               <p>Ugotavljam, da so sklepi v celoti sprejeti.</p>
               <p>S tem zaključujem to točko dnevnega reda.</p>
               <p>Kolegice in kolegi! Prehajamo na <title>1.C TOČKO DNEVNEGA REDA - OBRAVNAVA
                  ZAKLJUČNEGA RAČUNA PRORAČUNA ZA LETO 1999.</title> Tudi ta predlog je v obravnavo
               zboru predložila vlada. Sprašujem, ali želi predstavnica, državna sekretarka, besedo?
               <stage>(Ne želi.)</stage> Želi besedo komisija oziroma njen predsednik? <stage>(Želi.)</stage> Predsednik komisije
               za nadzor proračuna in drugih javnih financ, kolega dr. Bajuk. Imate besedo. Želi
               potem katera od poslanskih skupin posebej besedo? Zaenkrat takih prijav nimam.
               Izvolite predsednik. Imate besedo.</p>
            </sp>
            <sp xml:id="SDZ3-Redna-13-2002-02-26.sp22">

               <speaker>DR. ANDREJ BAJUK:</speaker>

               <p>Hvala za besedo, gospod predsednik. Spoštovane kolegice in kolegi! Komisija
               Državnega zbora Republike Slovenije za nadzor proračuna in drugih javnih financ je na
               10. seji 6.12.2001 kot matično delovno telo obravnavala predlog zaključnega računa
               proračuna Republike Slovenije za leto 1999, ki ga je državnemu zboru v sprejem na
               podlagi četrtega odstavka 97. člena zakona o javnih financah posredovala Vlada
               Republike Slovenije. Komisija za nadzor proračuna in drugih javnih financ tudi k
               zaključnemu računu za leto 1999 ni prejela nobenega poročila drugih delovnih teles k
               zaključnemu računu, kakor to omogoča 227. člen poslovnika državnega zbora.</p>
               <p>V uvodu na seji komisije sem ugotovil, da je vlada računskemu sodišču predložila
               zaključni račun v mnenje 12.5. leta 2000. Računsko sodišče pa je izdalo sklep o
               izvedbi revizije zaključnega računa 11.7.2000.</p>
               <p>Predhodno poročilo je bilo pripravljeno 14. decembra leta 2000 in ker nanj vlada ni
               podala pripomb, je to poročilo postalo dokončno 29. decembra leta 2000. Od prejema
               zaključnega računa do dokončnega poročila je računsko sodišče rabilo 7 mesecev, kar
               je bistveno manj kot za zaključni račun za leto 1998. Način revizije je bil drugačen
               kot pri reviziji zaključnega računa za leto 1998, saj v poročilo niso bili vključeni
               pregledi izvršitve finančnih načrtov proračunskih uporabnikov. Revizije pri
               posameznih proračunskih uporabnikih so bile narejene ločeno za 24 uporabnikov in v
               teh revizijah so bila izdana posamična ločena poročila. V poročilu o zaključnem
               računu so o teh pregledih podane le glavne ugotovitve.</p>
               <p>Glavne ugotovitve računskega sodišča iz revidiranja zaključnega računa so bile
               naslednje. V proračunu niso bili izkazani vsi prihodki, kršeno je bilo torej načelo
               integralnosti proračuna. Pri nekaterih uporabnikih so velika odstopanja med sprejetim
               proračunom in dejansko porabo, največ pri ministrstvu za kmetijstvo, gozdarstvo in
               prehrano, odstopanja pri 41 proračunskih postavkah, na 24 postavkah pa več kot za 80
               procentov. Veliko je bilo nepravilno izvedenih izplačil. Od revidiranih 2645 izplačil
               jih je bilo 252 ali skoraj 10 procentov z eno ali več razkritimi nepravilnostmi ali
               napakami. Največkrat izplačilo ni temeljilo na veljavni pravni podlagi ali poraba ni
               bila načrtovana v finančnem načrtu. Sredstva kupnin iz naslova privatizacij podjetij
               za leto 1999 so zaradi kompenzacije s slovensko razvojno družbo prikazana prenizko za
               596 milijonov tolarjev. Nepravilnosti pri kapitalskih naložbah, ki so izkazane kot
               dolgoročna posojila, to je Tetol Ljubljana, TE Brestanica.</p>
               <p>Mnenje, ki ga je na koncu poročila računsko sodišče podalo o zaključnem računu
               proračuna za leto 1999, je naslednje. Glede predloženega zaključnega računa računsko
               sodišče meni, da lahko potrdijo, da zaključni račun leta 1999 resnično in pravilno
               predstavlja prihodke in odhodke proračuna za leto 1999, to velja tudi za račun
               finančnih terjatev in naložb ter račun financiranja, zato dajejo o pravilnosti
               zaključnega računa pozitivno mnenje.</p>
               <p>Glede pravilnosti izvršitve zaključnega računa, menijo, da je razen ravnanj in
               izplačil, ki so navedena zgoraj, v vseh pomembnih pogledih v skladu z višino in
               nameni sredstev, ki jih je določil proračun ter izplačila, odobrena s strani
               pooblaščenih oseb, zato dajejo mnenje s pridržkom.</p>
               <p>Komisija za nadzor proračuna in drugih javnih financ predlaga državnemu zboru
               Republike Slovenije, da po obravnavi predloga zaključnega računa proračuna za leto
               1999 sprejme naslednja sklepa.</p>
               <p>Prvič, državni zbor Republike Slovenije sprejema zaključni račun proračuna Republike
               Slovenije za leto 1999. Drugič, državni zbor predlaga vladi Republike Slovenije, da
               komisijo za nadzor proračuna in drugih javnih financ v roku 30 dni obvesti, kako so
               posamezna ministrstva in vlada kot celota odpravili nepravilnosti, ugotovljene v
               poročilu računskega sodišča. Hvala lepa.</p>
            </sp>
            <sp xml:id="SDZ3-Redna-13-2002-02-26.sp23">

               <speaker>PREDSEDNIK BORUT PAHOR:</speaker>

               <p>Hvala lepa. Nimam prijav predstavnikov poslanskih skupin, tudi sicer omejujem poslej
               razprave na pet minut. Želi kdo od poslancev ali poslank besedo? <stage>(Ne želi.)</stage>
               Zaključujem splošno razpravo. Tako bomo, kolegice... Kolega Bajuk, želite besedo? Pet
               minut. Želite v imenu poslanske skupine, kolega Bajuk? <stage>(Ne.)</stage> Pet minut, prosim, imate
               besedo.</p>
            </sp>
            <sp xml:id="SDZ3-Redna-13-2002-02-26.sp24">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Samo nekaj komentarjev. Rad bi samo opozoril. Računsko
               sodišče je v reviziji pravilnosti poslovanja proračuna kot celote izrazilo pozitivno
               mnenje, razen pri nekaterih določenih postavkah. To so nedavčni prihodki, revidiranje
               posameznih izplačil, kupnine iz privatizacij podjetij in pa porabo sredstev kupnin iz
               naslova privatizacije podjetij.</p>
               <p>Tudi v tem mnenju računsko sodišče pove, da je na strani prihodkov bilo proračunsko
               leto podaljšano do 31. januarja naslednjega leta ter doda, in to je zelo zanimivo,
               tudi citiram, "da se na ta način vedno bolj ogroža proračunsko financiranje nalog, ki
               jih ob vsakoletnem sprejemu proračuna prevzamejo proračunski uporabniki". Opozorilo
               je tudi, da je proračunski primanjkljaj v načrtovanih okvirih dosežen prav zaradi
               takega uravnavanja prihodkov, kakor tudi določenega uravnavanja plačil odhodkov.</p>
               <p>Če bi na to dejstvo računsko sodišče opozorilo pred sprejetjem proračuna za leta
               2002, bi to opozorilo imelo svojo vrednost. Verjamem, upam, da bi ga državni zbor
               upošteval pri sprejetju proračuna tudi v prejšnji sestavi. Verjetno se boste z menoj
               strinjali, če rečem, da bi bilo prav, da bi poslanci poznali smernice računskega
               sodišča, na podlagi katerih se le-to odloča za vrsto revizijskega mnenja, bodisi
               pozitivno, s pridržkom ali pa negativno. Zato priporočam, da bi si v naši obravnavi
               ogledali, ponovno ogledali vsaj postavke s pridržkom v tem zaključnem računu leta
               1999, z željo, da na njih ne bi pozabili, ko bomo v naslednjih dneh obravnavali
               spremembe zakona o javnih financah, v delu, ki se nanaša na notranji nadzor.</p>
               <p>Na primer, postavka revidiranje posameznih izplačil. Računsko sodišče sporoča, da je
               v revidiranju posameznih 2645 izplačil, pri 9,5% ugotovilo eno ali več nepravilnosti
               ali napak. Pri tem računsko sodišče poda tudi strukturo nepravilnosti preveritve teh
               izplačil, in sicer 38,2% pri postavkah plačilo ni temeljilo na veljavni pravni
               podlagi. 19,5% - javno naročilo ni bilo oddano pravilno oziroma skladno z zakonom;
               31% -poraba ni bila v finančnem načrtu ali proračunu ali načrtu nabav; 3,8% -
               izplačilo ni bilo izvedeno v skladu s pogodbo 3% - izplačilo transferov in subvencij
               je bilo izvršeno nepravilno<stage>(pa ne povedo, kako)</stage>, in 2,2% - ni bilo v skladu z
               namenom.</p>
               <p>Pri 19,5% revidiranih izplačilih je bil kršen zakon o javnih naročilih kljub
               veljavnosti tega zakona že tretje leto. Opomba k temu je, da skupne vrednosti teh
               naročil nam računsko sodišče ne razkrije. Niti ne pove, kako jih upošteva v svoji
               tolerančni meji za izrek mnenja k zaključnemu računu prejšnjega leta, ki smo ga
               ravnokar predebatirali. Zneska prav tako ni razkrilo, navedloje pa le, da je 10%
               vrednosti takih naročil štelo za napako, tukaj pa še tega ne.</p>
               <p>Kaj storiti, ko je vlada očitno gluha in ne sliši, da je tako kršenje pravil javnega
               naročanja nedopustno. Ali sploh izvajamo javno naročanje? Ne sliši tudi tega, da v
               letu 2000 na področju javnih naročil ni dosti drugače, da tega ni pričakovati v novem
               zakonu o javnih naročilih, ki velja v letu 2001, saj smo takoj ob njegovi uveljavitvi
               ugotovili, da v resnici ni usklajen s smernicami Evropske unije, čeprav je bil za
               takega v javnosti razglašen. Že leto dni je od takrat, ko je komisija za nadzor...
               /znak za konec razprave/... proračuna in drugih javnih financ predlagala vladi, da
               pripravi spremembe in dopolnitve novega zakona o javnih naročilih; enako je
               predlagala za zakono reviziji javnih naročil, do sedaj pa nič.</p>
            </sp>
            <sp xml:id="SDZ3-Redna-13-2002-02-26.sp25">

               <speaker>PREDSEDNIK BORUT PAHOR:</speaker>

               <p>Čas je potekel, kolega dr. Bajuk.</p>
            </sp>
            <sp xml:id="SDZ3-Redna-13-2002-02-26.sp26">

               <speaker>DR. ANDREJ BAJUK:</speaker>

               <p>Čas je potekel, zanimanje pa tudi. Hvala lepa.</p>
            </sp>
            <sp xml:id="SDZ3-Redna-13-2002-02-26.sp27">

               <speaker>PREDSEDNIK BORUT PAHOR:</speaker>

               <p>Hvala vam. Kolega Drobnič ima besedo.</p>
            </sp>
            <sp xml:id="SDZ3-Redna-13-2002-02-26.sp28">

               <speaker>MAG. JANEZ DROBNIČ:</speaker>

               <p>Hvala lepa za besedo. Postavil bi vprašanje predstavnici vlade v zvezi s predlogom
               zaključnega računa za leto 1999.</p>
               <p>Na postavki 6.661 je bilo s proračunom namenjenih skupaj 58 milijonov tolarjev za
               ureditev - da ne bom drobnjakarski - ureditev grobišč Teharje, Kočevski Rog. To,
               vemo, da je rak rana, saj se nič ne uredi, še tisti spomenik, ki je na pol narejen,
               bo kmalu padel. Porabljenih je bilo samo 4 milijone, 53 milijonov pa prerazporejenih.
               Zakaj je bilo to prerazporejeno in kam je bilo to prerazporejeno?</p>
               <p>Drugo, transferji vojnim invalidom, veteranom in žrtvam vojnega nasilja, opredeljeni
               po resnih načrtih vlade, in tudi sprejet proračun, 22 milijard in nekoliko več.
               Prerazporejenih je bilo 7 milijard. Isto vprašanje, kakšni so bili razlogi, ki so vas
               navedli v takšno prerazporeditev, za kakšne namene je to potem šlo. Hvala lepa za
               odgovore.</p>
            </sp>
            <sp xml:id="SDZ3-Redna-13-2002-02-26.sp29">

               <speaker>PREDSEDNIK BORUT PAHOR:</speaker>

               <p>Hvala lepa za vprašanje, kolega Drobnič. Želi še kdo od poslancev ali poslank
               besedo? <stage>(Ne želi.)</stage> Gospa državna sekretarka, ali želite odgovoriti na zastavljeno
               vprašanje kolega Drobniča? Želite. Prosim.</p>
            </sp>
            <sp xml:id="SDZ3-Redna-13-2002-02-26.sp30">

               <speaker>HELENA KAMNAR:</speaker>

               <p>Hvala lepa. Spoštovani gospod poslanec! Žal vam v tem trenutku ne znam odgovoriti.
               Nimam, ne v glavi, ne na papirju vseh podrobnosti, ki so se dogajale v letu 1999,
               zato vam bomo pisno odgovorili na zastavljeno vprašanje. Hvala.</p>
            </sp>
            <sp xml:id="SDZ3-Redna-13-2002-02-26.sp31">

               <speaker>PREDSEDNIK BORUT PAHOR:</speaker>

               <p>Gospa državna sekretarka je torej najavila pisni odgovor na vaše zastavljeno
               vprašanje. Želi še kdo besedo? Sicer bom zaprl splošno razpravo. Dobro. Tako bom zdaj
               tudi storil in bom prešel na odločanje o predlaganih sklepih komisije za nadzor
               proračuna in drugih javnih financ. Imamo predloge sklepov. O dveh sklepih bomo
               odločali ločeno. Imamo jih na tretji strani poročila. Želi kdo besedo? <stage>(Ne želi.)</stage>
               Prešli bomo torej naodločitev.</p>
               <p>Najprej bomo glasovali o sklepu pod zaporedno številko 1, da državni zbor sprejema
               zaključni račun proračuna za leto 1999. Glasujmo! Glasujemo o sklepu pod zaporedno
               številko 1 na tretji strani poročila. Še enkrat bom opozoril na pozornost in zbranost
               v dvorani. Na glasovanje bom dal sklep pod zaporedno številko 1, drugič. Prosim
               glasujte! Glasujemo o sklepu pod zaporedno številko 1. V dvorani nas je krepko čez
               50. Krepko čez 50. Ne vem, kaj je razlog za to, da tudi v drugo niste želeli
               prijaviti navzočnosti. Ne preostane mi drugega, kot da spričo premajhne zbranosti
               odredim 10 minut odmora. Ob 15.24 uri bomo nadaljevali z delom.</p>
               <p><stage>(Seja je bila prekinjena ob 15.15 uri in se je nadaljevala ob 15.24 uri.)</stage></p>
            </sp>
            <sp xml:id="SDZ3-Redna-13-2002-02-26.sp32">

               <speaker>PREDSEDNIK BORUT PAHOR:</speaker>

               <p>Vabim poslance, da pridejo v dvorano. Čez slabi dve minuti bom tretjič dal na
               glasovanje sklep pod zaporedno številko 2. Že prej nas je bilo v dvorani krepko čez
               zahtevani "kvorum", vendar očitno zaradi nezbranosti poslanci niste sledili
               proceduri. Potem samo opozarjam,da se bodo predstavniki vlade pripravili, da bomo
               prešli na 1.č točko dnevnega reda, to je na tretjo obravnavo predloga nacionalnega
               programa visokega šolstva.</p>
               <p>Prosim kolegice in kolege, da pridejo v dvorano. Ko bo na ekranu 15.25, bom
               ugotavljal v tretje politično voljo glede drugega sklepa pri poročilu za leto 1999.
               Kolegice in kolegi! Prosim, da zasedete svoja mesta v dvorani. Smo sredi odločanja o
               sklepih. Najprej bomo dali na glasovanje sklep pod zaporedno številko 1. Sklep se
               glasi: Državni zbor Republike Slovenije sprejema zaključni račun proračuna Republike
               Slovenije za leto 1999. Ta predlog sklepa dajem na glasovanje. Prosim za pozornost!
               Glasujemo v tretjem poskusu o predlogu pod zaporedno številko 1. 55 navzočih. 41 za,
               6 proti.</p>
               <p><stage>(Za je glasovalo 41.)</stage> <stage>(Proti 6.)</stage></p>
               <p>Predlog pod zaporedno število 1 je sprejet.</p>
               <p>Zdaj dajem na glasovanje predlog sklepa pod zaporedno številko 2. Pozornost v
               dvorani! Glasujemo o sklepu pod zaporedno številko 2. 57 prisotnih. 47 za, nihče
               proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da smo oba sklepa sprejeli.</p>
               <p>S tem tudi zaključujem to točko dnevnega reda.</p>
               <p>Kot sem napovedal, bomo prešli na <title>1.Č TOČKO DNEVNEGA REDA - TRETJA OBRAVNAVA
                  PREDLOGA NACIONALNEGA PROGRAMA VISOKEGA ŠOLSTVA REPUBLIKE SLOVENIJE.</title> Predlog
               nacionalnega programa je v obravnavo zboru predložila Vlada Republike Slovenije.
               Gospoda državnega sekretarja vabim, da predstavi stališča vlade, če to tako želi.
               Gospod državni sekretar, želite besedo? Želite. Prosim, imate besedo. Ostale pa
               vljudno prosim, da državnega sekretarja ne motijo pri uvodni obrazložitvi.</p>
            </sp>
            <sp xml:id="SDZ3-Redna-13-2002-02-26.sp33">

               <speaker>DR. STANE PEJOVNIK:</speaker>

               <p>Hvala lepa, gospod predsednik. Spoštovane poslanke, spoštovani poslanci! Pred nami
               je v tretji obravnavi nacionalni program visokega šolstva. Gre za enega
               najpomembnejših dokumentov za razvoj države na tem področju in dovolite mi, da zelo
               na kratko predstavim osnovna izhodišča in cilje tega nacionalnega programa.</p>
               <p>Želimo povečati delež zaposlenega prebivalstva z višjo oziroma podiplomsko izobrazbo
               na 25% do leta 2002. Na prvi pogled zelo ambiciozen cilj, saj smo imeli 31.12.2000
               20%. Računamo, da je to mogoče. Želimo povečati delež prebivalstva, zlasti mladih
               generacij v terciarnem izobraževanju tako, da bi imeli 35 študentov na tisoč
               prebivalcev. Tej številki se približujemo, saj smo imeli sedaj vpisanih 68 tisoč
               študentov. Vendar pa želimo v tem programu doseči tudi, da bi se vsaj 50%
               srednješolske generacije vpisalo v terciarno izobraževanje, tukaj pa zaostajamo -
               trenutno imamo približno 40% generacije vpisane v terciarno izobraževanje. Posebej pa
               želimo povečati število vpisnih mest v celotnem terciarnem izobraževanjem in postopno
               odpravljati omejitev vpisa pri večini študijskih programov. Postopno želimo
               sofinancirati izredni študij, saj menimo, da je vsaj tista tretjina mlade generacije,
               ki je na izredni študij vpisana kot nezaposlena in takoj po srednji šoli, socialno
               močno prikrajšana. Želimo podvojiti število študentov in diplomantov v podiplomskem
               študiju ter zagotoviti ustrezne razmere za delovanje univerz in samostojnih
               visokošolskih zavodov ter omogočiti nastanek decentralizirane mreže visokega šolstva.
               Gre za večanje intelektualnega kapitala države in ta kapital postaja v večini držav
               pomembnejši od finančnega kapitala. Želimo spodbuditi sodelovanje med univerzami,
               visokošolskimi zavodi in gospodarstvom, predvsem v smeri povečanja dodane vrednosti
               proizvodov, ki so trenutno v našem gospodarstvu. Želimo izboljšati in posodobiti
               štipendiranje ter študentski standard, predvsem zmogljivosti študentskih domov,
               generacija se je v zadnjih desetih letih povečala za dvakrat, študentskih postelj pa
               je ostalo praktično enako.</p>
               <p>Ta nacionalni program predstavlja moderno evropsko usmeritev, pri tem pa je treba
               poudariti, da Evropa popolne ali delne harmonizacije na tem področju ne predvideva.
               Evropski visokošolski prostor bo Slovenija torej sooblikovala in prispevala k
               osnovnem bogastvu Evrope na področju izobraževanja, na kratko povedano, gre za
               bogastvo razlik. Menimo, da je nacionalni program visokega šolstva kvaliteten
               material in predlagamo državnemu zboru, da ga sprejme. Hvala lepa.</p>
            </sp>
            <sp xml:id="SDZ3-Redna-13-2002-02-26.sp34">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod državni sekretar. Predlog nacionalnega programa je obravnaval
               odbor za kulturo, šolstvo, mladino, znanost in šport, ki je matično delovno telo.
               Želi predsednik besedo? Prosim, predstavnik, poročevalec odbora. Za njim bom dal
               besedo sekretariatu, če tako želi. <stage>(Ne želi.)</stage> Predstavnikom poslanskih skupin? Za
               enkrat še nimam. Iz SNS-ja, hvala lepa, in iz LDS, SMS-ja. Prosim.</p>
            </sp>
            <sp xml:id="SDZ3-Redna-13-2002-02-26.sp35">

               <speaker>PETER LEVIČ:</speaker>

               <p>Hvala lepa. Poročilo odbora za kulturo, šolstvo, mladino, znanost in šport k predlogu
               nacionalnega programa visokega šolstva Republike Slovenije - tretja obravnava. V
               besedilu predloga so vgrajeni vsi amandmaji, sprejeti v drugi obravnavi. Vlada je
               vložila dva amandmaja redakcijske narave, ki smo jih na odboru sprejeli.</p>
               <p>Se je pa razvila obširna razprava o predlogu univerze v Mariboru, naj se v nacionalni
               program zapiše namera o ustanovitvi medicinske fakultete tudi na mariborski univerzi.
               Na eni strani je bilo nasprotovanje vlade, sklicujoč se na dejstvo, da je postopek za
               ustanovitev članic univerze urejen že z zakonom o visokem šolstvu in da nacionalni
               program ni mesto, kjer bi se brez potrebnih analiz in strokovnih ocen lahko odločali
               o tako pomembnih vprašanjih. Tako ravnanje naj bi pomenilo kršitev avtonomije
               univerze.</p>
               <p>Na drugi strani pa razpravljavci teh argumentov niso sprejeli. Menili so, da je
               treba v ta dokument vnesti vsaj že dlje časa znano ugotovitev o kritičnem pomanjkanju
               zdravnikov v državi. Ta se utegne z leti zaradi menjave generacij še zaostriti.
               Skupna ocena vseh razpravljavcev je bila, da je to vprašanje nacionalnega pomena in
               da ga bo mogoče zadovoljivo reševati šele s pomočjo predhodnih analiz, medresorskega
               usklajevanja ter odgovornegaodločanja v prid nacionalnemu interesu. Odbor je zato
               oblikoval svoj amandma. Ob soglasju predstavnika ministrstva za šolstvo, znanost in
               šport je sklenil zahtevati analizo oziroma strokovno oceno v razrešitvi problema
               pomanjkanja zdravnikov, ki naj se pripravi v roku štirih mesecev v sodelovanju z
               ministrstvom za zdravstvo.</p>
               <p>Razpravljali smo tudi o predlogu delovne skupine za področje jezikovnega načrtovanja
               in jezikovne politike. Po predlogu bi moral nacionalni program nameniti več
               pozornosti slovenščini kot učnemu jeziku. Obveznost univerze naj bi bila, da izvaja
               študijske programe v slovenščini tudi v primeru izmenjav študentov v primerih
               Evropske unije. Pobudo, da je treba to vprašanje posebej naglasiti, je odbor prevzel
               kot svoj amandma.</p>
               <p>Po zaključeni razpravi je odbor predlagal državnemu zboru naslednji sklep:</p>
               <p>"Predlog nacionalnega programa visokega šolstva Republike Slovenije, tretja
               obravnava, se sprejme skupaj z amandmaji, ki jih odbor predlaga oziroma podpira."</p>
               <p>Pozivam poslanke in poslance, da predlog nacionalnega programa visokega šolstva v
               tretji obravnavi sprejmejo. Hvala.</p>
            </sp>
            <sp xml:id="SDZ3-Redna-13-2002-02-26.sp36">

               <speaker>PREDSEDNIK BORUT PAHOR:</speaker>

               <p>Hvala lepa. Tri poslanske skupine so - štiri? - sporočile željo, da povedo svoja
               stališča. Najprej kolega Barovič v imenu poslanske skupine SNS, nato kolega Germič v
               imenu poslanske skupine LDS, kolega Štemberger v imenu poslanske skupine SMS in
               kolega Cukjati v imenu poslanske skupine SDS ter nato gospa Tisovic v imenu poslanske
               skupine N.Si. Imate besedo, prosim.</p>
            </sp>
            <sp xml:id="SDZ3-Redna-13-2002-02-26.sp37">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovane kolegice in kolegi, cenjeni predstavniki
               izvršne veje oblasti! Po mnenju slovenske nacionalne stranke je nacionalni program o
               visokem šolstvu v osnovi dober program. Zakaj? Zato, ker če oziroma ko bo uresničen,
               bo ustvaril 25% Slovencev, ki bodo imeli višjo oziroma visoko izobrazbo; bo dal več
               kot 50% dijakom možnost za tercialno izobraževanje. Zato ker predvideva
               decentralizacijo oziroma razpršenost višjega in visokega šolstva na področja t.im.
               statističnih regij. Zato, ker predvideva - in upamo, da bomo nacionalni program, če
               bo sprejet, tako tudi uresničevali - zadostno ali vsaj približno zadostno količino
               sredstev potrebnih za vse vrste izobraževanj.</p>
               <p>Hkrati je dober tudi za to, ker predvideva sofinanciranje lokalnih skupnosti pri
               ustanavljanju novih institucij, novih ustanov. To je dobro tudi zaradi tega, da se
               bodo lokalne skupnosti in regije zavedale potreb, ki bodo zasnovane na osnovi
               predvidenega razvoja. Vsekakor pa ne gre, da se ne bi ustavili pri potrebah po
               zdravnikih. Vemo, da je Fides že včeraj, pa tudi danes opozoril, da po njihovih
               izračunih v Sloveniji primanjkuje približno 700 zdravnikov. Vemo, da je povprečna
               starost zdravnikov specialistov v Sloveniji okoli 54 let, kar pomeni, ob šestletnem
               študiju medicine, mislim da štiri oziroma petletni specializaciji in dvoletnem
               specialističnem študiju, da bo v Republiki Sloveniji nastala velika luknja po
               zdravnikih specialistih, ki jih že tako ali tako danes uvažamo. Uvažamo iz različnih
               držav. Mnogo jih prihaja iz državbivše skupne države Republike Jugoslavije. Kvaliteta
               dela medicinskih fakultet v teh državah je, to je realna ocena, slabša kot pa je
               kvaliteta medicinske fakultete, ki jo imamo v Sloveniji.</p>
               <p>Še en podatek je zelo pomemben. Pred približno 25 leti je medicinska fakulteta seveda
               ob pomoči Kliničnega centra vsaj v strokovnem delu, lahko vpisala približno med 300
               in 400 študentov. Danes jih je vpisanih le še okoli 160.</p>
               <p>In še nekaj naj povem. Imam primerjavo medicinskega izobraževanja v Evropski uniji,
               ki jo je pripravila Splošna bolnišnica Maribor, kjer lahko vidimo, da se v razvitih
               Skandinavskih državah, če dam primer, lahko dam pa kot primer tudi Irsko, Italijo,
               Španijo, Švico, Anglijo, da imajo na približno milijon prebivalcev v vsaki državi eno
               medicinskofakulteto. Prepričan sem, da je to povprečje zelo dobro in vredno, da se po
               njem tudi zgledujemo.</p>
               <p>In zakaj toliko besed o medicinski fakulteti? Prvič, verjetno delim mnenje z vami,
               spoštovane kolegice in kolegi, da je izobraževanje medicinskega kadra pri nas nujno
               potrebno. Na to nas opozarjajo številni podatki, številne institucije, ustanove. To
               vemo vsi, tudi ko smo sami bolniki. Drugič, ker se bojim, vsaj tako je že kazalo na
               razpravi na matičnem delovnem telesu, da ne bi prišlo ponovno do dvoboja med
               Ljubljano in Mariborom in da ne bi potem postal to lokalni dvoboj, ne pa dvoboj
               vsebine ali pa boj za vsebino. Oblikujmo medicinsko fakulteto tam, kjer je to mogoče.
               Univerza v Mariboru je bila pripravljena in je ponudila pomoč, verjetno ne na pamet,
               verjetno je neko osnovno analizo že naredila. In prav je sklenil odbor, ko je rekel,
               da je potrebno pod nujno narediti natančno analizo. Mislim, da je prav, kolegice in
               kolegi, da ob sprejemanju nacionalnega programa vseeno računamo na to, da bi bila
               univerza vMariboru pripravljena in dobra, seveda, s pomočjo bolnice v Mariboru, da bi
               izobraževala nove zdravnike.</p>
               <p>Ob tem pa je potrebno poudariti še nekaj. Pri tem se je verjetno bati, da ne bi
               nenadoma iz rednega dela zdravniki, izkušeni zdravniki prihajali do dela profesorjev.
               Jaz sem prepričan, da imamo na medicinski fakulteti v Ljubljani v dobro organiziranem
               delu in načrtovanju dobre predavatelje, dobre profesorje, ki bi bili pripravljeni -
               nekateri so to željo in zmožnost že izrazili - predavati, če bo do tega prišlo, tudi
               na medicinski fakulteti v Mariboru. Vsekakor ni dobro, da bi uvažali predavatelje iz
               drugih držav zgolj in samo zaradi tega, ker vemo, da imamo v Sloveniji dobre
               predavatelje in da bo tako mariborska univerza, če bo do tega prišlo, kot ljubljanska
               ustvarila večje število dobrih, kvalitetnih zdravnikov.</p>
               <p>Ob tem ne gre mimo tega, da ne omenimo še skrb za slovenski jezik. Ne samo zato, ker
               je to naš materni jezik, ker je nas naša kultura prinesla vse skupaj v novo državo,
               državo Republike Slovenije. Še posebej zato, ker, verjemite mi, bo slovenski jezik
               ogrožen v času pridruževanja v Evropsko unijo.</p>
               <p>Skratka, kolegice in kolegi, mnenje Slovenske nacionalne stranke je, da je
               nacionalni program visokega šolstva primerna osnova, da ga sprejmemo. Ob tem pa še
               enkrat prosim in poudarjam, bodimo jasni in konkretni okoli problema novih
               medicinskih kadrov, novih zdravnikov. Hvala lepa, ker ste me poslušali.</p>
            </sp>
            <sp xml:id="SDZ3-Redna-13-2002-02-26.sp38">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Barovič. Kolega Germič bo predstavil stališče poslanske
               skupine Liberalne demokracije Slovenije. Za njim bo imel to možnost kolega
               Štemberger. Prosim, imate besedo.</p>
            </sp>
            <sp xml:id="SDZ3-Redna-13-2002-02-26.sp39">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovani predstavniki vlade, spoštovane kolegice in
               kolegi. Torej tudi v Liberalni demokraciji Slovenije ocenjujemo nacionalni program
               visokega šolstva kot enega izmed zelo pomembnih programov, ki pomeni uresničevanje
               jasno zastavljenega cilja, da v Sloveniji želimo imeti družbo, ki bo temeljila na
               znanju. Nacionalni program temelji in odraža usmeritev bolonjske deklaracije in
               sklepov ministrov v Pragi v lanskem letu, ki ima za temelji cilj usmeritev do leta
               2010 vključitev in oblikovanje skupnega visokošolskega prostora v Evropi.</p>
               <p>Prav tako nacionalni program odraža usmeritev, ki vključuje Evropo kot Evropo
               temelječo na znanju. Zastavljeni cilji, ki jih odraža nacionalni program, kot je bilo
               že rečeno, so ambiciozni, so visoko zastavljeni in seveda uresničevanje teh ciljev,
               bo pomenilo tudi odgovor na vprašanje, ali bomo lahko odgovarjali na izzive časa in
               ali bomo lahko uresničevali razvojni program, ki je v Sloveniji zastavljen.</p>
               <p>Med temi cilji bi želel poudariti cilje, ki so bili že izrečeni, ampak se mi zdi, da
               so izredno pomembni:</p>
               <p>- dvig izobrazbene strukture prebivalstva kot izredno pomemben cilj, pri
               uresničevanju cilja - Slovenija, kot družba temelječa na znanju;</p>
               <p>- kakovost tercialnega izobraževanja in zagotavljanje te kakovosti kot izredno
               pomemben cilj, v okviru katerega bo treba izboljšati uspešnost in učinkovitost z
               ustreznim vlaganjem v osebje, v opremo, integrirano delovanje raziskovalnega in
               pedagoškega dela in pa seveda uvedba kreditnega sistema, kar bo zagotavljalo
               fleksibilnost v študiju;</p>
               <p>- spodbujanje sodelovanja med univerzami in visokošolskimi zavodi ter gospodarstvom
               ter mednarodno odprt visokošolski prostor uresničuje dva zelo ambiciozna cilja, to je
               odprtost in konkurenčnost visokošolskega izobraževanja;</p>
               <p>- temeljni cilj, zapisan v tem dokumentu, je izobraževanje za čim večjo
               konkurenčnost na mednarodnem trgu delovne sile, kjer je kot temelj postavljeno
               vseživljenjsko izobraževanje.</p>
               <p>V Liberalni demokraciji Slovenije bomo podprli amandmaje, ki jih je oblikoval odbor v
               okviru priprave gradiva za obravnavo v okviru tretjega branja, pri čemer bi želeli
               posebej poudariti diskusijo in oblikovanje amandmaja kot posledico razprave, vezane
               na problematiko diplomantov medicinske fakultete in perečega, torej vprašanj
               zagotavljanja ustreznega števila zdravnikov v Sloveniji. Tukaj smo jasno na stališču,
               da glede na naravo nacionalnega programa, v zapisovanje v ta dokument ne sodi
               ustanavljanje javnih zavodov kot takih oziroma ne sodi ustanavljanje fakultet v
               okviru določenih univerz.</p>
               <p>Zato bomo podprli torej amandma, ki ga je pripravil odbor, ne bomo pa podprli
               amandmajev, ki želijo, da se v nacionalni program zapiše ustanavljanje visokošolskih
               središč s sedežem v določenih predelih in seveda ne, da bi se v sam nacionalni
               program zapisalo, da se predpisuje ustanovitev določene fakultete v okviru določene
               univerze.</p>
               <p>Ker pa se zavedamo, da je zagotavljanje ustreznega števila diplomantov medicinske
               fakultete izredno pereče vprašanje, smo v koaliciji pripravili tudi sklep, ki je
               dopolnitev sklepa odbora, ki naj seveda zaveže vlado in njene strokovne organe, da
               čim prej pripravijo strokovne podlage, potrebne za odločitev o upravičenosti
               medicinske fakultete v okviru univerze v Mariboru. Menimo, da je s tem spoštovana
               avtonomnost univerzitetnega prostora, in, seveda, tu pozivamo tudi ostale člane
               parlamenta, da se pridružijo podpori tega sklepa in da čim prej pripravimo vse
               strokovne ocene o tem, da ocenimo upravičenost medicinske fakultete v okviru univerze
               v Mariboru.</p>
               <p>Želimo si, da bomo vse ambiciozne cilje, ki so zastavljeni v okviru nacionalnega
               programa, tudi ustrezno finančno podprli, in želimo si, da bo nacionalni program na
               področju visokega šolstva v celoti uresničen. Hvala lepa.</p>
            </sp>
            <sp xml:id="SDZ3-Redna-13-2002-02-26.sp40">

               <speaker>PREDSEDNIK BORUT PAHOR:</speaker>

               <p>Hvala lepa vam. Kolega Štemberger, imate besedo; predstavili boste stališče poslanske
               skupine stranke mladih. Za vami bo dobila besedo kolegica Ana Marija Tisovic za
               predstavitev stališč poslanske skupine Nove Slovenije. Prosim, imate besedo, kolega
               Štemberger.</p>
            </sp>
            <sp xml:id="SDZ3-Redna-13-2002-02-26.sp41">

               <speaker>IGOR ŠTEMBERGER:</speaker>

               <p>Hvala za besedo. Znanje je človeku od začetkov časa omogočalo lagodnejše življenje in
               napredek. Znanje je bilo temelj nastanka in razvoja velikih civilizacij iz
               preteklosti, katerih dosežke še danes občudujemo. Da je znanje že od nekdaj doma na
               slovenskih tleh, nas prepričujejo pomembni znanstveni dosežki Jožefa Štefana, Jurija
               Vege in ostalih slovenskih znanstvenikov.</p>
               <p>Ne pričakujmo, da bomo z domačo industrijo lahko uspešno konkurirali velikim
               mednarodnim gigantom. Mala Slovenija bo lahko v veliki Evropi in v še večjem svetu
               postala razpoznaven in enakovreden konkurent le s kakovostnim znanjem. Najprej pa
               moramo poskrbeti, da bo doma postalo znanje bolj cenjeno, kot je sedaj, in da se bo
               ustvarjala klima, ki bo omogočala mlajšim znanstvenikom zasluženo uveljavitev, saj bo
               to edini način, kako bomo ustavili še sedaj prisoten tako imenovani odliv
               možganov.</p>
               <p>Na ta dokument, nacionalni program visokega šolstva, ki ga danes sprejemamo v
               državnem zboru, Slovenija čaka že od osamosvojitve. In prav zaradi tega Stranka
               mladih Slovenije pričakuje, da bodo vsebine nacionalnega programa visokega šolstva s
               sprejetjem le-tega s polno paro zaživele tudi v praksi. To pomeni, da bo Slovenija in
               njene univerze le začele uresničevati določila bolonjskega procesa, za katerega se je
               sama že ob vstopu v enoten evropski visokošolski prostor s polno odgovornostjo
               zavezala, da jeznanje javna dobrina in da mora dodiplomska izobrazba ostati
               brezplačna in dostopna vsakomur, znanja željnemu. Da bo pri določanju nacionalnih
               prioritet skozi proračune Republika Slovenija v prihodnje postavljala visoko šolstvo
               med pomembnejše dolgoročne projekte; da bo spodbujala gospodarstvo k vlaganju in
               tesnejšemu sodelovanju z znanstveno raziskovalnim delom; da bodo vsi slovenski do- in
               podiplomski programi postali enakovredni sorodnim programom v državah podpisnicah,
               predvsem z dvigom kakovosti študijskih programov in procesov, z implementacijo
               kreditnega sistema študija, z dejanskim izvajanjem in upoštevanjem evalvacijskih in
               samoevalvacijskih postopkov in, ne nazadnje, da bo spodbujala policentrični razvoj
               visokega šolstva, pod kar razumemo tudi ustanavljanje primorske univerze kot tudi
               odpiranje medicinske fakultete v Mariboru.</p>
               <p>Poslanci Stranke mladih Slovenije bomo nacionalni program visokega šolstva podprli
               in še naprej budno spremljali in spodbujali nadaljevanje napovedanih reform visokega
               šolstva z željo po svetlejši prihodnosti. Hvala.</p>
            </sp>
            <sp xml:id="SDZ3-Redna-13-2002-02-26.sp42">

               <speaker>PREDSEDNIK BORUT PAHOR:</speaker>

               <p>Hvala lepa vam. Kolegica Ana Marija Tisovic, vabim vas k govorniškem odru za
               predstavitev stališč poslanske skupine Nove Slovenije. Za vami bo dobil besedo kolega
               Čeligoj. Najprej pa kolegica Tisovic. Imate besedo. Prosim.</p>
            </sp>
            <sp xml:id="SDZ3-Redna-13-2002-02-26.sp43">

               <speaker>MARIJA ANA TISOVIC:</speaker>

               <p>Hvala lepa, gospod predsednik. Pozdravljeni vsi prisotni! Za Slovenijo je pomembno,
               tudi zaradi njene majhnosti, da se vključi v tokove svetovne globalizacije s čim
               večjim deležem visoko izobražene delovne sile. Zato je dober nacionalni program
               visokega šolstva zelo pomemben. Naša poslanska skupina Nova Slovenija podpira
               amandmaje, ki poudarjajo razvijanje nacionalne identitete in slovenskega jezika. To
               smo v zadnjih letih zelo pogrešali.</p>
               <p>Prav tako v naši poslanski skupini Nova Slovenija podpiramo krepitev mreže
               visokošolskih in višješolskih središč, saj s tem lahko omogočimo marsikateremu
               državljanu, da si pridobi višjo ali visokošolsko izobrazbo, ki bi jo morda zaradi
               gmotnih problemov ali oddaljenosti zelo težko pridobil ali pa celo ne mogel
               pridobiti.</p>
               <p>Podpirali bomo tudi možnosti ustanovitve medicinske fakultete v Mariboru. Vemo, da je
               to zelo zahteven projekt, ki bi se ga strateško morali lotiti že pred leti. Tako bi
               zagotovili zdravstveni mreži Slovenije pravočasno dovolj domačih zdravnikov in seveda
               tudi, da omogočimo našim študentom medicine, ki so zaradi preobremenjenosti
               medicinske fakultete v Ljubljani, prisiljeni študirati na hrvaških ali avstrijskih
               medicinskih fakultetah. In nenazadnje če bo ljubljanska medicinska fakulteta
               razbremenjena, se bo lažje prilagodila novim trendom študija medicine.</p>
               <p>Nujno se nam zdi tudi povečati prostorske zmogljivosti na tistih fakultetah, katerih
               diplomante nujno potrebujemo, saj vemo, da je pomanjkanje prevajalcev, informatikov
               in tako dalje trenutno zelo aktualno. Vendar moram poudariti, da naša poslanska
               skupina Nova Slovenija ne podpira "ad hoc" rešitve. Zavedamo se, da je potrebno za
               dobro visokošolsko izobrazbo imeti tudi dobre visokošolske učitelje. Ne bo nam
               pomagalo, da bodo višje in visokošolske ustanove producirale kadre, ki ne bodo
               kvalitetni. Ne smemo dopustiti, da bi naši študentji prihajali na fakulteto le po
               papir, torej po diplomo, ampak da bodo prihajali tudi po kvalitetno znanje.
               Diplomanti naših fakultet morajo biti sposobni svoje akademsko znanje praktično
               uporabiti oziroma, da bodo znali biti inovativni. Tako bomo lahko v Evropski zvezi
               ter drugod po svetu konkurenčni in zagotovili naši državi uspešnost in ugled.
               Zagotoviti je treba, da bomo imeli tako redni kot izredni študentje enake možnosti
               kvalitetnih predavanj.</p>
               <p>Naša poslanska skupina se zaveda, da imamo dober visokošolski kader. Vendar spomnimo
               se, da so bila leta nazaj, ko so naši visokošolsko izobraženi ljudje šli v tujino,
               tam nadgrajevali svoje znanje in so danes zelo priznani v tujini. Če smo takrat
               dopustili beg možganov iz Slovenije, se danes moramo potruditi in vsaj nekaj teh
               kadrov pridobiti, da se vrnejo. Če je uspelo mnogim državam v srednji in vzhodni
               Evropi, da so svoje ljudi z vso odgovornostjo do svojega naroda privabili nazaj v
               rodno domovino, zakaj se ne poslužimo iste politike tudi pri nas. Drugačen primer je
               Češka, ki redno vabi v tujini živeče češke strokovnjake na srečanje domov in jih na
               ta način uspešno vključuje v razvoj svoje države.</p>
               <p>V nacionalnem interesu Slovenije je vlaganje sredstev v visokošolske programe še
               vedno nujno potrebno. Vemo, da je v finančni vreči visokega šolstva zmeraj premalo
               denarja. Zato se zavzemamo, da se v proračunu prerazporedi v ta namen čim večji možni
               delež. Naša skrb mora biti tudi ta, da zamašimo na tej finančni vreči vse tiste
               luknje, skozi katere odteka denar v neproduktivne programe ali celo neznano kam. Če
               je denarja premalo, ga je pač treba bolj učinkovito uporabiti.</p>
               <p>Poslanska skupina Nova Slovenija bo nacionalni program visokega šolstva podprla,
               čeprav menimo, da bi lahko tu in tam bil še boljši. Hvala lepa.</p>
            </sp>
            <sp xml:id="SDZ3-Redna-13-2002-02-26.sp44">

               <speaker>PREDSEDNIK BORUT PAHOR:</speaker>

               <p>Hvala lepa. Še dve poslanski skupini želita postaviti stališče; najprej kolega
               Čeligoj, stališča poslanske skupine DeSUS, in za njim končno še kolega Podobnik,
               stališča poslanske skupine SLS. Najprej kolega Čeligoj v imenu poslanske skupine
               DeSUS. Imate besedo.</p>
            </sp>
            <sp xml:id="SDZ3-Redna-13-2002-02-26.sp45">

               <speaker>VOJKO ČELIGOJ:</speaker>

               <p>Spoštovani gospod predsednik, spoštovani predstavniki vlade, dragi poslanci in
               poslanke.</p>
               <p>V poslanski skupini DeSUS smo aktivno sledili obravnavi nacionalnega programa
               visokega šolstva. Sledili smo obravnavi predlaganih amandmajev in pobud za spremembo
               in dopolnitev tega programa. Z zadovoljstvom ugotavljamo, da so se v delo matičnega
               odbora aktivno vključile mnoge ustrezne ustanove, vključno s predstavniki obeh
               slovenskih univerz pa tudi študentskih organizacij, in izredno konstruktivno
               sodelovale pri oblikovanju nekaterih amandmajev. Menimo, da je obravnavani program
               nacionalnega programa dober in da bo z obravnavanimi in podprtimi amandmaji le še
               obogaten. Nacionalni program visokega šolstva je dovolj odprt, da omogoča tudi
               ustanavljanje novih visokošolskih središč in oblikovanje tistih študijskih smeri, ki
               jih ta življenjski prostor tudi potrebuje.</p>
               <p>Glede razmišljanja o uvajanju raznih šolnin, plačevanja dodiplomskega študija, je
               poslanska skupina odločna zagovarjati brezplačnost rednega in izrednega študija,
               torej dodiplomskega študija. Še posebej bi plačevanje predstavljalo preveliko
               materialno obveznost izrednim študentom, ki so večinoma mlajši, z nižjimi dohodki in
               še morda celo nezaposleni.</p>
               <p>Tudi pomembno načelo o vseživljenjskem izobraževanju je v nacionalnem programu dovolj
               dobro zastavljeno. Delež prebivalstva, ki se bo vključeval v izobraževanje za tretje
               življenjsko obdobje, bo zagotovo vse večji in vse bolj poudarjen. Naša poslanska
               skupina DeSUS bo podprla nacionalni program visokega šolstva v Republiki Sloveniji in
               amandmaje, ki jih je pripravil odbor. Hvala lepa.</p>
            </sp>
            <sp xml:id="SDZ3-Redna-13-2002-02-26.sp46">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Podobnik bo predstavil stališče poslanske skupine SLS. Želi potem
               še katera od poslanskih skupin? <stage>(Ne.)</stage> Ste zadnji, kolega Podobnik. Izvolite. Pardon.
               Dr. Cukjati, nisem vas opazil. Če je tako, se vam opravičujem. Prosim, kolega
               Podobnik.</p>
            </sp>
            <sp xml:id="SDZ3-Redna-13-2002-02-26.sp47">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovani državni sekretar! Poslanska skupina
               Slovenske ljudske stranke bo podprla predlagani nacionalni program visokega šolstva
               Republike Slovenije. Lahko rečemo, da je to dokument, ki pravzaprav nastaja
               konsenzualno v državnem zboru. Po našem mnenju je tudi vlada tekom celotne procedure
               zelo tvorno sodelovala z vsemi tistimi institucijami, ki na tem področju lahko
               strokovno in širše sodelujejo. V samem namenu predlaganega nacionalnega programa je
               zapisana misel, ki jo je potrebno še posebej izpostaviti. V skladu z zakonskim
               načelom, pa katerem je univerza avtonomni znanstveno raziskovalni umetniški in
               izobraževalni visokošolski zavod s posebnim položajem, se v odloku urejajo le
               razmerja med državo in univerzo. Vsa notranja razmerja univerze, kot pravne osebe do
               članic, pa so urejena v statutu. Ta usmeritev je, po našem mnenju pravilna in jo je
               potrebno uvodoma izpostaviti.</p>
               <p>Druga misel, ki je zapisana v uvodu, pa je misel o temeljnem strateškem cilju
               visokega šolstva. Ta pa je v tem, da se omogoči čim večjemu deležu prebivalstva
               pridobitev kakovostne dodiplomske ter podiplomske izobrazbe. "Ta je bistveni dejavnik
               ekonomskega, socialnega in kulturnega razvoja ter ohranitve nacionalne identitete.
               Pridobivanje takšne izobrazbe je mogoče le na podlagi znanstvenega, umetniškega in
               strokovnega delovanja univerz in samostojnih visokošolskih zavodov, odprtih v regijo
               in svet." Konec citata.</p>
               <p>V poslanski skupini smo z zanimanjem tudi proučili zelo dober dokument, ki ste nam
               ga posredovali v vednost. To je dokument Slovenske akademije znanosti in umetnosti.
               Podpisala sta ga predsednik, akademik France Bernik in pa podpredsednik, akademik
               Alojz Kralj. V tem dokumentu je sintetično zapisano pravzaprav marsikaj, kar je
               potrebno ob razpravi o nacionalnem programu visokega šolstva poudariti.</p>
               <p>Prvo je misel o slovenskih univerzah. Slovenija je majhna država z dvema univerzama
               in tretjo, ki nastaja. O tej tretji, ki nastaja, to je primorska univerza, bi radi na
               tem mestu izrazili naše stališče, pričakujemo, da bodo vse strokovne, civilno
               družbene, znanstvene in politične institucije storile vse, da bi se večletni, skoraj
               desetletni, postopek nastajanja primorske univerze v letošnjem letu tudi uspešno
               zaključil. Akademija znanosti in umetnosti pravi, da morajo biti naše univerze vsaj
               enake, če ne boljše od evropskega povprečja, v kolikor se hočemo enakopravno in
               konkurenčno vključevati v Evropsko skupnost.</p>
               <p>V tem dokumentu je tudi zapisana misel o denarju. Slovenija bi morala glede
               nadarjenosti namenjati sorazmerno več sredstev za visokošolstvo kot vodilne evropske
               države. V visokem šolstvu pa bi morala prevladati odgovornost za razumno porabo
               javnih sredstev.</p>
               <p>Po našem mnenju razprava v državnem zboru ob tem dokumentu kaže na politično voljo
               državnega zbora, da se resno vzame usmeritev slovenske akademije, da se glede na
               danosti namenja sorazmerno več sredstev za visokošolstvo kot v vodilnih evropskih
               državah.</p>
               <p>Tretja misel, je misel o nacionalnem pomenu. In akademija pravi, da morajo univerze v
               Sloveniji posebej skrbeti za področja, ki so nacionalnega pomena. Jezik, zgodovina,
               področje narodne kulture, književnosti, umetnosti. Za ta področja naj veljajo posebni
               kriteriji delovanja in financiranja.</p>
               <p>Veliko je govora o kakovosti. V Sloveniji je nujno potrebno zagotoviti neodvisen in
               mednarodno uveljavljen sistem ocenjevanja kakovosti delovanja visokošolskih
               institucij in njihovih enot, programov iz raziskovalnega dela, o učinkovitosti
               racionalne porabe opreme, prostorov, inovativnosti in prenosa znanja, podobno kot je
               o urejeno na Finskem, Danskem, Nizozemskem in na Irskem.</p>
               <p>In proti koncu je tukaj tudi misel, ki govori o tem, da mora Slovenija zvišati
               izobrazbeno strukturo populacije in čim prej dohiteti vodilne države. Zato akademija
               podpira ustanavljanje novih visokošolskih ustanov, programov ob regionalni in državni
               pomoči, posebej v regijah in ob meji, na stičišču narodov, jezikov in kulturi in tam,
               kjer je zaželjen hitrejši razvoj. Upravičeno je ustanavljanje visokošolskih ustanov z
               željo, da se pospeši gospodarski razvoj regije ter stabilizira narodnostna meja.</p>
               <p>Tukaj bi radi izpostavili vprašanje, ki je bilo danes s strani poslanskih kolegov, ko
               so predstavljali stališče poslanskih skupin, že izpostavljeno. Gre pravzaprav za
               edino resno temo, ki nekako še ni bila konsenzualno sprejeta tudi na odboru za
               šolstvo, znanost in šport. Namreč, ali okvir nacionalnega programa visokega šolstva
               omogoča, da se vanj zapišejo tudi take formulacije,ki bi pomenile politično voljo
               državnega zbora, da se v nekem okolju, če smo konkretni, na mariborski univerzi,
               ustanovi medicinska fakulteta.</p>
               <p>Rad bi povedal tudi stališče naše stranke. Izvršilni odbor naše stranke kot
               političnega organa je to podrl, kot politična stranka podpiramo, da se ustanovi v
               Mariboru medicinska fakulteta. Istočasno pa predlagamo v okviru današnje razprave in
               razprave ob vloženih amandmajih, da poskušamo sami najti način, da bo torej
               nacionalni program visokega šolstva kot akt omogočal take rešitve, da bomo v njem
               nedvoumno zapisali neka politično voljo. Predlagan je tudi dodatni sklep. Dodatni
               sklep je praviloma neka hvale vredna odločitev državnega zbora, ki pa v bistvu ni
               zavezujoča tako, kot je zavezujoč zakon ali pa nacionalni program.</p>
               <p>V poslanski skupini Slovenske ljudske stranke ocenjujemo, da je medicinska fakulteta
               v Ljubljani dobra medicinska fakulteta; da pa zaradi znanih dejstev staranja
               slovenske zdravniške populacije, aktualnih podatkov, da je nedvoumno dokazano, da je
               pomanjkanje v številu aktivnih slovenskih zdravnikov, da je napočil trenutek, da se
               vsi tisti, ki o teh vprašanjih odločajo, odločijo. Če sta v dilemi resor za šolstvo
               in resor za zdravstvo, to še ne pomeni, da državni zbor ne sme narediti koraka
               naprej. Državni zbor bo našel v okviru svoje procedure način, da bo v nek dokument
               nedvoumno zapisal, da podpira, da se v okviru mariborske univerze ustanovi medicinska
               fakulteta.</p>
               <p>V do sedaj že zapisanem programu visokega šolstva smo že zapisali nekatere rešitve,
               ki odpirajo in podpirajo možnost, da se ustanavljajo nove visokošolske ustanove ob
               regionalni in državni pomoči. To usmeritev podpiramo, kot rečeno, pa tudi podpiramo
               vse tiste rešitve, ki bodo v dokument, ki se mu reče nacionalni program, zapisale
               politično usmeritev državnega zbora Republike Slovenije, da se mariborska univerza
               zaokroži tudi na ta način, da dobi celovito medicinsko fakulteto. Hvala lepa.</p>
            </sp>
            <sp xml:id="SDZ3-Redna-13-2002-02-26.sp48">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Stališče poslanske skupine socialdemokratske stranke bo predstavil gospod
               doktor Cukjati.</p>
            </sp>
            <sp xml:id="SDZ3-Redna-13-2002-02-26.sp49">

               <speaker>FRANCE CUKJATI:</speaker>

               <p>Hvala za besedo. Spoštovani! Nacionalni program visokega šolstva Republike Slovenije,
               torej dokument, ki je težak po vsebini, verjetno težak po sprejemanju - ne vem, ker
               ga toliko let sprejemamo - vsekakor dokument, pri katerem se velja ustaviti.</p>
               <p>In sicer, že na prvi strani imamo cilje visokega šolstva. Samo omenil bi te cilje,
               poglejte: povečati delež zaposlenega prebivalstva z višjo, visoko oziroma podiplomsko
               izobrazbo na 25% leta 2005; potem v različne oblike tercialnega izobraževanje naj bi
               se vpisalo 50% vsakokratne generacije; povečati je treba število vpisnih mest, vsaj
               podvojiti število študentov, zagotoviti razmere za uspešno delovanje univerz,
               izboljšati uspešnost in učinkovitost študija, spodbujati sodelovanje med univerzami,
               izboljšati in posodobiti štipendiranje, še zlasti zmogljivosti študentskih domov
               izboljšati.</p>
               <p>Človek se vpraša, krasno, čudovito, sami najlepši cilji, ni kaj! Ja, pravzaprav pa po
               drugi strani, kaj smo pa doslej delali? Ali se nismo trudili za čim večji vpis, za
               čim boljšo kakovost, za čim večjo zmogljivost tudi v študentskih domovih, in potem
               človek, ko ves navdušen prebere te čudovite cilje, gre naprej, ker se vpraša, kako bo
               pa bomo prišli do teh ciljev. Navsezadnje to naj bi bila vsebina programa, saj cilji
               so nesporni. Kako, torej ne kaj, ampak kako.</p>
               <p>No, potem gremo naprej in beremo: "Treba je postaviti za cilj, da bo imelo po letu
               2005 več kot 20% zaposlenega prebivalstva višjo, visoko oziroma podiplomsko stopnjo
               izobraževanja, proti koncu desetletja pa okoli 25%." Isto z drugimi besedami.</p>
               <p>Naprej. "Število študentov se mora še povečati." Isto, celo z istimi besedami.</p>
               <p>Naprej. "Da bi v Republiki Sloveniji omogočili pravico do izobraževanja in dosegli
               takšno stopnjo vpisa v terciarno izobraževanje, kakršna je značilna za razvite
               države, strateško pa je še zlasti pomembna za države z manjšim številom prebivalstva,
               moramo načrtovati, da bomo v tem desetletju imeli okoli 35 študentov na tisoč
               prebivalcev." Isto, morda z drugimi besedami.</p>
               <p>"Mladim generacijam je treba ustvariti možnost za kar najbolj intenziven razvoj
               njihovih sposobnosti." Vraga, kako, sem iskal v dokumentu, kako priti do tega, saj to
               je problem. Hudič je v podrobnostih. No, potem, seveda, se človek ustavi na 4. točki
               - dejavnosti potrebne za razvoj in učinkovitost dela v visokem šolstvu. Tam pa naj bi
               bilo obrazloženo, kako.</p>
               <p>No, zopet berem: "Za nadaljnji razvoj visokega šolstva je bistvenega pomena
               ugotavljanje, spremljanje in zagotavljanje kakovosti izobraževalnega sistema."
               Seveda, samo kako, s čim, kako ugotavljati, s čim meriti, kako spremljati? Niti
               besedice.</p>
               <p>Naprej. "Visokošolski zavodi morajo večjo pozornost kot doslej nameniti vstopu
               novincev, uspešnosti študija, večji prehodnosti in zmanjševanju študijskega vsipa."
               Boste rekli, avtonomna univerza, kako naj to naredi, takoj bo vprašanje denarja.</p>
               <p>Naprej. "Kakovost terciarnega izobraževanja je treba spodbujati z različnimi
               programi." Kakšnimi programi? Kdaj, kdo? Kdo?</p>
               <p>Naprej. "Razvoj visokošolskega izobraževanja mora spremljati aktivna štipendijska
               politika." Kakšna? Kje najti finance? Itn., ne bi vas obremenjeval.</p>
               <p>Samo en primer, kako naj bi se iz oblakov čudovitih obljub, na katere smo navajeni,
               spustili na realna tla, je že omenjena medicinska fakulteta. Samo primer. Bilo je že
               navedeno, pa bi vendarle ponovil. Pred desetimi leti je bilo v Sloveniji 33.000
               študentov, danes jih je 68.000, več kot še enkrat več. Na medicinski fakulteti je
               bilo pred desetimi leti več študentov kot danes. Ne da bi se podvojilo število,
               zmanjšalo se je število. In ko govorimo, da bi vendarle bilo dobro razmisliti o novi
               fakulteti, ker Ljubljana je nesposobna po svojih prostorskih kapacitetah zagotoviti
               zadostno število vpisa na medicinski fakulteti, naletimo na to, da je univerza
               samostojna, v univerze se pa ne smemo vtikati. Ja v kaj pa naj se vtikamo v tem
               programu, če ne v potrebo po študentih, v kapacitete, ki naj bodo nekje definirane za
               posamezno fakulteto, v nacionalne potrebe po posameznih strokovnostih. Mise ne
               vtikamo v mariborsko univerzo. mariborska univerza zelo želi odpreti fakulteto, pa ji
               potem politika reče: ne smete odpreti. Torej, to pa ni vtikanje v samostojnost in v
               avtonomnost univerze. To pa ni vtikanje.</p>
               <p>In ko smo ravno pri tem, samo dva argumenta naj bi povedal, ki sta v zraku, zakaj ne
               mariborska univerza. In sicer prvi - ni denarja. Ja, kaj pa potem to, če ni denarja?
               Drugič pa argument, ki ga je predstavnik ljubljanske univerze večkrat omenil, in
               sicer: "Ja veste, mi smo pač monopolist in mi bomo nasprotovali medicinski fakulteti
               v Mariboru." Žalostna argumenta. Jaz vam bom pa povedal samo štiri argumente, zakaj v
               Mariboru. Prvič, v Ljubljani ni prostorskih kapacitet za univerzo, niti ne za prakso
               študentov, ki se zahteva. Klinični center ne posrka, ne zmore, ne absorbira več
               študentov na prakso, kot jih doslej. Potrebujemo novo bolnišnico.</p>
               <p>Drugič. Evropsko povprečje števila diplomantov medicinske fakultete na 2 milijona
               prebivalcev, da boste lahko primerjali s Slovenijo, je 225 diplomantov vsako leto.
               Pri nas jih je okoli 100, 110. Ravno še enkrat manj, kot je evropsko povprečje. Če
               hočemo priti na evropsko povprečje, potrebujemo torej novo fakulteto.</p>
               <p>Tretjič. Maribor je obmejno mesto. Ko bomo vstopili v Evropo, jaz upam da bomo,
               potem bo graška univerza posrkala vsako leto ne samo 20 slovenskih študentov, ampak
               pol Štajerske ali celo Štajersko, če ne bomo imeli mariborske fakultete in bomo imeli
               tako imenovano germanizacijo na Štajerskem. Mislim da to ne bi bilo dobro. Ne bi bilo
               dobro</p>
               <p>In četrtič. Nobena regija v Sloveniji ne trpi toliko zaradi pomanjkanja zdravnikov
               in nobena regija toliko kadrovskega deficita ne zapolnjuje z uvozom iz drugih
               republik kot prav Štajerska.</p>
               <p>Jaz sem na nek način zelo razočaran nad razpravo, ne nad temi visoko letečimi
               predstavami in cilji, ampak nad razpravo, čim se spustimo na realna tla, se začnemo
               kregati, je hudič v podrobnostih. Menim, da bi nekoliko začinili ta nacionalni
               program, mu dali nekaj konkretnih ocvirkov, če boste sprejeli in potrdili amandmaje,
               ki jih tudi predlagamo. Hvala lepa.</p>
            </sp>
            <sp xml:id="SDZ3-Redna-13-2002-02-26.sp50">

               <speaker>PODPREDSEDNIK DR. MIHA BREJC:</speaker>

               <p>Hvala lepa. V imenu poslanske skupine združene liste, ima besedo gospod Bevk.
               Prosim.</p>
            </sp>
            <sp xml:id="SDZ3-Redna-13-2002-02-26.sp51">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor.</p>
               <p>Tudi v poslanski skupini Združene liste socialnih demokratov podpiramo nacionalni
               program visokega šolstva Republike Slovenije. Mislimo, da gre razvoj visokega šolstva
               v pravo smer, seveda pa morajo temu slediti tudi ustrezno visoka finančna sredstva.
               Tu pa žal zaostajamo in ne sledimo temu siceršnjemu razvoju.</p>
               <p>Razveseljivo je, da iz leta v leto beležimo večji vpis študentov na obe univerzi in
               tudi na druge visoke šole, poleg seveda izrednih, pa bi bilo še posebej potrebno
               spodbujati redni študij in vpis rednih študentov, ki je tudi sicer po vseh parametrih
               uspešnejši.</p>
               <p>Seveda pa je potrebno ob tem zagotavljati tudi ustrezni študentski standard, da ne
               bo študij postal privilegij bogatih. Tu mislim na to, da moramo spodbujati in
               zagotavljati sredstva za gradnjo študentskih domov, za dostopnejšo štipendijsko
               politiko, subvencionirati študijsko literaturo in učbenike, študentsko prehrano in
               tako dalje.</p>
               <p>Poslanska skupina Združene liste socialnih demokratov podpira nastanek tretje
               primorske univerze ter seveda tudi visokošolske programe in mrežo visokih šol, ki
               bodo dobile svoje mesto tudi v drugih regionalnih središčih v državi. V poslanski
               skupini prav tako podpiramo ustanovitev medicinske fakultete v Mariboru, zato je bila
               poslanska skupina Združene liste socialnih demokratov tudi ena izmed podpisnic
               dodatnega sklepa ob obravnavi nacionalnega programa visokega šolstva Republike
               Slovenije, ki se glasi, da vladi Republike Slovenije predlaga, naj čim prej
               pripravijo strokovne podlage, potrebne za odločitev o upravičenosti medicinske
               fakultete v okviru univerze v Mariboru.</p>
               <p>Kot rečeno, naša poslanska skupina bo nacionalni program visokega šolstva Republike
               Slovenije, podprla. Hvala lepa.</p>
            </sp>
            <sp xml:id="SDZ3-Redna-13-2002-02-26.sp52">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Mislim, da smo s tem zaključili predstavitve stališč poslanskih skupin.
               Prehajamo na razpravo poslank in poslancev. Tu imam zaenkrat samo eno pisno prijavo k
               razpravi, gospod Jože Jerovšek.</p>
            </sp>
            <sp xml:id="SDZ3-Redna-13-2002-02-26.sp53">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi. Tudi sam podpiram
               osnovna načela in osnovne cilje tega nacionalnega programa visokega šolstva v
               Republiki Sloveniji. Menim pa, da bi nekatere stvari, ki se kažejo v tem trenutku v
               Sloveniji kot problematične, lahko bile boljše izrisane in boljše opredeljene tudi v
               tem nacionalnem programu. Pri tem se bom osredotočil na dvoje stvari, na to, kar je
               zajeto v točki 2.2. - dostopnost do visokošolskega izobraževanja in njegovi učinki;
               in pa tudi o točki 2.3.5.1 - se pravi možnost ustanovitev medicinske fakultete v
               Mariboru.</p>
               <p>Namreč želel bi si, da bi v tem nacionalnem programu razvoja visokega šolstva bilo
               izrecno zapisano, da bo, ne vem, z nekim terminom, z nekim rokom zagotovljen vpis
               vseh maturantov, ki želijo nadaljevati študij na redne programe. Tu je sicer
               zapisano, kar pozdravljam, da je prednostno temeljna oblika visokošolske študijske
               dejavnosti redni študij. Vendar se mi zdi to premalo, to so dobre opredelitve, ki jih
               že vrsto let spremljamo iz ust resornih ministrov, hkrati pa v praksi doživljamo
               popolnoma drugačen trend. Vse večjemu številu mladih, sposobnih ljudi je s sedanjim
               načinom vpisa na visoke šole in univerze onemogočeno, da bi se izobraževali po svojih
               osebnih preferencah.</p>
               <p>Sedanji način vpisa na univerzo je po mojem neprimeren. Namreč, da je podlaga
               predvsem in zgolj maturitetno spričevalo oziroma maturantski izpit. Ne trdim, da
               skozi maturitetno izpraševanja in maturantski izpit v srednji šoli ne dosegamo dobrih
               rezultatov znanja v populaciji srednješolcev. Vendar se morajo mladi ljudje, ki še
               nimajo popolnoma izdelanih svojihprofesionalnih ambicij in tudi ne vpogleda v
               profesionalne možnosti, prezgodaj opredeliti, pravzaprav se že opredeljujejo po
               drugem letniku za neko smer srednje šole, ko tega še nimajo zgrajenega. Hkrati pa na
               ta način dosegamo popolnoma druge efekte, kotso morda bili zamišljeni pri
               protagonistih takega načina vpisa na visoko šolo. Namreč, tudi v tem gradivu piše, da
               imamo v Republiki Sloveniji visok oziroma primerljiv odstotek, ali pa celo večjega,
               študentov v humanističnih vedah, kamor sodijo pravo in ekonomija ter tudi tehnika, da
               pa zelo zaostaja področje naravoslovnih ved.</p>
               <p>Sedanji sistem vpisa skozi maturitetno spričevalo je takšen, da deluje velika mera
               množične, kolektivne psihologije pri maturantih. Namreč, za odličnjaka je v preteklih
               letih bilo dobesedno nespodobno, če kot eno od prioritet za vpis na visoko šolo
               oziroma univerzo ni prednostno vpisal pravo, ekonomijo, medicino. Zaradi različnega
               načina oziroma različne hitrosti dozorevanja mladih ljudi prihaja do dodatnih
               anomalij. Vse raziskave potrjujejo, da so v obdobju dozorevanja trajnostno mnogo bolj
               prizadevna dekleta in dosegajo v srednji šoli tudi boljše učne uspehe. S tem pa ni
               rečeno, da tudi mladi fantje nimajo popolnoma enakih ali pa primerljivih
               intelektualnih sposobnosti, vendar pa so na podlagi sedanjega sistema vpisa
               hendikepirani pri vpisu na fakultete. V nekaterih vedah je to privedlo do drastičnih
               anomalij. Trdno sem prepričan, da so na tem področju nacionalni korpus, nacionalno
               gospodarstvo, nacionalna ekonomija, nacionalni interesi, o katerih pogosto govorimo,
               znatno prizadeti. Moralo bi biti neko ravnotežje pri izbiri poklicev med obema
               spoloma, sedaj pa prihajamo do tega, da se nekateri poklici feminizirajo, čeprav so
               bili nekoč celo prvenstveno izbira moške populacije. Ne trdim, da mora ostati tako,
               kot je bilo nekoč, toda dejstvo je, da se danes na pravno fakulteto ali pa včasih na
               katero drugo usmeritev ne morejo vpisati nekateri maturanti gimnazij, ki gimnazije še
               niso jemali s tako visoko resnostjo in se je to odrazilo v njihovem maturitetnem
               spričevalu, vendar sem prepričan, da bi mnogi od tistih lahko postali briljantni
               pravniki, na primer. Mnogi od današnjih najbolj uspešnih pravnikov se po današnjih
               kriterijih vpisa, ne bi mogli vpisati na to fakulteto. Podobno je stanje na drugih
               fakultetah, kjer je posledica tega, da je izbirni kriterij zgolj maturitetno
               spričevalo, pripeljal do tega, da se pač ljudje, dijaki ne vpisujejo v skladu s
               svojimi osebnimi preferencami, osebno voljo, na podlagi česar bi se lahko razvili v
               zelo dobre strokovnjake na tistem področju. Tako se zgodi, da morajo študirati tisto,
               kar notranje ne čutijo. In so celotno življenje zagrenjeni.</p>
               <p>In povem vam, da takšni ljudje na področju tehnike in naravoslovja nikdar ne bodo
               razvijali novih proizvodov. Nikdar. Bodo morda prišli zaradi svojega intelekta do
               diplome, vendar tu premikov ne bodo delali.</p>
               <p>In poudarjam, nacionalni korpus je s tem prizadet. In v nacionalnem programu bi se
               končno morali tudi opredeliti do tega, da bi ta sistem vpisa menjali. Pristaš sem
               tega in zagovornik, da naj fakultete kljub vsemu same izvajajo selekcijo. Da je
               selekcijski faktor pač to, da težavnostna stopnja neke fakultete samoregulira število
               vpisa.</p>
               <p>Sem prepričan, da je nekoč na ljubljanski univerzi, in tudi mariborski, že bila
               velika stopnja samoregulacije dijakov pri vpisu na visoke šole in na fakultete. To se
               je danes izgubilo. In posledica tega, negativne, predvsem negativne posledice so
               znatne. Kot sem že poudaril, znatni del študentske populacije s frustracijo gleda na
               svojo poklicno izbiro, ker je bila posledica tega, da ni bilo prostega vpisa.</p>
               <p>In tu primerjati druge države, ki imajo znatno več fakultet različnih težavnostnih
               stopenj, različnega, se pravi ugleda, kjer morda najuglednejše res imajo takšne
               omejitvene modele, vendar se pa nekdo, ki ni bil izbran na Oxford za pravo, lahko pa
               kljub temu vpiše na pravo na neki fakulteti, na neki univerzi, ki je nekoliko manj
               ugledna in potencialno kljub temu v življenju uspe. Te možnosti pri nas praktično ni.
               Kdor je izločen ob vpisu, je izločen za vedno. Še posebej, ker če sem prav
               informiran, imajo, sta dovoljena samo dva vpisa študentov. To se mi zdi nezaslišano
               in celo protiustavno. Po mojem bi univerze morale dovoljevati tudi vpis, seveda z
               nekimi dodatnimi pač zahtevami, da bi mlad človek lahko, tudi če se mu slučajno
               zgodi, da še glede svoje profesionalne izbire ni dozorel pravočasno, da potem tudi
               spremeni svojo odločitev.</p>
               <p>Kot primer napačnih posledic, slabih posledic omejitve vpisa je ravno to, ravno
               stanje na področju izobraževanja zdravnikov. Medicinska fakulteta v Ljubljani je od
               nekdaj imela, ali pa kar pomnim, tako imenovani "numerus dausus" in to, po mojem
               mnenju ne zaradi, ne toliko v tedanjih časih zaredi prostorskih in drugih razlogov,
               ampak zaradi tega, ker si je izredno prizadevala za eksluzivnost zdravniškega
               poklica. Skozi sistem šolanja, omejevanja vpisa in tudi študija so nekako
               indoktrinirati svoje študente, da so pač na nekem eksluzivnem študiju. Vse to je
               imelo slabe posledice za same diplomante medicinske fakultete, ki so se pogosto slabo
               vključevali v družbo, kakor tudi za splet situacije v Sloveniji na področju
               zdravstva.</p>
               <p>Danes smo priča temu, da predvsem severovzhodna Slovenija nima, da ima znatni delež
               zdravnikov, ki se niso izšolali v Sloveniji, ki smo jih zaradi poklicnih potreb pač
               uvozili. Temu se je prav gotovo možno izogniti samo z ustanovitvijo medicinske
               fakultete v Mariboru. Zaradi tega je, mislim, da potrebno urgentno uvesti .../Ni
               razumljivo./... študij medicine na mariborski fakulteti in to vnesti v nacionalni
               program.</p>
               <p>Ne strinjam se s tistimi strankami, ki skušajo zadevo razvodeniti z dodatnim
               sklepom, za katerega je prav kolega Podobnik pravilno ugotovil, da je dodatni sklep
               nezavezujoči akt. Mislim, da si Slovenija in njene potrebe na področju zdravstva in
               slovensko prebivalstvo zasluži in da je pravilno, da se ustanovitev medicinske
               fakultete v sklopu univerze v Mariboru vnese v nacionalni program razvoja visokega
               šolstva v Sloveniji. Namreč, v tem dokumentu napačno piše v enemsegmentu, da so bile
               nekatere omejitve, se pravi vpisa, posledica zaposlitvenih možnosti in navajajo
               medicinsko fakulteto. Kot vemo, je to pač bil izgovor za eksluzivnost, dejansko je pa
               stanje takšno, da ravno na področju te vede imamo največji uvoz kadrov, pretežno iz
               držav nekdanje Jugoslavije. Zato so tisti, ki so porabniki uslug takih zdravnikov,
               dostikrat tudi hendikepirani. Namreč, ti zdravniki dolgo ne poznajo slovenskega
               jezika in zaradi tega je zdravstvena storitev v nekem intrevalu njihovega delovanja,
               tem, seveda, ki so potrebni zdravstvene storitve, na nek način kvaliteta te
               zdravstvene storitve zmanjšana.</p>
               <p>Zaradi tega še enkrat poudarjam, ta strategija omejenega vpisa na vseh področjih je
               napačna strategija. Najbolj radikalno je to pokazala medicinska fakulteta, ki ima že
               dolga desetletja ta sistem. Posledice tega omejenega vpisa in vpisa na podlagi
               rezultatov mature pa so vsak dan bolj pogubne. Moram poudariti, letošnje leto,
               recimo, se je zaradi teh pogubnih vplivov, pa še nekaterih drugih, vpisalo največ
               odličnjakov oziroma je bil najvišji prag na visoki policijski šoli. Samo super
               odličnjaki so imeli vstop na visoko policijsko šolo. Se pravi, 93 točk, po tistih
               izračunih na podlagi srednješolskega rezultata, je bil prag za vpis na visoko
               policijsko šolo. Ali smatrate, da so takšne anomalije koristne za Slovenijo kot
               celoto? Sam mislim, da sicer ne bo nič škodovalo, če bodo iz ta generacije pa še
               nekaj naslednjih na visoki policijski šoli res sami super odličnjaki. Vendar ta
               korpus mladih ljudi bi moral imeti enake možnosti tudi na nekaterih drugih smereh.
               Žal jih je trenutna situacija v Sloveniji, brezperspektivnost glede zaposlovanja,
               nazadovanje naravoslovnih študijev in vse to pripeljalo do tega, da se morda včasih
               dijaki, študentje, ki bi lahko na nekaterih drugih primerjalnih področjih dosegli
               bistveno več, vpišejo na nek povprečno zahteven študij in s tem v življenju ne bodo
               izkoristili svojih potencialov, in zaradi tega bo trpel in trpi nacionalni korpus.</p>
               <p>Zaradi tega, moram še enkrat poudariti, nisem v celoti zadovoljen z vsemi rešitvami,
               ki jih prinaša ta strategija do teh pomembnih zadev v razvoju visokega šolstva, in
               posledic takšnega razvoja, kakršnega predvideva, bi se pripravljavci tega
               nacionalnega programa pač morali zavedati. Hvala lepa.</p>
            </sp>
            <sp xml:id="SDZ3-Redna-13-2002-02-26.sp54">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Pismenih prijav k razpravi ni več. Nadaljujemo z razpravo poslank in
               poslancev. Tisti, ki se niste pismeno prijavili, ste omejeni s petimi minutami. Kdo
               želi besedo? Nihče? Ne vidim nobene posebne želje po razpravi, zato jo
               zaključujem.</p>
               <p>Prehajamo na razpravo in odločanje o posameznih amandmajih. Razpravo bomo vodili na
               osnovi pregleda amandmajev k predlogu nacionalnega programa visokega šolstva
               Republike Slovenije, tretja obravnava, z dne 19. februarja 2002 <stage>(to je gradivo na
               sedmih straneh)</stage>. Poleg tega pa imamo še popravek k amandmaju na 3. strani, ampak na
               to vas bom že takrat opozoril.</p>
               <p>Dajem v razpravo amandma k točki 2.1. Tu imamo, kot vidite iz gradiva, en amandma.
               Odpiram razpravo. Kdo želi besedo? <stage>(Nihče.)</stage> Zaključujem razpravo in prehajamo na
               glasovanje o amandmaju k točki 2.1. Glasujmo, prosim! Od 53 prisotnih je za glasovalo
               52 poslank in poslancev. Nihče ni bil proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Smo pri točki 2.1.3. Tudi tu imamo en amandma. Kdo želi besedo? <stage>(Nihče.)</stage> Zaključujem
               razpravo in prehajamo na odločanje o amandmaju k točki 2.1.3. Glasujmo, prosim! Od 56
               prisotnih je za glasovalo 52 poslank in poslancev. Nihče ni bil proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma sprejet</p>
               <p>Točka 2.1.7.a. Tu imamo en amandma. Želi kdo besedo? <stage>(Nihče.)</stage> Zaključujem razpravo.
               Prehajamo na odločanje o tem amandmaju. Glasujmo, prosim! Od 54 prisotnih je za
               glasovalo 51 poslank in poslancev. Nihče ni bil proti.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Točka 2.3.1. Tu imamo en amandma. Kdo želi besedo? <stage>(Nihče.)</stage> Zaključujem razpravo in
               prehajamo na glasovanje. Glasujmo, prosim! Od 58 prisotnih je za glasovalo 58 poslank
               in poslancev! Nihče ni bil proti.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Smo pri točki 2.3.3. En amandma je tukaj. Kdo želi besedo? <stage>(Nihče.)</stage> Zaključujem
               razpravo in prehajamo na glasovanje o tem amandmaju. Glasujmo, prosim!</p>
               <p>Od 55 prisotnih je za glasovalo 53 poslank in poslancev, nihče ni bil proti.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Amandma je sprejet.</p>
               <p>Smo pri amandmaju 2.3.5. Odpiram razpravo. Kdo želi besedo? <stage>(Nihče.)</stage> Zaključujem
               razpravo in prehajamo na glasovanje o amandmaju. Glasujmo, prosim. Od 55 prisotnih je
               za glasovalo 53 poslank, en je bil proti.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Amandma je sprejet.</p>
               <p>Smo pri amandmaju pod zaporedno število dva. To je amandma odbora za kulturo,
               šolstvo, znanost, mladino in šport. To je točka dva, tu imate popravek. To je amandma
               skupine poslancev, prvopodpisani mag. Andrej Vizjak. Da, amandma na amandma odbora.
               Tako, da upoštevamo pravo gradivo. Torej, smo pri točki dva, pri amandmaju na
               amandma, številka dve, torej točke 2.3.5. Odpiram razpravo. Kdo želi besedo? <stage>(Nihče.)</stage>
               Lahko preidemo na glasovanje? <stage>(Lahko.)</stage> Glasujmo, torej. Od 56 prisotnih je za
               glasovalo 53 poslank in poslancev, en je bil proti.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Amandma na amandma je sprejet.</p>
               <p>Sedaj glasujemo še o amandmaju pri točki tri. Kdo želi besedo? <stage>(Nihče.)</stage> Zaključujem
               razpravo in prehajamo na glasovanje o amandmaju pod točko tri. Glasujmo, prosim. Od
               55 prisotnih je za glasovalo 54 poslank in poslancev, nihče ni bil proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Amandma je sprejet.</p>
               <p>Smo pri točki 2.3.5.1., dva amandmaja imamo tu. Odpiram razpravo. Kdo želi besedo?
               Prosim, gospod Barovič.</p>
            </sp>
            <sp xml:id="SDZ3-Redna-13-2002-02-26.sp55">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Spoštovane kolegice in kolegi. Pri tej točki bi
               vas, kot kolegice in kolege v tem državne zboru, prosil, da pozabimo na tisto, kar je
               na strani štiri, kdo je, naj bi bil, bo predlagatelj in da se spomnimo vseh danes
               izrečenih besed, in da preden pritisnete enega od treh gumbov, temeljito razmislite:
               ali je res poseganje v avtonomijo neke univerze, če bomo rekli, da naj bo medicinska
               fakulteta v Mariboru? Mislim, da je prav, da rečemo "da", zaradi tega, ker bomo s tem
               tudi v nacionalnem programu in v kasnejših spremljajočih aktih zavezali sebe in
               todržavo, da bo dejansko poskrbela, tako za razpršenost kot tudi za kvaliteto in
               prepotrebno število zdravnikov.</p>
               <p>Še enkrat vas pozivam kolegice in kolegi, razmislimo temeljito in tokrat družno, če
               se le da, recimo "da". Hvala.</p>
            </sp>
            <sp xml:id="SDZ3-Redna-13-2002-02-26.sp56">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Mislim, da je gospod Moge - ste želeli razpravljati, se mi zdi?
               Izvolite.</p>
            </sp>
            <sp xml:id="SDZ3-Redna-13-2002-02-26.sp57">

               <speaker>RUDOLF MOGE:</speaker>

               <p>Predsedujoči, hvala lepa za besedo. Mogoče bo izgledalo čudno, ampak sam bom
               nasprotoval, da bi sprejeli ta amandma in naslednji amandma, zaradi tega, ker
               pripadam stranki, ki ima v naslovu demokratično. Gre za to, da ta vsebina ne spada v
               nacionalni program. Sam sem bil kot predsednik odbora za šolstvo, kjer smo te stvari
               razpravljali, prisoten na seji, ki je trajala nekaj ur, kjer so dali amandma z
               istovsebino predlagatelji z univerze v Mariboru, vendar smo potem, ko smo izčistili
               nacionalni program, s stališča zakona o visokem šolstvu, na podlagi mnenja
               sekretariata in tudi na podlagi mnenja vlade Republike Slovenije, mi tak amandma
               nadomestili z amandmajem, ki ga je državni zbor že sprejel kot amandma odbora in ki
               ga je predlagal, kakor jaz vem, gospod Podobnik.</p>
               <p>Sam - ne vem - bom torej napravil vse, da bo medicina tudi možna kot študij v
               Mariboru, ker imam dosti tega, da skoraj vsi moji sorodniki študirajo v Gradcu, ker
               imam dosti tega, da imamo v Ljubljani fakulteto, imamo kliniko, imamo ministrstvo,
               imamo zbornico, imamo sindikat in imamo zavarovalnico s 340 milijardami tolarjev.</p>
               <p>Sam sem bil imenovan - ker vidim, da ljudje dvigujejo roko - s strani senata
               univerze v Mariboru v delovno skupino, ki je pripravljala elaborat o ustanovitvi
               medicinske fakultete in tak elaborat, kot veste, mora vsebovati nekaj stvari. Prvič,
               mora imeti odgovor o upravičenosti ustanovitve in drugič, mora imeti program.
               Takelaborat je obravnaval že senat univerze v Mariboru, ga je sprejel in ga je dal v
               proceduro strokovnemu svetu Republike Slovenije. Strokovni svet Republike Slovenije
               je že o tem razpravljal oziroma je komisija strokovnega sveta za zdravstvo
               razpravljala in je k temu elaboratu dodala določene pripombe, ni nasprotovala tej
               ustanovitvi, ampak da se ta elaborat v določenih točkah popravi. Ta elaborat mora
               namreč imeti poleg opredeljenih študijskih področij, tudi zagotovljene ustrezne
               prostore, opremo za izvedbo programa in zagotovljene visokošolske učitelje, poleg
               ostalega. V teh delih se je ta stvar zataknila in mislim, da so ljudje v Mariboru
               sposobni ta elaborat toliko popraviti, da ga bo ta komisija za zdravstvo spustila na
               svet za visoko šolstvo in če da svet za visoko šolstvo pozitivno mnenje k temu, potem
               tak elaborat dobi strokovno mnenje, da strokovno vzdrži.</p>
               <p>O strokovni vzdržnosti tega mi ne moremo razpravljati na tem mestu. Zaradi tega sem
               hvaležen vsem poslankam in poslancem državnega zbora - in tu smo na seji odbora za
               šolstvo dosegli velik konsenz - da podpirajo, da se v Sloveniji zaradi vseh očitkov,
               ki so bili izrečeni v preteklosti in ki jih je tudi gospod Cukjati že večkrat omenil
               pred obravnavo programa visokega šolstva na odboru, da je kritičen študij medicine v
               Sloveniji. Zaradi tega sem prepričan, da je - in verjetno bomo sklep, ki je
               pripravljen, tudi z vso večino podprli, da bo to sklep celotnega državnega zbora.</p>
               <p>Zdi se mi pa - pa oprostite mogoče malo nagajivi izjavi - da je vložitev takega
               amandmaja po tem, kar se je dogajalo na odboru za kulturo, šolstvo, šport državnega
               zbora, malo nagajanje oziroma pridobivanje poceni političnih točk. Jaz se vam kljub
               temu, kolegi socialdemokrati, zahvaljujem, da ste še enkrat s tem amandmajem to
               stvari izpostavili. Zavzemal se bom, kolikor lahko, da bo ta medicina v Mariboru. Zdi
               se mi, osebno sem pa prepričan, da ta stvar ne spada v nacionalni program visokega
               šolstva.</p>
            </sp>
            <sp xml:id="SDZ3-Redna-13-2002-02-26.sp58">

               <speaker>PODPREDSEDNIK DR. MIHA BREJC:</speaker>

               <p>Replika, gospod Jerovšek, če sem prav razumel. Gospod Sušnik, imate vi tudi repliko
               ali imate razpravo? <stage>(Razpravo.)</stage></p>
            </sp>
            <sp xml:id="SDZ3-Redna-13-2002-02-26.sp59">

               <speaker>JOŽEF JEROVŠEK:</speaker>

               <p>Hvala lepa. Žal moram na tem mestu replicirati kolegu Mogetu, predvsem njegovemu
               mnenju, da ustanovitev medicinske fakultete, ki je akuten problem Slovenije,
               pomanjkanje zdravnikov v nekaterih delih Slovenije, ne spada v nacionalni program. To
               kljub temu da v prvem stavku poglavja o nastajanju novih šolskih zavodih piše, da to
               ne more biti stihijsko. Če smo pripravljeni spoštovati to, potem zapišimo ustanovitev
               medicinskefakultete v Mariboru v nacionalni program in ne bomo kršili nobenih
               zakonov, nobenega naravnega prava, nobenih nacionalnih interesov, ampak bomo
               spoštovali avtentičen nacionalni interes, če bomo to zapisali.</p>
               <p>Poglejte. Ko se bolj partikularni, bolj parcialni interesi pokažejo nekje v
               Ljubljani, je za realizacijo tistih interesov možno vse. Vemo, kakšne argumente se je
               navajalo ob ustanovitvi elektro holdinga; vemo, kakšni argumenti se porajajo ob
               ustanovitvi oziroma da si mesto Ljubljana kupuje banko. Za Maribor pa so tu neke
               omejitve, popolnoma birokratske, bi rekel. In ne pristajam na te birokratske omejitve
               in na to birokratsko omejevanje, za katerim, vemo, kakšni interesi stojijo, kaj je
               pravi namen.</p>
               <p>Čeprav je kolega Moge predsednik odbora za šolstvo, se čudim, da je sprejel to vlogo,
               da mora proti svojim avtentičnim interesom nastopati tu v državnem zboru.
               Protestirati moram tudi proti temu, kar gospod Moge navaja, da gre za poceni
               nabiranje volilnih točk. Mi smo bili na odboru za šolstvo v celoti aktivni in že v
               tisti fazi tudi podpirali program ustanovitve fakultete v Mariboru in vnos takšnega
               določila v nacionalni program, in nam ni možno očitati, da smo se šele pozneje
               vključili v to. Mi smo kot stranka prvi podprli tudi potrebo po ustanovitvi
               medicinske fakultete v Mariboru, jo začutili in jo podprli. Zaradi tega s tega mesta
               apeliram na poslance, da podprejo to razmišljanje, ki ga je tu navedel gospod
               Barovič, da naj vsaj v tej tako pomembni zadevi opustijo svojo ozko strankarsko
               gledanje, poglede, in naj tu zapišemo nekaj obvezujočega. Kolega Podobnik je priznal,
               da je dodatni sklep neobvezujoč, da je nacionalni program ali zakon bistveno bolj
               zavezujoča zadeva, in ne izogibajmo se zavezujočim zadevam. Slovenija je dovolj
               bogata, dovolj velika inpotrebuje medicinski kader, in zaradi tega zapišimo
               obvezujočo klavzulo. Tu se ne strinjam in se ne bom strinjal, da se zatekamo k nekemu
               "blaževemu žegnu", kar so pogosto dodatni sklepi. Slovenska vlada zadnjih osem ali
               deset let dodatnih sklepov, sprejetih v parlamentu, ne spoštuje in jih ignorira.
               Povejte mi dodatni sklep, ki je bil od strani vlade resno vzet in spoštovan! Zaradi
               tega se s takim "blaževim žegnom" ne morem strinjati. Hvala lepa.</p>
            </sp>
            <sp xml:id="SDZ3-Redna-13-2002-02-26.sp60">

               <speaker>PODPREDSEDNIK DR. MIHA BREJC:</speaker>

               <p>Vrsta replik, če sem si pravilno zabeležil, po tem vrstnem redu: gospod Barovič,
               gospod Moge, gospod Peče, gospod Avšič - je bila to replika ali razprava? <stage>(Replika.)</stage>
               Prosim, gospod Barovič.</p>
            </sp>
            <sp xml:id="SDZ3-Redna-13-2002-02-26.sp61">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Spoštovani kolega Rudi Moge, tudi predsednik
               odbora, v katerem sem sam, še vedno ne razumem, kljub temu, da smo na odboru veliko
               govorili, zakaj naj v nacionalni program ne bi sodila obveznost, da se oblikuje
               medicinska fakulteta na univerzi v Mariboru. Zakaj ne sodi v nacionalni program?</p>
               <p>Drugo vprašanje. Kam potem sodi definicija, če ne v nacionalni program? Kateri
               zavezujoči akt bo tisti, ki bo danes dal Sloveniji obljubo, da bomo poskrbeli za
               večje število študentov medicine?</p>
               <p>In tretjič, če primerjam, zakaj naj ne bi sodila definicija "univerza v Mariboru,
               fakulteta v Mariboru", če smo malo prej že sprejeli enega od amandmajev, v katerih
               smo konkretno nanizali ne samo imen krajev, temveč tudi pokrajine. Sam se spomnim, ko
               smo sprejemali nacionalni program, o mislim, da, prometu, ko smo tudi uspeli in dali
               nekaj natančnih določil v ta nacionalni program, ki bodo obvezovale tako udeležence v
               prometu kot tudi druge, da bodo izobraževali na točno določenem kraju in na točno
               določen način.</p>
               <p>In še nekaj bi prosil, spoštovane kolegice in kolegi, kar sem omenil že v uvodnem
               pogovoru v imenu poslanske skupine. Naj ta razprava ne postane ponovno dvoboj med
               Ljubljano in Mariborom. Naj ne postane dvoboj! Hvala.</p>
            </sp>
            <sp xml:id="SDZ3-Redna-13-2002-02-26.sp62">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Peče, imate vi repliko na gospoda Mogeta mogoče? Umikate.</p>
            </sp>
            <sp xml:id="SDZ3-Redna-13-2002-02-26.sp63">

               <speaker>PODPREDSEDNIK DR. MIHA BREJC:</speaker>

               <p>Umikate. Gospod Moge, prosim.</p>
            </sp>
            <sp xml:id="SDZ3-Redna-13-2002-02-26.sp64">

               <speaker>RUDOLF MOGE:</speaker>

               <p>Hvala lepa. Gospod Jerovšek, najprej oprostite besedi: koliko je koga v hlačah. Tako
               bi se jaz vprašal - po nezaupnici ministru, pa po vašem ravnanju, v kakšni komisiji
               nekje drugje, ker vemo. Ampak pustimo, pustite mene, kaj jaz mislim. Jaz delam pač po
               svoji volji vse najboljše.</p>
               <p>Nisem vam pa naslednje povedal. Res je, socialdemokrati ste zelo k temu pomagali,
               tudi prvak socialdemokratov Janez Janša je ministru Drnovšku zastavil vprašanje tukaj
               javno, kaj misli o tem. In za vaša prizadevanja, za to se vam zahvaljujem, ker
               izgleda, da se zavzemamo za isti cilj, da se uresniči in da se to naredi.</p>
               <p>Vendar razlika je v tem, gospod Jerovšek. Poglejte, vi pravite tukaj; "da se
               ustanovi." Ampak, če pogledate zakon o visokem šolstvu, v katerem je postopek
               ustanavljanja visokošolskih zavodov natanko določen, pravi, da državni zbor - torej,
               mi bomo ustanovili, ampak ne z nacionalnim programom visokega šolstva, ampak z
               odlokom bomo ustanovili oziroma s spremembo in dopolnitvijo odloka o univerzi v
               Mariboru bomo ustanovili mi kot njeno članico, ne kot samostojen zavod, medicinsko
               fakulteto. Seveda pa morajo biti za to prej določeni pogoji. Mi moramo kot politiki
               natanko vedeti, če ta članica izpolnjuje pogoje, ki jih zakon o visokem šolstvu
               opredeljuje. In če jih izpolnjuje, jih lahko ustanovimo.</p>
               <p>Zdi se mi, da je dovolj velika zrelost bila med nekaterimi člani tega zbora, da je o
               s sklepom naložila vladi, da pripravi, nam dala tudi na odboru zeleno luč. In gospod
               Jerovšek, na odboru smo sklenili, da vlada pripravi in naslednji mesec, marca, "pade
               klapa", elaborat o tem, na kak način se ustanovi medicinska fakulteta pri univerzi v
               Mariboru. In ko bodo strokovne podlage narejene, bomo mi o tem sklepali in jaz bi
               tudi takrat vas prosil - doslej so vaši člani, od gospoda Cukjatija pa do vseh
               ostalih, ki so bili, vedno tudi za podobno tematiko, kot je ustanovitev te fakultete,
               glasovali in vas tudi takrat za podporo prosim.</p>
               <p>Zdi se mi, da je to proceduralno čista pot, prava. Če bi šli pa zdaj po obratni
               poti, gospod Jerovšek, da bi mi na silo tu notri napisali, "se ustanovi", pa da bi
               kakšen pametnjakovič bil, ki pa ne bi želel, da bi se ustanovila ta medicinska
               fakulteta v Mariboru - recimo, da mu ni do tega, pa bi nasprotoval - pa bi ta pravni
               akt, ki ga državni zbor da, dal v presojo ustreznemu sodišču, potem smo sami sebi to
               naredili, da bi ta postopek toliko dolgo zavlekli, da bi verjetno - so realne šanse,
               da se ta fakulteta ustanovi 2003-2004 - mogoče to ustanovitev potem s tako proceduro
               zavlekli v prihodnost.</p>
               <p>Sam vsaj, kolikor poznam te reči, se mi zdi ta postopek, da pač to zavrnemo in da
               sprejmemo ustrezne sklepe v tej fazi ustanavljanja novega visokošolskega zavoda,
               popolnoma korekten in tak, za katerim lahko vsako minuto stojim.</p>
            </sp>
            <sp xml:id="SDZ3-Redna-13-2002-02-26.sp65">

               <speaker>PODPREDSEDNIK DR. MIHA BREJC:</speaker>

               <p>Replika, gospod Avšič.</p>
            </sp>
            <sp xml:id="SDZ3-Redna-13-2002-02-26.sp66">

               <speaker>JOŽE AVŠIČ:</speaker>

               <p>Hvala za besedo. Prijavil sem se k repliko na razpravo oziroma repliko gospoda
               Jerovška in tudi gospoda Baroviča.</p>
               <p>Hvaležen sem gospodu Mogetu, ki je kot Mariborčan, ki seveda v celoti zagovarja
               ustanovitev medicinske fakultete v Mariboru, pa ne zagovarja sprejem tega amandmaja
               zaradi razlogov, ki jih je navedel. Tudi sam v domači občini vodim v okviru
               občinskega sveta eno delovno skupino, ki se ukvarja z ustanovnimi akti za eno višjo
               šolo, kar je v skladu tudi s tem nacionalnim programom in z amandmajem, ki smo ga
               pred tem sprejeli, gospod Barovič, in ki nima prav nobene povezave s tem, kar govori
               amandma 2.5.3.1. Namreč, mi smo opredelili, kje in v katerih regijah bi ob obstoječih
               dveh univerzah in tretji, ki se pripravlja, bilo smiselno še ustanoviti višje in
               visokošolska središča. Nič nismo napisali, da se mora ustanoviti ali da jih je treba
               ustanoviti. Kajti ta središča se bodo ustanavljala v skladu z 49. členom zakona o
               visokem šolstvu in meril in postopkov, ki jih je izdalo ministrstvo za šolstvo in
               šport, mislim, da tudi leta 1995, in na podlagi katerega se pripravi ta elaborat.
               Kolikor sem lahko razumel gospoda Mogeta, je ta elaborat v končni fazi priprave za
               obravnavo na strokovnem svetu za visoko šolstvo Republike Slovenije.</p>
               <p>Torej, je nedvomno jasno, da se bo medicinska fakulteta v Mariboru lahko ustanovila
               v skladu z vsemi do sedaj sprejetimi zakonskimi predpisi. Iz teh razlogov, seveda,
               tudi ni potreben naslednji amandma, ki govori o študijskem središču v Celju, kajti
               tega je pokril že prej sprejeti amandma, in tudi po moji vednosti je elaborat za to
               visokošolsko središče že v obravnavi pri strokovnem svetu za šolstvo Republike
               Slovenije in je torej povsem nepotrebno, da tak amandma, ki tako zavezuje,
               sprejemamo. Hvala lepa.</p>
            </sp>
            <sp xml:id="SDZ3-Redna-13-2002-02-26.sp67">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še replike gospodje Germič, Jerovšek, Barovič. Prosim, gospod Germič.
           </p>
            </sp>
            <sp xml:id="SDZ3-Redna-13-2002-02-26.sp68">

               <speaker>LJUBO GERMIČ:</speaker>

               <p>Hvala lepa za besedo. Torej, zahvaljujem se gospodu Cukjatiju, ki je že v okviru
               poročila o delu ministrstva za šolstvo, ki smo ga obravnavali v lanskem letu, zelo
               jasno opozoril na ta pereč problem in potem tudi za nadaljevanje njegovega
               prizadevanja v tej smeri.</p>
               <p>Seveda pa bi želel replicirati gospodu Jerovšku s tega vidika, ker diskutirati danes
               o tem, da smo nekateri manj Štajerci kot drugi Štajerci, ali manj Mariborčani kot
               drugi - pač, glede na to, da tam živim, se mi zdi nekorektno.</p>
               <p>Moje stališče tukaj je bilo popolnoma jasno in je bilo tudi, bi rekel, skozi
               predstavitev na poslanski skupini predstavljeno. Torej v nacionalni program
               zapisovati jasno zavezo, recimo, ustanoviteljev fakultet, ki so v zakonu jasno
               zapisane in ki je zagotovljena skozi avtonomnost univerz in katero je potem gospod
               Podobnik tudi skozi prvo poglavje Uvod in namen nacionalnega programa jasno citiral,
               se mi seveda ne zdi korektno na ta način, kajti postopek za ustanavljanje fakultete
               znotraj univerz je natančno predpisan. Torej ta postopek je natančno predpisan. Skozi
               ta postopek, za katerega se pa mi jasno zavzemamo, da se izpelje čim hitreje in da se
               seveda skozi ta postopek čim hitreje pripravijo vse strokovne podlage za to, da se
               odloča o utemeljenosti ustanovitve fakultete za medicino v okviru univerze v
               Mariboru. In tukaj se mi zdi, da jasno govorimo o tem, da se zavzemamo za to, da se
               univerzi v Mariboru skozi strokovno oceno in skozi dopolnitve te ocene seveda
               nakažejo tisti elementi, ki mogoče manjkajo, in da bi jutri do ustanotive te
               fakultete lahko prišlo, katero bomo pa potem lahko potrdili mi tukaj v državnem
               zboru. Kajti, če zapišemo v nacionalni program po anologiji, da želimo ustanavljati
               fakultete tudi znotraj drugih univerz, tako kot je že kolega Moge omenjal, seveda v
               tem primeru menim, da to v nacionalni program ne sodi.</p>
               <p>In seveda primerjati ustanavljanje neke fakultete znotraj avtonomnega prostora neke
               univerze v primerjavi z ustanavljanjem holdinga pa se mi zdi, da ni bila primerna.
               Hvala lepa.</p>
            </sp>
            <sp xml:id="SDZ3-Redna-13-2002-02-26.sp69">

               <speaker>PODPREDSEDNIK DR. MIHA BREJC:</speaker>

               <p>Hvala, gospod Germič. Gospod Jerovšek.</p>
            </sp>
            <sp xml:id="SDZ3-Redna-13-2002-02-26.sp70">

               <speaker>JOŽEF JEROVŠEK:</speaker>

               <p>Hvala lepa. Ocenjeval bi gospoda Mogeta, če bi menil, da sam ne ločim med tako
               imenovanimi doktrinarnimi, strateškimi akti in zakonskimi oziroma pravnimi odredbami
               in odloki. V tem primeru imamo pred sabo doktrinarni akt, strateški akt. In zaradi
               tega se zapičiti v dikcijo, v besede "se ustanovi" v amandmaju, je popolnoma
               "izmuzljujoče". Popolnoma napačno gledanje, popolnoma neutemeljeno in nima to
               popolnoma nobene zveze z zakonsko ureditvijo na tem področju. Gre za doktrinarni akt
               in tu je možno in je tudi pravilno, da je s takimi besedami zapisano, kajti s tem ne
               preciziramo niti datuma, ne ure, ne načina ustanovitve. To bomo določili v drugih
               aktih, ki jih, upam, bomo tudi tukaj potrjevali in sprejemali v tem državnem zboru.
               Vendar, na nek obvezujoči način.</p>
               <p>Zavedam, pod kakšnimi pritiski je gospod Moge, da mu hočejo vzeti odbor za šolstvo.
               Jaz sem to slišal. Pa ne zgolj zaradi tega, ne zgolj zaradi tega. Marsikakšno
               reakcijo in marsikaj razumem, tudi gospoda Germiča. Ampak to, kar je slišal gospod
               Germič v mojem nastopu, ni bilo rečeno: da sem jaz koga delal bolj Mariborčana in
               bolj Štajerca. O tem absolutno nisem govoril. Kaj ste pa vi v tistem času meditirali
               pri sebi in na podlagi tega odgovarjali, to je pa vaš problem. Hvala lepa.</p>
            </sp>
            <sp xml:id="SDZ3-Redna-13-2002-02-26.sp71">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Barovič.</p>
            </sp>
            <sp xml:id="SDZ3-Redna-13-2002-02-26.sp72">

               <speaker>BOGDAN BAROVIČ:</speaker>

               <p>Hvala lepa. Ne bom zavlačeval, spoštovanemu kolegu, gospodu Avšiču, bi repliciral.</p>
               <p>Namreč, če gremo v slovnično analizo, oba govoriva o prislovnem določilu kraja -
               kje. V amandmaju k točki 2, na strani 3, smo določili - kje. Ravno tako bi v
               amandmaju 2.3.5.1 določili - kje. Jaz tudi ne razumem, da se mora, da piše v točki
               2.3.5.1, da se mora.</p>
               <p>Poglejte, sam nisem iz Maribora. Univerza v Mariboru je sama pripravila in izrazila
               voljo za ustanovitev medicinske fakultete. In še vedno nisem dobil - na nekaj
               vprašanj sem dobil odgovore - še vedno pa ne vem, zakaj takšno določilo ne sodi ali
               ne sme biti v nacionalnem programu, saj so me ravno ta trenutek spoštovani kolegi
               tudi podučili, da je nacionalni program pravzaprav po hierarhiji nižji akt od zakona.
               Hvala lepa.</p>
            </sp>
            <sp xml:id="SDZ3-Redna-13-2002-02-26.sp73">

               <speaker>PODPREDSEDNIK DR. MIHA BREJC:</speaker>

               <p>Zdaj imamo... Replika še? Gospod Avšič.</p>
            </sp>
            <sp xml:id="SDZ3-Redna-13-2002-02-26.sp74">

               <speaker>JOŽE AVŠIČ:</speaker>

               <p>Gospodu Baroviču želim samo predlagati, da prebere točko 2.3.5, kjer prvi stavek
               piše: "Osrednje naloge nacionalnega programa visokega šolstva izvajata univerza v
               Ljubljani in univerza v Mariboru."</p>
            </sp>
            <sp xml:id="SDZ3-Redna-13-2002-02-26.sp75">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj imamo še dve razpravi, pa gospod državni sekretar je še želel besedo
               tudi, mislim, da je tudi prav, da jo dobi. Gospod Germič, ste vi želeli replicirati?
               Prosim.</p>
            </sp>
            <sp xml:id="SDZ3-Redna-13-2002-02-26.sp76">

               <speaker>LJUBO GERMIČ:</speaker>

               <p>Hvala lepa za besedo. Gospodu Jerovšku bi želel - glede meditacije, mislim, da ni
               potrebno ugovarjati. Želel bi pa gospodu Baroviču pojasniti nekaj dejstev. Ko smo na
               odboru obravnavali amandma univerze, ki je predlagal, da zapišemo v nacionalni
               program, da se ustanovi univerza v Mariboru, je predstavnik te univerze glede na
               razpravo, ki je bila na odboru, sam umaknil ta amandma, iz preprostega razloga, kakor
               je meni to razumljivo, ker se zaveda avtonomnosti univerzitetnega prostora, hkrati pa
               peljejo na univerzi vse postopke za to, da si pridobijo medicinsko fakulteto v
               Mariboru. Kajti postopek, še enkrat ponavljam, za ustanovitev fakultete znotraj
               univerz je z zakonom popolnoma določen. In tu bi citiral tudi, bi rekel, dva predloga
               rektorja mariborske univerze, ki podpira v pismenem dokumentu amandma, ki ga je
               sprejel odbor in smo ga potem tudi mi že tu potrdili, hkrati pa potem podpira tudi
               dodaten sklep oziroma je predlagal dodaten sklep, preden je izvedel, da smo mi že kot
               podpisniki vseh štirih strank vložili ta dodaten sklep, da nalagamo vladi in njenim
               strokovnim organom, da čim prej preverijo te strokovne zasnove za proučitev o tem, da
               lahko odločamo o ustanovitvi te fakultete v Mariboru.</p>
               <p>In zdi se mi, da je to tista korektna pot, da na tak način lahko do fakultete znotraj
               neke univerze tudi pridemo. Hvala lepa.</p>
            </sp>
            <sp xml:id="SDZ3-Redna-13-2002-02-26.sp77">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima gospod Sušnik.</p>
            </sp>
            <sp xml:id="SDZ3-Redna-13-2002-02-26.sp78">

               <speaker>FRANC SUŠNIK:</speaker>

               <p>Hvala lepa, gospod podpredsednik. Spoštovani zbor.</p>
               <p>Ne razumem, zakaj ne bi smeli v nacionalnem programu pisati, zapisati, da želimo
               ustanoviti medicinsko fakulteto v Mariboru. To mi je popolnoma nerazumljivo ob
               dejstvu, da se vsi strinjate, da jo potrebujemo, da je še kako potrebna, da nam
               manjka zdravnikov in da je to treba urediti. Prav tako kot ne razumem, da je bilo že
               v drugem branju zavrnjeno dopolnilo tega nacionalnega programa v smislu naše težnje
               po ustanovitvi javnega zavoda - regijsko in visokošolskosredišče s sedežem v
               Celju.</p>
               <p>Zaradi tega nerazumevanja sem tudi predlagal ta drugi amandma, ki smo ga v imenu
               poslanske skupine vložili in ki je praktično, logično nadaljevanje poglavja 2.3.5,
               kjer smo s sprejetim amandmajem napisali, da je ob univerzitetnih središčih treba v
               prihodnje ohraniti in okrepiti mrežo višješolskih in visokošolskih središč,
               ustanovitev oziroma razvoj teh središč v regijah, napisali smo: Celje, Novo mesto - v
               oklepaju - bo ob vložku lokalnih skupnosti oziroma gospodarstva podprla tudi država.
               To smo napisali. Hkrati pa vsi oziroma upam, da si upamo napisati tudi: "Ustanovi se
               javni zavod regijsko višje - in visokošolsko središče s sedežem v Celju".</p>
               <p>Na žalost moram ugotoviti, da so moji poslanski kolegi iz savinjske statistične
               regije podoben amandma v drugem branju zavrnili oziroma ga niso podprli - niso ga pa
               - in to je ena od stvari, ki jo ne razumem, ker so se istočasno zavzemali v svojih
               občinah pri sprejemanju regionalnega razvojnega programa, da do tega visokošolskega
               oziromavišješolskega središča pride.</p>
               <p>Poglejte, ko smo obravnavali nacionalni program visokega šolstva Republike Slovenije
               v drugi obravnavi, smo v savinjski statistični regiji bili v fazi podpisovanja pisma
               o nameri. V tem trenutku je večina od 32 občin - po zadnjih podatkih, mislim, da so
               samo tri ali štiri od teh, ki še niso sprejele odloka o ustanovitvi regijskega višje
               in visokošolskega središča s sedežem v Celju - z zavedanjem in z dejstvom, da bo to
               novo visokošolsko središče podprla tudi država.</p>
               <p>Kakšno sporočilo bomo tej regiji poslali, če tega jasno in glasno ne bomo zapisali v
               nacionalnem programu, se sprašujem. In mislim, da je to vprašanje še kako upravičeno.</p>
               <p>Rad bi dodal še to, da smo pri sprejemanju regijskega razvojnega programa, tukaj smo
               korak naprej pred drugimi, dali prvo mesto človeškim virom in s tem povezanemu
               razvoju visokega šolstva. Da je bil tu dosežen izjemno visok konsenz, da je bil ta
               razvojni program sprejet v vseh občinah, ki tvorijo savinjsko statistično regijo, da
               je bil ta regionalni razvojni program nenazadnje potrjen tudi s strani vlade
               Republike Slovenije in da je skladen s politiko regionalnega razvoja Slovenije.</p>
               <p>V vseh teh primerih je bilo novonastalo višje - visokošolsko središče v Celju,
               potrjeno. Potrjena je bila naša namera, da se v skladu z regionalnim razvojnim
               programom ustanovi visokošolsko središče.</p>
               <p>Zato vas prosim, da podprete tudi ta drugi amandma, da se ta namera zapiše tudi v
               nacionalnem programu razvoja visokega šolstva Republike Slovenije. Prepričani smo
               namreč, da če temu ne bo tako, bodo lokalne skupnosti s svojimi težnjami po razvoju
               visokega šolstva prikrajšane. Regionalni razvojni program ne bo zaživel. V kakšnem
               položaju pa bo obstal ta visokošolski novonastajajoči center brez jasno definiranega
               statusa v nacionalnem razvojnem programu, pa je drugo vprašanje. Hvala lepa.</p>
            </sp>
            <sp xml:id="SDZ3-Redna-13-2002-02-26.sp79">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Cukjati, razprava.</p>
            </sp>
            <sp xml:id="SDZ3-Redna-13-2002-02-26.sp80">

               <speaker>FRANCE CUKJATI:</speaker>

               <p>Hvala za besedo. No, jaz bi vendar prosil, da se malo poglobimo v sam amandma, in
               sicer amandma se glasi: "Glede na potrebe države zaradi pomanjkanja zdravstvenega
               osebja se v okviru univerze v Mariboru ustanovi medicinska fakulteta." Nič amandma ne
               reče, kdaj, nič ne govori o vseh tistih kriterijih, ki jih mora taka fakulteta, da bo
               ustanovljena, izpolniti: nalaga samo državi neko finančno obveznost, da ta program
               izpelje - nič drugega.</p>
               <p>Poglejte. V istem dokumentu mi tudi ustanavljamo tretjo slovensko univerzo.
               Ustavljamo, čeprav ne s to besedo. Piše v poglavju, "ne samo, da je prostor za
               ustanovitev tretje slovenske univerze", ampak tako dobesedno, "njen ustanovitelj bo
               Republika Slovenija. Preučiti je treba tudi vse možnosti itn. Pogoji za ta korak, ki
               jih v okviru zakonskih pooblastil spremlja in oceni svet za visoko šolstvo." To se
               pravi, ta program se na Primorskem lahko ustanavlja, tukaj se ne more ustanavljati. V
               obeh pravzaprav zavezuje državo, da to izpelje, nič drugega.</p>
               <p>Gospod Moge, ne vem, rad bi vas prepričal, da če ne bo sprejeto tako, kot
               predlagamo, potem greva staviti za tri velike radgonske penine, da do konca tega
               mandata ne boste imeli fakultete, pa še v naslednjem mandatu ne. Zagotovo. Namreč,
               samo za primer vam povem, kako se dogajajo tudi stvari v zdravstvu na drugem
               področju, na področju specializacij. Vsako leto oziroma ne - permanentno mora
               specializirati 250 do 300 zdravnikov, da dobimo tisto kadrovsko zasedbo specialistov,
               kot jo v Sloveniji rabimo. Do leta 2006 bodo morali vsi splošni zdravniki, ki niso
               specialisti, specializirati. To zahteva Evropska unija, žal, tako je. Mi bi morali
               sedaj imeti permanentno ne 250, ampak 550 specializantov, ki specializirajo tudi ob
               delu, ampak to nekaj stane.</p>
               <p>Zdravniška zbornica že tri leta hodi, prosjači za 500 dodatnih milijonov. 500
               milijonov, to je pri 250, 300 milijardah zdravstvenih sredstev ni tak denar. Ga ne
               dobi in tega programa ne bomo izvedli, denarja ni. Denarja ni, ker ni zakonske
               obveznosti, ker ni tudi v programu za zdravstvo tega vneseno, in tudi denarja ne bo.</p>
               <p>Povem vam, da ta dva argumenta, ki botrujeta oziroma na podlagi katerih se preprečuje
               ustanovitev in se bo preprečevala ustanovitev mariborske fakultete za medicino, bosta
               ostala - to je, da ni denarja, in drugič, da Ljubljana ne želi in se obnaša, po
               izjavah predstavnika ljubljasnke univerze, pač brani z vsemi sredstvi, ker se obnaša
               kot monopolist in bo ščitila svoj monopol; in bo dvignila morda število vpisov za 10,
               za 20, in hecala cel slovenski narod, da bomo tako rešili, v resnici pa bo Maribor,
               žal, ostal brez fakultete. Nisem Mariborčan in ne potrebujem nobenih mariborskih
               glasov. Hvala lepa.</p>
            </sp>
            <sp xml:id="SDZ3-Redna-13-2002-02-26.sp81">

               <speaker>PODPREDSEDNIK DR. MIHA BREJC:</speaker>

               <p>Replika, gospod Avšič.</p>
            </sp>
            <sp xml:id="SDZ3-Redna-13-2002-02-26.sp82">

               <speaker>JOŽE AVŠIČ:</speaker>

               <p>Gospod Cukjati, pravzaprav ste si sami odgovorili na tisto temeljno vprašanje, kaj
               sprejemamo, ko ste rekli, da piše nekje, da se bomo trudili za ustanovitev tretje
               univerze v Sloveniji, in ste to pravilno ugotovili, kajti država resnično ustanavlja
               univerze, in dve sta že dolgo ustanovljeni, ena naj bi se še ustanovila. In v okviru
               te ene, ki je v Mariboru, pa naj bi ta univerza ustanovila medicinsko fakulteto. In
               to vam je prej gospod Moge že nekajkrat povedal. Mislim, da razpravo in replike
               vodimo ob tem členu pravzaprav zato, da delamo nek političen šov, kajti prav nobenega
               nisem slišal, da je proti medicinski fakulteti v Mariboru. Seveda, nekateri bi
               paželeli, da to z nekim državnim aktom napišemo, medtem ko postopek za ustanavljanje
               fakultet pač predvideva nekoliko drugačno pot. Sam sem s srcem za to fakulteto in bom
               podprl vse tiste aktivnosti, ki bodo potrebne. Ko pride zakon o financiranju visokega
               šolstva na vrsto, bomo morali kaj reči, pa morda še kdaj. Tokrat pa to ni potrebno.
               Hvala.</p>
            </sp>
            <sp xml:id="SDZ3-Redna-13-2002-02-26.sp83">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj pa bi prosil, da damo besedo še našemu kolegu dr. Pejovniku, ki bo
               pojasnil nekaj zadev, ki so bile danes odprte. Gospod Moge, želite repliko?</p>
            </sp>
            <sp xml:id="SDZ3-Redna-13-2002-02-26.sp84">

               <speaker>RUDOLF MOGE:</speaker>

               <p>Bom zelo kratek.</p>
               <p>Gospod Cukjati, jaz vas cenim zaradi vseh vaših prizadevanj na odboru za šolstvo.
               Res je to tudi eden izmed rezultatov. Vendar za ustanovitev tretje - ne piše, piše,
               da to območje je potencialni prostor za ustanovitev tretje - je potencialni prostor.
               Podobno smo mi v svojem amandmaju, ki smo ga pa že sprejeli, napisali, da "je posebna
               pozornost posvečena zlasti temu, pri čemer je treba čim prej razrešiti možnosti
               zlasti za študij medicine". In če bo sprejet sklep, ki smo ga na koncu povedali, in
               če smo poslanci iskreni, bomo potem v tem smislu delali in verjamem, da bomo tudi
               ustrezen odlok sprejeli. Tisto stavo z vami pa vsekakor sprejmem.</p>
            </sp>
            <sp xml:id="SDZ3-Redna-13-2002-02-26.sp85">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj pa dr. Pejovnik, prosim.</p>
            </sp>
            <sp xml:id="SDZ3-Redna-13-2002-02-26.sp86">

               <speaker>DR. STANE PEJOVNIK:</speaker>

               <p>Hvala lepa, gospod podpredsednik. Spoštovane poslanke in poslanci! Dovolite mi, da
               popolnoma jasno povem, da vlada podpira amandma odbora za kulturo, šolstvo, mladino,
               znanost in šport. Kolikor sem seznanjen, ta amandma podpira tudi univerza v
               Mariboru.</p>
               <p>Na primeru regijskega visokošolskega središča v Celju bom pojasnil nekatere
               stvari.</p>
               <p>Regijsko višje - in visokošolsko središče v Celju je bilo ustanovljeno v vmesnem
               času od naše zadnje razprave. Odlok je objavljen v Uradnem listu številka 6,
               25.1.2002. In vlada je takrat nasprotovala amandmaju, da se ustanovi javni zavod, ni
               pa nasprotovala ustanovitvi regijskih središč. In enako je tudi v tem primeru. Vlada
               nasprotuje neposrednemu imenovanju ustanovitve medicinske fakultete, ker je na
               neustreznost takšnega amandmaja opozoril tudi sekretariat državnega zbora za
               zakonodajo na razpravi na odboru, ki je bila danes že večkrat omenjena.</p>
               <p>Moram seveda povedati, da bo državni zbor, da boste torej vi, gospe poslanke in
               gospodje poslanci, tisti, ki boste zadnji in edino merodajno odločili o ustanovitvi
               te fakultete takrat, ko boste sprejemali odlok o preoblikovanju univerze v Mariboru.</p>
               <p>Naša dolžnost je, da vam pripravimo vse strokovne podlage, ki bodo med ostalimi
               potrebne, da boste kvalitetno in ustrezno odločali. Zato, da s tem mislimo resno, bom
               povedal dva podatka. Nikoli ni nihče iz ministrstva javno ali zasebno nasprotoval
               postopku. V to mislim, da ste se prepričali sami. Drugič, senat univerze v Mariboru
               je 15. januarja sprejel sklep, da se ustanovi, da se pristopi k ustanovitvi
               medicinske fakultete, univerze v Mariboru. 18. januarja smo na ministrstvu za
               šolstvo, znanost in šport dobili elaborat. 12. februarja je elaborat prvikrat
               obravnavala strokovna komisija sveta za visoko šolstvo. Mislim, da takšne hitrosti do
               sedaj še ni bilo. Torej, dokazano smo s strani ministrstva, gospod Jerovšek,
               poskrbeli, da smo skrajno resno v najkrajšem možnem času odreagirali.</p>
               <p>In na koncu samo še en kratek podatek. V lanskem letu, v letu 2001, je na medicinski
               fakulteti v Ljubljani diplomiralo 161 zdravnikov, magistriralo jih je 54 in
               doktoriralo 49. To so prav gotovo številke, nad katerimi se je treba zamisliti, zato
               tudi ministrstvo zelo resno in strokovno utemeljeno pristopa k temu problemu. Hvala
               lepa.</p>
            </sp>
            <sp xml:id="SDZ3-Redna-13-2002-02-26.sp87">

               <speaker>PODPREDSEDNIK DR. MIHA BREJC:</speaker>

               <p>Hvala. Ja, gospod Kelemina, replika.</p>
            </sp>
            <sp xml:id="SDZ3-Redna-13-2002-02-26.sp88">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj.</p>
               <p>Ne namerno, ampak glede na to, kar je zdaj bilo povedano, bi vseeno pa vprašal, pač
               na hitrost in vse skupaj, kar ste sam pojasnili, da je nekaj nepojmiljivega in nekaj
               izrednega, bi pa vseeno vprašal, da čim prej dejansko zaključimo to polemiko in to
               razpravo: kakšne so možnosti oziroma kakšen bo postopek v nadaljevanju oziroma kaj se
               lahko pričakuje; kako so zagotovljena sredstva za to in tako naprej, v državnem
               proračunu, da bi ta univerza dejansko oziroma ta fakulteta medicinska se nekako
               usposobila do tega študijskega leta, v letu 2002-2003. Ali so to objektivna
               pričakovanja ali ne? Dajte še to povedati, pa bomo verjetno zadevo kmalu zaključili,
               če boste dali pozitivno obljubo. Hvala.</p>
            </sp>
            <sp xml:id="SDZ3-Redna-13-2002-02-26.sp89">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo od poslank in poslancev? Gospod Jerovšek, replika.</p>
            </sp>
            <sp xml:id="SDZ3-Redna-13-2002-02-26.sp90">

               <speaker>JOŽEF JEROVŠEK:</speaker>

               <p>Mene niso prepričali, tudi ti nastopi, tudi nastop gospoda državnega sekretarja.
               Verjamem, da je ministrstvo v tej pripravljalni fazi aktivno, vendar imamo preveč
               političnih izkušenj in preveč izkušenj s trenutno stopnjo centralizacijskih pritiskov
               v tej državi. In tudi s skrbjo poslancev, verjetno, glede na to, da imajo danes
               pomembno sejo, kjer se trepeta pred razmišljanjem terena.</p>
               <p>Namreč, gospodu Avšiču moram reči, da je srečen človek, ki v svoji naivnosti računa,
               da bo univerza v Mariboru brez tega, da bo medicinska fakulteta jasno in glasno stala
               v tem nacionalnem programu, z lahkoto ustanovljena fakulteta za medicino v Mariboru
               zaradi tega, ker če to ne bomo postavili v nacionalni program, sem prepričan - da naj
               gospod Cukjati znatno zviša svojo stavo, ker je dobljena. V naslednjih letih
               medicinske fakultete v Mariboru ne bo in za dva šampanjca staviti je dosti premalo.
               Hvala lepa.</p>
            </sp>
            <sp xml:id="SDZ3-Redna-13-2002-02-26.sp91">

               <speaker>PODPREDSEDNIK DR. MIHA BREJC:</speaker>

               <p>Tri je bilo rečeno, mimogrede. Gospod Anderlič.</p>
            </sp>
            <sp xml:id="SDZ3-Redna-13-2002-02-26.sp92">

               <speaker>ANTON ANDERLIČ:</speaker>

               <p>Skorajda je nekako nerodno se javiti v diskusiji, ko pravzaprav se pričakuje samo en
               odgovor: "Recite da," ne glede na to, ali je to konsistentno, ali izpolnjuje pogoje,
               ali je prav ali ni prav, to ni važno. Nekako se je v zadnjem času neka manira
               udomačila, da mora biti zmeraj " za" pa "proti". Mislim, da je stališče, s katerim se
               zavrne amandma, in stališče, s katerim se potrdi dodatni sklep, tisto, ki pravzaprav
               je edino konsistentno v tem primeru. Kaj pa, seveda, pomeni, če bi na ta način delali
               nacionalni program, kot ga vi predlagate? Torej, ali pomeni to, da jutri, ko bo
               potreba po še neki drugi fakulteti, je pač ne bo, ker ni podlage v nacionalnem
               programu? Za to je zakon, ki predvideva, na kakšen način se določene fakulteta v
               okviru univerz ustanavljajo. In mislim, da je pravzaprav v tej neki vnemi, ki jo jaz
               spoštujem in cenim, da želite urediti nekaj, kar je pereče, kar je problem, kar so
               pričakovanja, ampak kljub vsemu ne smete, po mojem prepričanju, biti tako vneti, da
               bi pokopali tisto, kar je pa osnovno. Nacionalni program odpira okvire, zakon določa
               postopke, zakon določa pogoje in, seveda, državni zbor je tisti, ki na koncu z
               odlokom to tudi potrdi.</p>
               <p>Verjemite mi, da poznam politično situacijo v tej državi in da fakulteta,
               medicinska, v Mariboru bo. To je moje mnenje in v to sem trdno prepričan, tudi na
               osnovi tistega, kar poznam, kar je kot strokovna podlaga narejeno itn. Zato, seveda,
               ni nobene bojazni, če nič drugega, boste pač izforsirali odlok. Ker konec koncev,
               tudi če se v nacionalni program napiše, da bo, ne bo s tem ustanovljena medicinska
               fakulteta v Mariboru, ampak bo še en lapsus - ali absurd ali kakorkoli - več v
               sprejemanju vrste odločitev, ki jih tukaj notri tudi sprejemamo, in samo v tem
               mandatu je po mojem celo vrsto, da ne bom rekel številke, ampak celo vrsto stvari
               bilo sprejetih, ki potem niso bile realizirane zato, ker se na tak način niso mogle
               realizirati, kot je bilo pričakovano. Zato sem trdno prepričan in še enkrat rečem
               nesporno: za razliko od tistih, ki mislijo, da medicinske fakultetenikoli v Mariboru
               ne bo, jaz sam mislim, da bo - ampak mora biti samo pod pogoji, kot jih predvideva
               zakon. Rudi mi pravi, gospod Moge, tukaj zraven, da verjetno 2002 težko, ker pozna,
               ker dela desetletja na področju šolstva, kako se neka stvar lahko naredi. Ampak,
               takoj ko to bo, bo pa najbrž državni zbor - seveda tudi, če hočete po prioriteti -
               dal odlok na dnevni red in jaz bom to tudi podprl v imenu te iste skupine, če bom
               takrat to priložnost še imel.</p>
               <p>Seveda, to pa v ničemer ne zmanjšuje - to odločanje zdaj pomembnosti seje sveta LDS,
               ki bo čez pol ure.</p>
            </sp>
            <sp xml:id="SDZ3-Redna-13-2002-02-26.sp93">

               <speaker>PODPREDSEDNIK DR. MIHA BREJC:</speaker>

               <p>Hvala. Predlagal bi, da preidemo na glasovanje in da... Ja, zgleda, da še ne bomo
               šli. Gospod Peče. Oprostite. Obrazložitev glasu bo, ko bo čas za to. Dobro. Gospod
               Sušnik.</p>
            </sp>
            <sp xml:id="SDZ3-Redna-13-2002-02-26.sp94">

               <speaker>FRANC SUŠNIK:</speaker>

               <p>Hvala lepa. Rad bi samo nekaj dopolnilno vprašal gospod Pejovnika. V diskusiji, ki
               sem jo prej imel, je bilo jasno razvidno, da je visokošolski oziroma višješolski
               center že ustanovljen, ker sem povedal, da je odlok o ustanovitvi sprejelo - mislim,
               da 28 ali 29 od 32 občin. Mene ta vseeno ne prepriča oziroma preprosto ne morem
               sprejeti argumente proti temu, da se to dejstvo vpiše v nacionalni program.</p>
               <p>Zdaj bi vas direktno vprašal, zakaj je to slabo, da je dejstvo, da se je v Celju
               ustanovilo visokošolsko oziroma višješolsko središče, napisano v nacionalnem
               programu. Lepo prosim.</p>
            </sp>
            <sp xml:id="SDZ3-Redna-13-2002-02-26.sp95">

               <speaker>PODPREDSEDNIK DR. MIHA BREJC:</speaker>

               <p>Hvala. Dr. Pejovnik, prosim.</p>
            </sp>
            <sp xml:id="SDZ3-Redna-13-2002-02-26.sp96">

               <speaker>DR. STANE PEJOVNIK:</speaker>

               <p>Hvala lepa za besedo, gospod predsedujoči. Odgovor je relativno kratek. Po slovenski
               zakonodaji se ustanavljajo javni zavodi po določenih postopkih, medtem ko lahko
               državni zbor v nacionalnem programu napiše, da je za regionalni razvoj države
               potrebno ustanavljati regionalna središča. Jaz se vam, gospe poslanke in gospodje
               poslanci, zahvaljujem, da ste v postopku sprejemanja proračuna namenili tudi dodatna
               sredstva prav za regijska višja - in visokošolska središča, ki bodo zaradi vaše
               odločitve ob proračunu dobila tudi državno pomoč. Zagotavljam vam, da pa ministrstvo
               želi delovati korektno in na osnovi strokovnih argumentov, kar pa pomeni, da moramo
               najprej pripraviti mrežo višjega šolstva v Sloveniji, narediti natančno analizo - ta
               je narejena - in potem odbor, ki ga vodi gospod poslanec Moge, s to mrežo in našimi
               predlogi seznaniti in skladno z njimi ukrepati. To bomo tudi v najkrajšem času
               naredili.</p>
               <p>Še odgovor gospodu poslancu glede vprašanj o tem, kakšna sredstva za financiranje so
               namenjena in tako naprej. Žal vam v tem trenutku konkretnih številk ne morem dati.
               Kot pa veste, je odbor zahteval od ministrstva za zdravje in ministrstva za šolstvo,
               znanost in šport, da te strokovne podlage pripravimo. Ustanovljena je bila delovna
               skupina, ki zelo intenzivno dela na tem področju in bo skrajšala rok in bomo
               najkasneje sredi ali konec marca prišli s temi podatki in vas v celoti z njimi tudi
               seznanili. Argumentirano in za temi številkami bomo tudi stali. Ta hip jih, žal,
               nimam.</p>
            </sp>
            <sp xml:id="SDZ3-Redna-13-2002-02-26.sp97">

               <speaker>PODPREDSEDNIK DR. MIHA BREJC:</speaker>

               <p>Hvala. Ali lahko zdaj zaključimo z razpravo? Hvala. Zaključuje razpravo.
               Obrazložitev glasu, gospod Peče. Prosim.</p>
            </sp>
            <sp xml:id="SDZ3-Redna-13-2002-02-26.sp98">

               <speaker>SAŠO PEČE:</speaker>

               <p>Hvala za besedo. Spoštovani prisotni! Glasoval bom za amandma. Za amandma bom
               glasoval zaradi tega, ker verjamem v potrebo medicinske fakultete oziroma obstoječega
               predloga amandmaja, in zaradi tega, ker vem, da je želja po njej ne samo v mestu
               Maribor, ampak v širši okolici. In zato, ker verjamem, da tudi sprejetje tega
               amandmaja ne bi negativno vplivalo na bodoče poteke pri ustanavljanju te šole, kakor
               nam skuša danes ostalim poslancem prikazati liberalna demokracija.</p>
               <p>Mislim, da bi državni zbor moral pristopiti k temu konstruktivnemu koraku in
               podpreti amandma ter s tem tudi v nacionalnem programu doseči, da bomo začeli s
               postopki za ustanavljanje tega. Hvala.</p>
            </sp>
            <sp xml:id="SDZ3-Redna-13-2002-02-26.sp99">

               <speaker>PODPREDSEDNIK DR. MIHA BREJC:</speaker>

               <p>Hvala. Torej prehajamo na glasovanje.</p>
               <p>Najprej glasujemo o prvem amandmaju k točki 2.3.5.1. Glasujemo, prosim. Od 57
               prisotnih je za glasovalo 21 poslank in poslancev, 33 je bilo proti.</p>
               <p><stage>(Za je glasovalo 21.)</stage> <stage>(Proti 33.)</stage></p>
               <p>Ugotavljam, da amandma ni bil sprejet.</p>
               <p>Glasujemo še o amandmaju pod zaporedno številko 2. Glasujmo, prosim. Od 53 prisotnih
               je za glasovalo 20 poslank in poslancev, 31 je bilo proti.</p>
               <p><stage>(Za je glasovalo 20.)</stage> <stage>(Proti 31.)</stage></p>
               <p>Ugotavljam, da amandma ni bil sprejet.</p>
               <p>Smo pri točki 2.3.6, kjer je en amandma. Odpiram razpravo. Kdo želi besedo? <stage>(Nihče.)</stage>
               Zaključujem razpravo.</p>
               <p>Prehajamo na glasovanje o amandmaju. Glasujmo, prosim. Od 54 prisotnih je za
               glasovalo 16 poslank in poslancev, 24 je bilo proti.</p>
               <p><stage>(Za je glasovalo 16.)</stage> <stage>(Proti 24.)</stage></p>
               <p>Ugotavljam, da amandma ni bil sprejet.</p>
               <p>Točka 4.5.1, en amandma. Odpiram razpravo. Kdo želi besedo? <stage>(Nihče.)</stage> Zaključujem
               razpravo.</p>
               <p>Prehajamo na glasovanje o tem amandmaju. Glasujmo, prosim. Od 57 prisotnih je za
               glasovalo 53 poslank in poslancev, eden je bil proti.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Točka 4.5.3, en amandma. Odpiram razpravo. Kdo želi besedo? <stage>(Nihče.)</stage> Zaključujem
               razpravo.</p>
               <p>Prehajamo na glasovanje. Glasujmo, prosim. Od 56 prisotnih je za glasovalo 53
               poslank in poslancev, eden je bil proti.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Točka 4.7, en amandma. Kdo želi besedo? <stage>(Nihče.)</stage> Zaključujem razpravo.</p>
               <p>Prehajamo na glasovanje o amandmaju. Glasujmo, prosim. Od 54 prisotnih je za
               glasovalo 53 poslank in poslancev, nihče ni bil proti.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Točka 4.9, en amandma. Želi kdo besedo, prosim? <stage>(Nihče.)</stage> Zaključujem razpravo.</p>
               <p>Prehajamo na glasovanje o amandmaju. Glasujmo, prosim. Od 51 prisotnih je za
               glasovalo 49 poslank in poslancev, nihče ni bil proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Tu imamo še amandma k naslovu VI. poglavja. Želi kdo besedo? <stage>(Nihče.)</stage> Zaključujem
               razpravo.</p>
               <p>Glasujemo o tem amandmaju. Glasujmo, prosim. Od 48 prisotnih je za glasovalo 47
               poslank in poslancev, nihče ni bil proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet</p>
               <p>Točka 6.1.5.3., en amandma. Želi kdo besedo? <stage>(Nihče.)</stage> Zaključujem razpravo in
               prehajamo na glasovanje o tem amandmaju. Glasujmo, prosim. Od 47 prisotnih je bilo 46
               za, nihče proti.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Amandma je sprejet.</p>
               <p>Smo pri prvi tabeli, tu je en amandma. Kdo želi besedo? <stage>(Nihče.)</stage> Zaključujem
               razpravo in prehajamo na glasovanje o tem amandmaju. Glasujmo, prosim. Od 46
               prisotnih je za glasovalo 46 poslank in poslancev.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Amandma je sprejet.</p>
               <p>Druga tabela, tu imamo en amandma. Kdo želi besedo? <stage>(Nihče.)</stage> Zaključujem razpravo in
               prehajamo na glasovanje o amandmaju k drugi tabeli. Glasujmo, prosim. Od 47 prisotnih
               je za glasovalo 45 poslank in poslancev, en je bil proti.</p>
               <p><stage>(Za je glasovalo 45.)</stage> <stage>(Proti 1.)</stage></p>
               <p>Amandma je sprejet.</p>
               <p>Gospe in gospodje, končali smo z glasovanjem o amandmajih. Na podlagi tretjega
               odstavka 198. člena poslovnika sprašujem sekretariat za zakonodajo in pravne zadeve,
               če je zaradi sprejetih amandmajev porušena medsebojna skladnost nacionalnega
               programa. <stage>(Ni.)</stage> Potem lahko preidemo na glasovanje o nacionalnem programu v celoti.
               Torej, glasujemo o nacionalnem programu v celoti. Glasujmo, prosim. Od 56 prisotnih
               je za glasovalo 53 poslank in poslancev.</p>
               <p><stage>(Za je glasovalo 53.)</stage> <stage>(Proti 0.)</stage></p>
               <p>Ugotavljam, da je sklep sprejet.</p>
               <p>Imamo še dodatni sklep, torej v zvezi z nacionalnim programom so poslanske skupine
               LDS, Združene liste, SLS in DeSUS-a, vložile dodatni sklep. Želi o predlaganem
               dodatnem sklepu kdo razpravljati? <stage>(Ne želi.)</stage> Ker nihče ne želi razpravljati,
               zaključujem razpravo in prehajamo na odločanje o dodatnem sklepu. Glasujmo, prosim.
               Od 58 prisotnih je za glasovalo 56 poslank in poslancev, nihče ni bil proti.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Dodatni sklep je s tem sprejet, s tem pa smo tudi zaključili to točko dnevnega reda.
               Zahvaljujem se predstavnikom vlade za udeležbo.</p>
               <p>Prehajamo na <title>1.D TOČKO DNEVNEGA REDA - OBRAVNAVA PREDLOGA SPREMEMB IN
                  DOPOLNITEV POMORSKEGA ZAKONIKA - skrajšani postopek.</title>
               </p>
               <p>Predlog zakonika je v obravnavo zboru predložila skupina poslancev, s prvopodpisanim
               Janezom Janšo. Želi predstavnik predlagateljev zakona besedo? Prosim, gospod Janša.
           </p>
            </sp>
            <sp xml:id="SDZ3-Redna-13-2002-02-26.sp100">

               <speaker>IVAN (JANEZ) JANŠA:</speaker>

               <p>Spoštovani, kolegice in kolegi. Gre za zelo kratek zakon, ki je predlagan zaradi
               tega, ker se je po našem mnenju v osnovno besedilo pomorskega zakonika...</p>
            </sp>
            <sp xml:id="SDZ3-Redna-13-2002-02-26.sp101">

               <speaker>PODPREDSEDNIK DR. MIHA BREJC:</speaker>

               <p>Lahko prosim za mir v dvorani?</p>
            </sp>
            <sp xml:id="SDZ3-Redna-13-2002-02-26.sp102">

               <speaker>IVAN (JANEZ) JANŠA:</speaker>

               <p>Zdaj, kolegice in kolegi iz LDS-a, vaša seja se bo začela šele ob šestih, zdaj pa je
               še seja državnega zbora.</p>
            </sp>
            <sp xml:id="SDZ3-Redna-13-2002-02-26.sp103">

               <speaker>PODPREDSEDNIK DR. MIHA BREJC:</speaker>

               <p>No, prenehajmo s temi med klici vseh vrst in prosim.</p>
            </sp>
            <sp xml:id="SDZ3-Redna-13-2002-02-26.sp104">

               <speaker>IVAN (JANEZ) JANŠA:</speaker>

               <p>Ni problem, to gospod Jakič, da ste tukaj, ampak to, da ste glasni.</p>
               <p>Skratka, s predlogom zakona spreminjamo oziroma predlagamo spremembo pomorskega
               zakonika, konkretneje člena, o katerem se je po našem mnenju brez kakšne podrobnejše
               obrazložitve - vlada pravi, po napaki - prikradla prepoved vplutja ladij na jedrski
               pogon v slovenske teritorialne vode.</p>
               <p>Takšna generalna prepoved v pomorskem zakoniku je po našem mnenju nesmiselna iz dveh
               razlogov. Prvič zaradi tega, ker je za vplutje katerekoli vojaške ladje v naše vode
               vedno potrebno konkretno soglasje slovenske vlade oziroma pristojnih ministrstev. Se
               pravi, ne glede na to, ali je v tem zakoniku generalna prepoved ali ne, je za vplutje
               potrebno dovoljenje vlade za vsako konkretno vojaško ladjo.</p>
               <p>Drugič je takšna prepoved nesmiselna zaradi tega, ker če bi nekdo skušal oziroma če
               bi nekdo želel s takšno ladjo vpluti v naše teritorialne vode brez konkretnega
               dovoljenja oziroma brez postopkov, ki so za to predvideni, ga tega tudi ta splošna
               določba oziroma prepoved v pomorskem zakoniku ne bi preprečila.</p>
               <p>Tako da je edina posledica tovrstne splošne prepovedi v pomorskem zakoniku, težave,
               ki seveda nastanejo, prvič, ko gre za slovensko vključevanje v Nato, in drugič, ko bi
               šlo eventualno za konkretno pomoč, ki bi jo Slovenija rabila, ki bi bila povezana z
               vplutjem takšnih ladij ali pa takšne ladje in ki bi jo takšna generalna prepoved v
               zakoniku preprečevala.</p>
               <p>Na odboru, ko smo se pogovarjali o spremembi pomorskega zakonika, smo obravnavali
               tudi amandmaje vlade. Vlada je dala nekaj amandmajev, ki so v bistvu protislovni in
               tudi odveč. Ne spreminjajo vsebine v tem smislu, da bi jo kakorkoli izboljšali. Po
               našem mnenju so brezpredmetni, ker pač ločijo, skušajo ločiti, vsaj v enem členu,
               jedrsko ladjo kar tako od vojaške jedrske ladje. Zaenkrat, mislim, da trgovskih
               jedrskih ladij ni. Ampak kakorkoli, na seji odbora je predstavnik vlade odstopal od
               teh amandmajev, potem pa smo dobili obvestilo, pisno obvestilo, da je ta odstop
               preklican. Tako da, če prav razumem, naj bi danes odločali tudi o teh amandmajih
               vlade, o katerih na odboru nismo oziroma se do njih nismo opredeljevali, ker je vlada
               od njih odstopila.</p>
               <p>Še enkrat poudarjam, so deloma brezpredmetni, deloma pa tudi nelogični, na to je
               opozoril tudi sekretariat za zakonodajo.</p>
               <p>Želel bi reči še to, da seveda na tej stopnji razvoja znanosti in tehnologije vsaka
               jedrska naprava predstavlja določeno tveganje. Zato razprava o tem, ali dovolitev
               vplutja tuje jedrske ladje oziroma ladje na jedrski pogon v slovenske vode
               predstavlja kakšno tveganje ali ne, ponašem mnenju pač ne more dobiti samo odgovora:
               da ali ne. Vsaka jedrska naprava danes je povezana z določeno stopnjo tveganja in
               pravo vprašanje v zvezi s tem je, ali je ta stopnja tveganja sprejemljiva. Glede na
               to, da imamo na svojem ozemlju neprekinjeno delujočo oziroma s prekinitvami delujočo
               jedrsko elektrarno, predstavlja le-ta objekt bistveno večjo stopnjo tveganja kot pa
               občasno vplutje jedrske ladje. Tako zavračanje spremembe s tem argumentom po našem
               mnenju nima realne podlage.</p>
               <p>V imenu predlagateljev apeliram na to, da to zelo kratko spremembo pomorskega
               zakonika sprejmemo in na ta način odpravimo pomanjkljivost, ki se je v pomorski
               zakonik prikradla, verjetno tudi zaradi zelo dolge procedure sprejemanja in na žalost
               je v tej proceduri edini, kije vedel za to, za ta člen ali pa za podrobnosti v tem
               členu, bil tisti, ki ga je napisal. Vsi ostali, ki so to zagovarjali, tega niso
               omenjali in tudi v sami razpravi se to dejstvo enostavno ni pojavljalo. Hvala.</p>
            </sp>
            <sp xml:id="SDZ3-Redna-13-2002-02-26.sp105">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakonika je obravnaval odbor za infrastrukturo in okolje kot
               matično delovno telo. Prosim poročevalca, da predstavi mnenje. Izvolite, gospod
               Gerenčer.</p>
            </sp>
            <sp xml:id="SDZ3-Redna-13-2002-02-26.sp106">

               <speaker>ANDREJ GERENČER:</speaker>

               <p>Hvala za besedo, gospod podpredsednik. Odbor za infrastrukturo in okolje je na svoji
               19. seji 11. januarja letos obravnaval predlog sprememb in dopolnitev pomorskega
               zakonika, ki ga je državnemu zboru predložila v obravnavo po skrajšanem postopku
               skupina poslancev s prvopodpisanim gospodom Janezom Janšo. V okviru splošne
               razpraveje večina članov odbora predlog sprememb in dopolnitev pomorskega zakonika
               podprla in tudi obravnavo in sprejemanje po skrajšanem postopku. Izraženo je bilo
               mnenje, da s tem prispevamo k našim težnjam po čimprejšnjem vstopu v Evropsko unijo
               in zvezo Nato ter da s tem predlogom pravzaprav uzakonjamo že zatečeno dejstvo. Ob
               tem je bilo izraženo obžalovanje, da tak predlog ni bil podan že ob sprejemanju
               pomorskega zakonika v lanskem letu, spomnite se, da smo ga dolgo časa obravnavali,
               ker bi bil takrat postopek enostavnejši in manj izpostavljen. Temu nasprotno je bilo
               posebej izpostavljeno mnenje enega člana odbora, ki ni podpiral zakonskih sprememb in
               ne tudi predlaganih amandmajev vlade Republike Slovenije, ker smatra, da ne gre za
               manjši popravek pomorskegazakonika temveč za prevelik obrat, bom celo rekel, 180
               stopinj.</p>
               <p>Mnenje je, da ne razpolagamo z listino, iz katere bi bilo razvidno, da moramo
               omogočiti vplutje pomorskih plovil na jedrski pogon že pred vstopom v zvezo Nato. Če
               pa je to pogoj, pa je o tem treba seznaniti javnost.</p>
               <p>Člani odbora so v nadaljevanju razprave menili, da če bi se opredelili, da se
               predlagana sprememba in dopolnitev pomorskega zakonika ne podpre, bi morali širše
               opredeliti stališče Slovenije, za kakšno jedrsko politiko se zavzema. Če bi že želeli
               prepovedati vstop jedrskim plovilom in plovilom z jedrskim orožjem v naše vode, bi
               bilo bolj vredno razmišljati, da se celotno območje Jadranskega morja, še posebej pa
               Tržaškega zaliva, opredeli kot nejedrsko. Slovenija je v pomembnem obdobju vstopanja
               v zvezo Nato in je letošnje leto sploh ključno.</p>
               <p>Odbor je na podlagi splošne razprave sprejel prvi sklep, in sicer da soglaša z
               obravnavo in sprejetjem predloga sprememb in dopolnitev pomorskega zakonika po
               skrajšanem postopku.</p>
               <p>V okviru razprave o posameznih členih in zakonskem predlogu v celoti pa je odbor na
               podlagi mnenja sekretariata za zakonodajo in pravne zadeve sprejel samo en amandma,
               in sicer k naslovu zakona.</p>
               <p>Odbor se ni opredelil do amandmaja vlade, ker je bil na sami seji odbora napovedan
               umik teh amandmajev, in upam, da jih bo predstavnik vlade obrazložil, ker, kot vemo,
               so v proceduri tudi za to sprejetje. Hvala lepa.</p>
            </sp>
            <sp xml:id="SDZ3-Redna-13-2002-02-26.sp107">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnica sekretariata? <stage>(Ne želi.)</stage> Želi besedo predstavnik
               vlade? Prosim.</p>
            </sp>
            <sp xml:id="SDZ3-Redna-13-2002-02-26.sp108">

               <speaker>BRANKO MAHNE:</speaker>

               <p>Spoštovani predsedujoči, v imenu vlade sprejemam kritiko, ki je bila uvodoma
               izrečena. Seveda bi imel tudi, če bi bilo dopuščeno v skladu s poslovnikom,
               redakcijsko izboljšavo, tako osnovnega teksta kot tudi amandmajev vlade, vendar tega
               ne bom storil. Lahko pa povem, da če bo prišlo v kratkem času do novega razloga za
               obravnavo sprememb in dopolnitev tega pomorskega zakonika, bomo takrat to naredili.
               Gre za dejstvo, da je v 3. členu med definicijami pojmov jedrskaladja opredeljena kot
               ladja bodisi na jedrski pogon ali pa z jedrsko napravo in če bi dosledno spoštovali
               to določilo 3. člena, bi verjetno bilo tudi manj težav, bi rekel, tudi pri urejanju
               besedila, kakor so ga želeli predlagatelji dopolniti. S tem bi zaključil. Hvala lepa.
           </p>
            </sp>
            <sp xml:id="SDZ3-Redna-13-2002-02-26.sp109">

               <speaker>PODPREDSEDNIK DR. MIHA BREJC:</speaker>

               <p>Hvala gospodu državnemu sekretarju. Želijo besedo predstavniki poslanskih skupin?
               Pismenih prijav za to ni. To se pravi, gospod Kacin v imenu LDS. Kar izvolite,
               prosim.</p>
            </sp>
            <sp xml:id="SDZ3-Redna-13-2002-02-26.sp110">

               <speaker>JELKO KACIN:</speaker>

               <p>Hvala za besedo, gospod podpredsednik. Poslanska skupina Liberalne demokracije
               Slovenije bo spremembo in dopolnitev pomorskega zakonika podprla.</p>
               <p>Obžalujemo, da je vlada po nemarnem to izpustila. Nisem prepričan, da je to res, kar
               sem rekel, vendar zgodilo se je, da je potrebna dopolnitev oziroma sprememba zakona.</p>
               <p>Razlogov za to je obilo, ampak navedel jih bom kar nekaj.</p>
               <p>Prvič, plovila na jedrski pogon so v naših teritorialnih vodah po naši samostojnosti
               že bila. V Kopru je tako ladjo obiskalo na tisoče, upam si reči, več kot deset tisoč
               ljudi, in bila je zelo dobro obiskana, za večino ljudi zelo zanimiva. In mislim, da
               bi v primeru, če bi Slovenija vztrajala pri sedaj veljavni rešitvi, bili dvolični.
               Medtem ko imamo, kot je bilo že uvodoma rečeno, jedrski objekt, katerega dejavnost
               smo podaljšali z modernizacijo daleč v to stoletje, bi se sprenevedali, ko gre za
               začasno plutje plovila na jedrski pogon oziroma z jedrskim orožjem.</p>
               <p>Drugič, zelo nam je bilo po godu, da so ta plovila vplula v naše teritorialne vode
               takrat, ko je nam to ustrezalo zaradi nemirnega dogajanja na jugovzhodu Evrope.
               Takrat nam je to ustrezalo in vsi smo bili zadovoljni, da so Združene države Amerike
               s prisotnostjo tovrstnih plovil manifestirale podporo Republiki Sloveniji. Kaj takega
               se lahko zgodi tudi še kdaj v prihodnje. In zdaj nek banalen primer. Si
               predstavljate, da bomo dosegli dogovor...</p>
            </sp>
            <sp xml:id="SDZ3-Redna-13-2002-02-26.sp111">

               <speaker>PREDSEDNIK DR. MIHA BREJC:</speaker>

               <p>Mir v dvorani, prosim!</p>
            </sp>
            <sp xml:id="SDZ3-Redna-13-2002-02-26.sp112">

               <speaker>JELKO KACIN:</speaker>

               <p>Si predstavljate, da dosežemo dogovor, ko bomo nizko - in srednjeradioaktivne
               odpadke, ki so začasno skladiščeni v Krškem, izvozili po morski poti in jih bo treba
               prepeljati do Kopra, naložiti na plovilo. Če te spremembe ne sprejmemo, bi se nam kaj
               lahko zgodilo, da bi se spet znašli v zadregi. Kajti; tudi v tem primeru gre za
               jedrsko gorivo, gre za nizko - in srednjeaktivne odpadke. Zato se mi zdi, da je
               korektno in dosledno, da to napako čimprej presežemo in jo odpravimo. Zato še enkrat
               ponovim: poslanska skupina Liberalne demokracije Slovenije bo spremembo in dopolnitev
               pomorskega zakonika podprla. Hvala lepa.</p>
            </sp>
            <sp xml:id="SDZ3-Redna-13-2002-02-26.sp113">

               <speaker>PREDSEDNIK DR. MIHA BREJC:</speaker>

               <p>Hvala lepa. Gospod Battelli.</p>
            </sp>
            <sp xml:id="SDZ3-Redna-13-2002-02-26.sp114">

               <speaker>ROBERTO BATTELLI:</speaker>

               <p>Hvala lepa. Ta zakon bom podprl, ampak vtis imam, da je malo površno napisan.
               Namreč, tu je govor o ladjah in podmornice niso ladje, so pa plovilo. Tako bi
               verjetno morali govoriti o jedrskih plovilih, ne pa samo o jedrskih vojaških ladjah.
               Po mojem vsaj.</p>
               <p>Še ena stvar me ne prepriča in bi rad tudi pojasnilo. Iz tega teksta je moč
               razbrati, da gre pač za plovila z jedrskim pogonom, ni pa govora o plovilih, ki
               nimajo jedrskega pogona, ampak nosijo jedrske konice. Hvala.</p>
            </sp>
            <sp xml:id="SDZ3-Redna-13-2002-02-26.sp115">

               <speaker>PREDSEDNIK DR. MIHA BREJC:</speaker>

               <p>Hvala. Gospod Mamić v imenu NSi.</p>
            </sp>
            <sp xml:id="SDZ3-Redna-13-2002-02-26.sp116">

               <speaker>IVAN MAMIĆ:</speaker>

               <p>Hvala lepa. V glavnem smo slišali glavne vzroke, tako da ne bom ponavljal zdaj tega,
               kar smo slišali.</p>
               <p>Naša poslanska skupina je mnenja, da se ta zakon podpre. Glede na to, da tudi, če ga
               ne podpremo, nismo dosti dobili s tem. Namreč, če jedrska ladja - recimo, da je
               nevarna - če pride v Jadransko morje in pluje po italijanskih vodah, pa se pet
               kilometrov ne sme približati vzhodno, ne vem, kakšna je razlika. Saj pravim, drugih
               stvari ne bom ponavljam. Podpiramo. Hvala lepa.</p>
            </sp>
            <sp xml:id="SDZ3-Redna-13-2002-02-26.sp117">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj drugih prijav za... Gospod Peče, v imenu poslanske skupine? Ja,
               izvolite.</p>
            </sp>
            <sp xml:id="SDZ3-Redna-13-2002-02-26.sp118">

               <speaker>VALENTIN POHOREC:</speaker>

               <p>Hvala lepa. Čisto kratek bom.</p>
            </sp>
            <sp xml:id="SDZ3-Redna-13-2002-02-26.sp119">

               <speaker>PODPREDSEDNIK DR. MIHA BREJC:</speaker>

               <p>Oprostite, gospodu Pečetu sem dal besedo. Oprostite.</p>
            </sp>
            <sp xml:id="SDZ3-Redna-13-2002-02-26.sp120">

               <speaker>VALENTIN POHOREC:</speaker>

               <p>Se opravičujem.</p>
            </sp>
            <sp xml:id="SDZ3-Redna-13-2002-02-26.sp121">

               <speaker>SAŠO PEČE:</speaker>

               <p>Hvala. Zelo na kratko: v Slovenski nacionalni stranki predloga zakona ne podpiramo.
           </p>
            </sp>
            <sp xml:id="SDZ3-Redna-13-2002-02-26.sp122">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Pohorec, izvolite.</p>
            </sp>
            <sp xml:id="SDZ3-Redna-13-2002-02-26.sp123">

               <speaker>VALENTIN POHOREC:</speaker>

               <p>Hvala za besedo. Zelo kratek bom. Z ozirom na to, da naša poslanska skupina oziroma
               stranka podpira vstop Slovenije v Nato, se zavedamo, da ne moremo biti eno na eni
               strani, drugo na drugi, bomo podprli tudi spremembo tega zakona. Hvala.</p>
            </sp>
            <sp xml:id="SDZ3-Redna-13-2002-02-26.sp124">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Levič v imenu stranke mladih - SMS.</p>
            </sp>
            <sp xml:id="SDZ3-Redna-13-2002-02-26.sp125">

               <speaker>PETER LEVIČ:</speaker>

               <p>Hvala lepa, gospod podpredsednik. V Stranki mladih Slovenije nasprotujemo spremembam
               8. člena pomorskega zakonika, s katerim bi dopustili prehod naših ozemeljskih voda
               tujim ladjam na jedrski pogon in ladjam z jedrsko oborožitvijo. Prepričani smo, da je
               za vse oglede jedrske oborožitve in ladij na jedrski pogon zadosti možnosti v lukah
               držav lastnic teh ladij in oborožitve.</p>
               <p>Prav tako ne vidimo nikakršne realne potrebe, da k nam na obiske prihajajo
               predstavniki zveze Nato, prav na ladjah z jedrskim pogonom in jedrsko oborožitvijo na
               krovu, saj imajo vendar vse svetovne vojaške velesile zadostno število ladij, katerih
               pogoni in oborožitev ni tako sporna, kot je jedrska.</p>
               <p>V Stranki mladih Slovenije se ne strinjamo s predlagateljem, da omejitev plutja
               tujih vojaških ladij in podmornic na jedrski pogon predstavlja probleme pri
               vključevanju slovenske zveze v Nato. Na to oviranost po naših informacijah ni do
               sedaj opozoril še noben predstavnik zveze Nato. V tem predlogu v Stranki mladih
               Slovenije vidimo le željo po vnaprejšnjem ugajanju in servilnost naše države, kar pa
               je nesprejemljivo in nepotrebno.</p>
               <p>Slovenija še ni povabljena v zvezo Nato, o podpori vključitve v zveze Nato na
               referendumu še niso odločili državljani Republike Slovenije. In to sta dva temeljna
               argumenta, ki govorita v prid temu, da je popolnoma nesmiselno prehitevati dogodke in
               prilagajati našo zakonodajo stanju, ki še sploh ne obstaja. Hvala lepa.</p>
            </sp>
            <sp xml:id="SDZ3-Redna-13-2002-02-26.sp126">

               <speaker>PODPREDSEDNIK DR. MIHA BREJC:</speaker>

               <p>Hvala. S tem smo zaključili predstavitve stališč poslanskih skupin. Hkrati pa je
               tudi ura 18. Za jutri imamo torej najprej dve pisni prijavi k razpravi in zato danes
               zaključujem delo državnega zbora. Jutri ob desetih nadaljujemo s to točko in potem po
               dnevnem redu naprej. Na svidenje. <title><stage>(SEJA JE BILA PREKINJENA 26.FEBRUARJA 2002 OB
                  18.00 URI.)</stage></title>
               </p>
            </sp>
         </div>
      </body>
   </text>
</TEI>
