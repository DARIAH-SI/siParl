<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-12-2002-01-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9CE9C850ECE89C5AC1256B510042A08E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=9CE9C850ECE89C5AC1256B510042A08E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-12-2002-01-25.DZ" n="12">
               <name>Redna</name>
               <date when="2002-01-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-12-2002-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 12. seje</stage>
            <stage type="date">(25. januar 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.08 uri. </stage>


            <sp xml:id="SDZ3-Redna-12-2002-01-25.sp1">

               <speaker>PREDSEDNIK BORUT PAHOR:</speaker>

               <p>Vabim kolegice poslanke in kolege poslance, da pridejo v veliko razpravno dvorano
               državnega zbora. Nadaljevali bomo 12. sejo. Prešli bomo na 25. točko, na obravnavo
               interpelacije, zato vas vabim, da pridete v dvorano.</p>
               <p>Ponovno vabim vse kolegice poslanke in kolege poslance, da pridejo iz preddverja v
               dvorano državnega zbora. Prosim, da odbori oziroma komisije prekinejo delo in
               omogočijo, da se poslanke in poslanci udeležijo razprave v dvorani.</p>
               <p>Začeli bomo nadaljevanje 12. seje. Pred tem vas bom seznanil s sklepom, ki ga je
               zboru predložila mandatno-imunitetna komisija.</p>
               <p>Kolegice in kolegi poslanci, dober dan! Pozdravljeni na nadaljevanju 12. seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti nekateri naši
               kolegi in kolegice: kolegica Lavričeva, kolega dr. Merlo, kolegica Majnikova, kolega
               Malovrh, Fabjan, Gračner, Vučko, Kopušar in kolega Barovič. Vsi ostali pa bi sicer
               morali biti navzoči v dvorani.</p>
               <p>Lepo vas bom prosil, da s pritiskom na tipko <q>"kvorum"</q> ugotovimo navzočnost v
               dvorani. Mislim, da ena poslanska skupina ni navzoča. Prosim, da ugotovimo
               navzočnost. Ja, treba bo počakati, da se nam pridruži še ena od poslanskih skupin.</p>
               <p>Verjamem, da so za tako pomembno točko dnevnega reda potrebni dodatni posveti, kljub
               temu mora državni zbor normalno opravljati svoje delo.</p>
               <p>Vabim kolegice in kolege, da vnovič preverimo navzočnost v dvorani. Prosim, da
               ugotovimo navzočnost v dvorani. Pritisnite, prosim, tipko <q>"kvorum"</q>. Ugotavljamo
               navzočnost v dvorani. V dvorani je navzočih 55 poslank in poslancev; državni zbor
               Republike Slovenije je sklepčen in lahko odloča.</p>
               <p>Na današnje nadaljevanje seje je bil povabljen minister za okolje in prostor mag.
               Janez Kopač, ki je med nami in ga lahko pozdravimo. Prav tako pozdravljam vse
               prisotne in jim želim prijeten dan.</p>
               <p>Današnje nadaljevanje 12. seje bomo pričeli z obravnavo 25. točke dnevnega reda, to
               je interpelacija o delu in odgovornosti ministra za okolje in prostor mag. Janeza
               Kopača.</p>
               <p>Še prej pa bomo - prosim za mir v dvorani! - obravnavali sklep, ki ga je zboru
               predložila mandatno - imunitetna komisija v zvezi z opravljanjem funkcije poslancev.
               Gre za določitev kandidata, ki je v skladu s 17. členom zakona o volitvah v državni
               zbor postal poslanec za preostanek mandatne dobe, namesto poslanca, ki mu je prenehal
               mandat.</p>
               <p>Državni zbor je dne 24. januarja letos ugotovil, da je poslancu Igorju Bavčarju
               prenehal mandat. Republiška volilna komisija je zboru posredovala ugotovitev, da je
               mandat bivšega poslanca Igorja Bavčarja prešel na gospoda Romana Jakiča. Ugotovitev
               je danes obravnavala mandatno - imunitetna komisija, ki je zboru pisno poročala.
               Poročilo komisije ste prejeli danes na klop. Želi poročevalec komisije besedo? <stage>(Ne
               želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki
               poslanskih skupin?<stage>(Prav tako ne.)</stage> Želi besedo kdo od poslank in poslancev? <stage>(Ne.)</stage> Ker
               ne želi nihče razpravljati, prehajamo na odločanje o naslednjem predlogu sklepa:
               Potrdi se poslanski mandat gospodu Romanu Jakiču, rojenemu 1.5.1967, stanujočemu
               Neubergerjeva 25, Ljubljana. O tem glasujemo. Prosim. Glasujemo o potrditvi mandata
               kolegu Romanu Jakiču. Navzočih je 53 kolegic in kolegov. 50 jih je bilo za, nihče
               temu ni ugovarjal.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet.</p>
               <p>Na podlagi priporočila poslovniške komisije zboru tudi predlagam, da sprejme še
               naslednji predlog sklepa: Poslanec Roman Jakič še naprej opravlja funkcijo člana,
               nadomestnega člana oziroma člana in vodje v delovnih telesih oziroma delegacijah,
               katerih član, nadomestničlan oziroma član in vodja je bil, dokler je na podlagi
               drugega odstavka 14. člena zakona o poslancih opravljal funkcijo poslanca. Želi kdo v
               zvezi s tem besedo? Ugotavljam, da nihče. Zato zaključujem razpravo in o tem predlogu
               sklepa glasujemo. Prosim, da se opredelite do predloga. V dvorani je navzočih 48
               poslank in poslancev. 43 jih je bilo za, nihče temu predlogu ni ugovarjal.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je sprejet. <stage>/Aplavz./</stage></p>
               <p>Prosim za mir v dvorani. Vsi delimo veselje ob prihodu kolega Jakiča v dvorano.</p>
               <p>Prehajamo na <title>25. TOČKO DNEVNEGA REDA, TO JE NA OBRAVNAVO INTERPELACIJE O DELU IN
                  ODGOVORNOSTI MINISTRA ZA OKOLJE IN PROSTOR MAG. JANEZA KOPAČA.</title> Interpelacijo
               je vložila skupina 24 poslank in poslancev, s prvopodpisanim mag. Andrejem Vizjakom.
               Skladno s četrtim odstavkom 284. člena poslovnika državnega zbora - prosim za mir v
               dvorani, dokler ne bo miru v dvorani, ne bom nadaljeval seje, kolega Feri Horvat.
               Skladno s četrtim odstavkom 284. člena poslovnika državnega zbora je bila
               interpelacija poslana ministru za okolje in prostor mag. Janezu Kopaču. Odgovor na
               vloženo interpelacijo ste prejeli z dopisom dne 26.10.2001. Skupina 24 poslank in
               poslancev je dne 16.11.2001 dopolnila in razširila interpelacijo. S tem v zvezi je
               minister odgovoril dne 14.12.2001. Sprašujem predstavnika predlagateljev, ali želi
               besedo. <stage>(Želi besedo.)</stage> V imenu skupine poslank in poslancev bo vsebino interpelacije
               predstavil mag. Vizjak. Imate besedo, mag. Vizjak.</p>
            </sp>
            <sp xml:id="SDZ3-Redna-12-2002-01-25.sp2">

               <speaker>MAG. ANDREJ VIZJAK:</speaker>

               <p>Hvala lepa za besedo, gospod predsednik. Spoštovani gospod minister, predstavniki
               vlade! Spoštovane poslanke in poslanci! Spoštovana slovenska javnost! Na podlagi 118.
               člena Ustave Republike Slovenije ter 284. člena Poslovnika državnega zbora je 24
               poslancev 3.10.2001 vložilointerpelacijo o delu in odgovornosti ministra za okolje in
               prostor mag. Janeza Kopača, zaradi:</p>
               <p>1. kršitve 113. člena Ustave Republike Slovenije v povezavi s 104. členom Ustave
               Republike Slovenije in neizvajanjem 11. člena Zakona o zagotovitvi sredstev za
               odpravo posledic suše, neurja s točo, plazenja tal in sluzenja morja v letu 2000;</p>
               <p>2. podpisa škodljive pogodbe o toplotni obdelavi živalskih odpadkov za začasno
               skladiščenje pred sežiganjem in zlorabe uradnega položaja ali uradnih pravic ter
               kršitve 2. člena zakona o javnih financah;</p>
               <p>3. zaradi kršitve 2. in 3. člena Zakona o spodbujanju skladnega regionalnega
               razvoja;</p>
               <p>4. zavajanja poslancev državnega zbora in javnosti po 263. členu Poslovnika
               državnega zbora glede nezakonite zasebne gradnje in v zvezi s tem kršenja 7., 33. in
               45. člena zakona o graditvi objektov ter 2. člena zakona o urejanju naselij in drugih
               posegov v prostor;</p>
               <p>5. zaradi kršenja 3. člena Uredbe o podelitvi rudarske pravice imetnikom dovoljenj
               za raziskovanje oziroma pridobivanje mineralnih surovin.</p>
               <p>Ter, v dopolnitvi interpelacije, še dve točki. In sicer:</p>
               <p>6. kršitev določil Zakona o pogojih koncesije za izkoriščanje energetskega potenciala
               Spodnje Save zaradi opustitve ureditve koncesijskih razmerij ter</p>
               <p>7. nezakonitega vodenja postopka priprave lokacijskega načrta za sanacijo in
               doinstalacijo hidroelektrarne Moste.</p>
               <p>Zato na podlagi 118. člena Ustave Republike Slovenije podpisani poslanci predlagamo,
               da Državni zbor Republike Slovenije po končani razpravi o interpelaciji o delu in
               odgovornosti ministra za okolje in prostor, sprejme naslednji sklep: Zaradi kršitve
               ustave Republike Slovenije, zakonov in podzakonskih predpisov se minister mag. Janez
               Kopač razreši funkcije ministra za okolje in prostor.</p>
               <p>V nadaljevanju bom po sklopih predstavil obrazložitev predlagane interpelacije, ki
               vsak posebej in seveda tudi vsi skupaj govorijo, da je za tako odgovoren položaj, kot
               je minister za okolje in prostor, potrebno izvoliti novega človeka. In tu bi se
               navezal tudi na včerajšnjo odločitev, takega nekonfliktnega, ki ne ponavlja številnih
               napak v tako kratkem časovnem obdobju.</p>
               <p>Najprej obrazložitev 1. točke, to je kršitve 113. člena Ustave Republike Slovenije,
               v povezavi s 104. členom Ustave Republike Slovenije in neizvajanjem 11. člena Zakona
               o zagotovitvi sredstev za odpravo posledic suše, neurja s točo, plazenja tal in
               sluzenja morja v letu 2000. V skladu s 113. členom Ustave Republike Slovenije
               izrečejo ministri po imenovanju prisego pred državnim zborom Republike Slovenije.
               Prisego, ki jo je poimenovanju za ministra za okolje in prostor izrekel tudi mag.
               Janez Kopač, določa 104. člen ustave in se glasi: <q>"Prisegam, da bom spoštoval ustavni
               red, da bom ravnal po svoji vesti in z vsemi svojimi močmi deloval za blaginjo
               Slovenije."</q> Glede na 2. členustave je Slovenija pravna država, kjer je ustavni red
               določen z ustavo, zakoni, podzakonskimi predpisi in drugimi splošnimi predpisi.</p>
               <p>V televizijskem dnevniku na TV Slovenija je dne 14. avgusta 2001 po 19.30 uri v
               prispevku sodeloval z izjavo tudi minister za okolje in prostor mag. Janez Kopač.
               Tema prispevka je bilo izvajanje zakona o zagotovitvi sredstev za odpravo posledic
               suše, neurja s točo, plazenja tal in sluzenja morja v letu 2000, ki ga je državni
               zbor sprejel septembra leta 2000. Po tem zakonubi morali kmetje v občinah na
               severozahodu države in v Posavju, ki jih je prizadela katastrofalna suša, pridobiti
               približno osem milijard slovenskih tolarjev pomoči iz državnega proračuna. Slaba
               tretjina denarja je bila izplačana v letu 2000, potem pa se je z zagotavljanjem
               sredstev za izvajanje zakona zapletlo.</p>
               <p>Kmetje so se naveličali potrpežljivega čakanja in so zagrozili s stavko, minister za
               okolje in prostor, mag. Janez Kopač, pa je v sklopu prispevka na omenjenem
               televizijskem dnevniku podal naslednjo izjavo: <q>"Žal pa moram reči, da že sedaj, v tem
               hipu, se mi zdi nerealno, da bi čisto vse, kar je zakon obljubil, izpolnili. Jaz
               upam, da bo čim večji del izplačan že letos, morda pa kakšen del ne bo izplačan
               nikoli."</q> Vlada Republike Slovenije in posamezni ministri sestavljajo izvršno vejo
               oblasti in so v skladu z zakonom dolžni izvajati sprejete zakone. S stališča pravne
               države in v ustavi določenega ustavnega reda nima nihče, še zlasti pa ne minister,
               pravice presojati in odločati, katere sprejete zakone je realno izvajati in katerih
               ne. S strani pravne države je nedopustno, da minister smatra sprejete zakone za
               obljube, še bolj nedopustno pa je, da minister za okolje in prostor, Janez Kopač,
               napoveduje in zastopa stališče, da je kljub sprejetemu zakonu nerealno pričakovati
               njegovo izvajanje, še zlasti ob tem podatku, da je bil po tem zakonu sprejet tudi
               zakon o proračunu oziroma proračunu Republike Slovenije, ki bi moral na primerni
               postavki zagotoviti ta sredstva.</p>
               <p>S tem se tudi kaže, da je vladna koalicija sprejela številne zakone v smislu obljub
               državljankam in državljanom in da jih kasneje seveda tudi nima namena izvajati, kar
               je ne nazadnje tudi jasno napisano v odgovoru na interpelacijo, češ, zakon sam po
               sebi še nič ne pomeni, če za to ni ustrezne proračunske postavke oziroma sredstev na
               proračunski postavki v zadostni višini.</p>
               <p>Dejstvo je, da je vlada Republike Slovenije po tej izjavi ministra Janeza Kopača
               sprejela odločitve, na podlagi katerih je bil preostali del po zakonu o zagotovitvi
               sredstev za odpravo posledic suše, neurja s točo, plazenja tal in sluzenja morja
               kmetom tudi izplačan. To pomeni, da so bile takrat realne možnosti, proračunske
               možnosti v celoti izvesti sprejeti zakon. Po tej strani je zato izjava ministra poleg
               nedopustnosti vluči pravne države tudi zavajajoča, saj je minister kljub realnim
               finančnim možnostim, kar se je tudi kasneje izkazalo, v izjavi trdil drugače in zakon
               poimenoval obljubo in izvajanje zakona poimenoval nerealno.</p>
               <p>Ocenjujemo, da je minister mag. Janez Kopač z zgoraj navedeno izjavo deloval v
               nasprotju z dano prisego v državnem zboru ter v posmeh pravni državi in sebi podelil
               diskrecijsko pravico glede izvajanja zakona, 11. člena citiranega zakona, ki je
               jasen: <q>"Nakazilo sredstev po tem zakonu opravi ministrstvo za okolje in prostor na
               podlagi sklepa komisije. Za zavarovanje nakazila po tem zakonu občine pred nakazilom
               sredstev izročijo ministru za okolje in prostor akceptne naloge in akceptne izjave."</q>
               Zakonski pogoji za izplačilo so torej jasni in minister bi jih seveda moral tudi
               spoštovati.</p>
               <p>Obrazložitev 2. točke:</p>
               <p>Ministru za okolje in prostor mag. Janezu Kopaču očitamo tudi sklenitev škodljive
               pogodbe z družbo Koto. Minister je s podpisom pogodbe o toplotni obdelavi klavniških
               odpadkov zlorabil uradni položaj oziroma uradne pravice ter je kršil tudi zakon o
               javnih financah s tem, da je deloval v nasprotju s cilji proračuna in načeli zakona
               <stage>(po 2. členu zakona o javnih financah)</stage>.</p>
               <p>Na ozemlju Republike Slovenije nastaja letno okoli 70.000 ton živalskih odpadkov.
               Pri tem je treba poudariti, da je zgolj 6.000 ton, to je cca 8% živalskih odpadkov z
               visokim tveganjem in jih je dejansko treba toplotno obdelati v posebnih kafilerijah
               ter sežgati pri temperaturi več kot 900 stopinj Celzija v sežigalnicah, ter 8.000 ton
               odpadkov s specifičnim tveganjem, za katere naj bi veljal isti postopek predelave po
               priporočilih. Pri tem se sklicujemo na podatke ministrstva za okolje in prostor.
               Slovenija za razliko od ostalih evropskih držav ne odstranjuje oziroma ne zbira
               ločeno odpadkov na podlagi razlikovanja med odpadki s specifičnim tveganjem, visokim
               tveganjem in nizkim tveganjem. Vse odpadke odstranjujemo skupaj, kar bistveno poveča
               stroške. Žal, doslej glede tega ni storjenega nič in zaradi tega se tudi dela velika
               gospodarska škoda. Žal pa je tudi odstranjevanje v dveh fazah, ki vsaka posebej
               predstavlja strošek, zelo negospodarno. Najprej jih torej toplotno obdelamo, nato pa
               sledi sežig.</p>
               <p>Po podatkih ministrstva za okolje in prostor so skupni stroški cca 60 slovenskih
               tolarjev za kilogram in jih plačuje Slovenija in za približno 20 odstotkov presegajo
               povprečne stroške v Evropski uniji, kjer ti stroški znašajo 51 tolarjev za kilogram.
               Seveda mi plačujemo, to se pravi v Sloveniji plačujemo celotni paket, to se pravi
               tuditistih 80 procentov živalskih odpadkov z nizkim tveganjem, ki bi jih bilo mogoče
               predelati za popolnoma druge namene in jih seveda uporabiti tudi nadalje.</p>
               <p>Na Hrvaškem znaša termična obdelava, preračunana v tolarje, 16 tolarjev za kilogram,
               medtem ko na Nizozemskem poznajo popolnoma ločeno zbiranje kar petih kategorij
               živalskih odpadkov in ostankov, kar znaša v višini 28 slovenskih tolarjev za
               kilogram. Stroški, ki bodo bremenili državo Slovenijo in izhajajo neposredno iz
               pogodbe s podjetjem Koto, presegajo 1,6 milijarde slovenskih tolarjev. Seveda v to
               ceno ni vštet davek na dodano vrednost.</p>
               <p>Cena je po mnenju finančnega ministrstva tako visoka zaradi nesprejemljivih postavk,
               kot so prevozni stroški, pričakovana inflacija, revalorizacija primanjkljaja, donos
               na vloženi kapital in amortizacija novih investicij. V strukturi skupnega zneska
               znaša samo amortizacija nekaj več kot 10 milijonov tolarjev oziroma 110 milijonov
               tolarjev. Amortizacija novih investicij pa 395 milijonov tolarjev. Sklicujemo se,
               opozarjam na to, zgolj na podatke, ki izhajajo iz ministrstva za okolje in prostor.
               In seveda neposredno iz pogodbe.</p>
               <p>Poudarili bi, da v Evropi nedvomno poznajo cenejše načine odstranjevanja klavničnih
               odpadkov, bodisi tako, da manj nevarne odpadke predelajo v hrano za male živali,
               bodisi da jih zakopljejo ali kompostirajo. Stroški zakopavanja se gibljejo med 6.500
               in 17 tisoč tolarji na tono odpadkov. Pri nas pa stroški za odstranjevanje odpadkov v
               višini 60 tisoč slovenskih tolarjev plačujejo klavnice, ki sploh niso bile povabljene
               k pogajanjem z omenjenim podjetjem.</p>
               <p>Mogoče so tudi zato nekateri vladni pogajalci v pogajanjih z upravljavcem kafilerije
               Koto zmotno domnevali, da država kupuje proizvod, ki je zgolj trenutno izgubil na
               vrednosti, kar minister tudi sam priznava. Mogoče je tudi zato Slovenija prisiljena
               izvajati najdražjo obliko odstranjevanja živalskih odpadkov, torej najprej toplotno
               obdelavo, skladno s predpisi za področje veteritarstva, nato pa še sežig pod pogoji,
               ki veljajo za predelane živalske beljakovine in maščobe iz živalskih odpadkov z
               visokim in specifičnim tveganjem.</p>
               <p>Poudarjam še enkrat, da je nedopustno, da država s pozicije močnejšega pogodbenega
               partnerja, ki regulira lahko tudi pravila, pristane na podrejen položaj in pristane
               na pogoje, ki jih je monopolist zahteval od nje, in seveda to, kar ne nazadnje
               plačujejo klavnice in seveda tudi potrošniki pri vsakodnevnem nakupu mesa v mesnicah.</p>
               <p>Minister tudi ne zanika, temveč se opravičuje, da je bila država prisiljena izvajati
               najdražjo obliko odstranjevanja živalskih odpadkov zaradi monopolnega položaja
               podjetja Koto ter tudi prisiljena plačati ceno za storitev toplotne obdelave, ki jo
               oblikuje in ponudi uprava družbe Koto. Vsak državljan dobro ve, da ob celoti
               instrumentov, ki jih ima država... na voljo v razmerju do zasebnega podjetja, da je
               zelo težko izsiliti. Lahko pa se zgodi v primeru zlorabe vladnega položaja ali
               uradnih pravic, kakor tudi neustreznega in neresnega dela v službi.</p>
               <p>V interpelaciji smo tudi poudarili, da je podpisu pogodbe o naročilu za toplotno
               obdelavo odpadkov zaradi začasnega skladiščenja pred sežiganjem nasprotovalo tudi
               ministrstvo za finance, kakor tudi veterinarska uprava, kar je razvidno iz prilog v
               interpelaciji. Jasno je bilo poudarjeno, da ni razviden predmet pogodbe, kakor tudi
               ni razvidna pravna podlaga za sklenitev pogodbe. Pogodba je bila kljub temu
               sklenjena. V odgovoru na dopolnitev in razširitev interpelacije z dne 13.12.2001
               minister poudarja, da se je pogodba uskladila na nivoju vlade. Zanima nas torej,
               zakaj se omenjene pripombe niso upoštevale v sami vsebini pogodbe.</p>
               <p>Kalkulacije, ki so upoštevane v ceni, so povsem nesprejemljive in predstavljajo 53
               odstotkov dodanih stroškov, kar pomeni, da bi cena znašala kvečjemu cca 20 tolarjev
               na kilogram odpadkov in ne 41,5 tolarja na kilogram odpadkov, kot to predvideva
               pogodba. Zato poudarjamo, da bi odgovor ministra Kopača moral temeljiti na
               kalkulaciji stroškov pred 1.12.2001 in po njem. Pred nastopom teh tako imenovanih
               izrednih razmer cena za isto storitev ne predvideva kalkulacij, ki jih ne razume niti
               finančno ministrstvo, temveč je bila cena na kilogram vhodne surovine cca 20
               tolarjev, sedaj pa je najmanj 41,5 slovenskih tolarjev. Seveda je ktej ceni potrebno
               še dodati najmanj stroške prevoza in stroške sežiganja, kar poveča stroške na
               kilogram prevzetega odpadka na slabih 60 tolarjev. Za lažjo predstavo je potrebno
               pomnožiti s predvidenimi 33 tonami odpadkov. Seveda, vse finančno breme v končni
               instanci pade na davkoplačevalce, na klavnice in seveda na državljanke in državljane
               pri nakupu mesa.</p>
               <p>Škodljivost omenjene pogodbe je večplastna, saj omogoča podjetju Koto, da tudi
               odkloni odvoz izredno nevarnih kužnih odpadkov in s tem neposredno ogrozi slovensko
               živinorejo ter povzroči neposredno ogroženost zdravja in zdravega življenjskega
               okolja.</p>
               <p>Tudi ravnanje ministrstva za okolje in prostor pri iskanju rešitve za sežig kostne
               moke in odpadnih maščob je bilo v situaciji neprimerno s stališča javnih financ in je
               bilo razsipno. Ministrstvo za okolje in prostor je sklenilo pogodbo o izvozu
               omenjenih surovin po izjemno visoki ceni, čeprav je bilo za poznavalce že takrat
               jasno, da je sežig mogoč na domačih energetskih napravah. Poskusi sežiga so
               opravljeni na napravah, ki niso omogočale hitre rešitve, in v okoljih, kjer se je
               lahko računalo na burno nasprotovanje občanov, in to je bil tudi cilj, zakaj se ni
               nadaljevalo sežiganje v domačem okolju.</p>
               <p>Skratka, na podlagi te škodljive pogodbe bodo slovenski klavničarji prizadeti, saj
               morajo te nesprejemljive pogoje, pod katerimi je ministrstvo sklenilo pogodbo,
               prevzeti oni. V pogajanjih niso sodelovali, in še najpomembnejše je tudi to, da bodo
               seveda te stroške v končni fazi plačevali potrošniki v klavnicah Upam, da bodo
               slovenski davkoplačevalci enkrat spoznali to povezavo med vlado in med temi računi,
               ki jih vsakodnevno plačujejo, med cenami, ki se dvigajo, in med davki, ki se
               dvigajo.</p>
               <p>Tretja točka interpelacije očita ministru Janezu Kopaču kršitve 2. in 3. člena
               Zakona o spodbujanju skladnega regionalnega razvoja. Minister mag. Janez Kopač je
               kršil 2. in 3. člen zakona o spodbujanju skladnega regionalnega razvoja s tem, da je
               brez vseh strokovnih argumentov kot resorni minister predlagal Vladi Republike
               Slovenije sedež holdinga slovenskih elektrarn v Ljubljani. Holding slovenskih
               elektrarn združuje dravske, savske in soške elektrarne, Termoelektrarno Brestanica in
               Termoelektrarno Šoštanj ter Premogovnik Velenje, s tem, da veriga elektrarn na Dravi
               pridobiva kar 80% vodne energije v Sloveniji.</p>
               <p>Z ustanovitvijo sedeža v prestolnici je dodatno spodbudil že tako perečo
               centralizacijo, s katero se Slovenija ubada že vrsto let. In je v nasprotju tudi z
               Evropsko listino lokalne samouprave, ki zagotavlja in zagovarja policentrični razvoj.
               Centralizem je namreč osnovni vir zastojev in napetosti, tako v gospodarskem,
               ekonomskem in političnem smislu in je vsestransko škodljiv, ker zavira hitrejši in
               bolj uravnotežen razvoj Republike Slovenije. Odločitev o sedežu je namreč zelo
               pomembna. Z vidika organizacije izgradnje petih elektrarn na spodnjem toku Save in
               projektov, vrednih skoraj milijardo mark. Celotna organizacija ustanovitve holdinga
               bo bistveno vplivala tudi na to, kdo bo projekt načrtoval in izvajal. V razvitih
               državah je po poslovnih običajih običajno, da se sedež določi v kraju, kjer se
               dejavnost odvija oziroma kjer je največ njegovega kapitala. Na podlagi teh kriterijev
               bi moral biti sedež v Mariboru in ne v Ljubljani, saj veriga na reki Dravi pridobiva
               kar 80% vodne energije v Sloveniji. Njihovi prihodki so največji med elektrarnami,
               stroški na enoto proizvedene električne energije pa med najnižjimi med vsemi
               elektrarnami v Sloveniji.</p>
               <p>Izjava ministra Janeza Kopača, ki jo je dal v Odmevih 24.7.2001, da je eden glavnih
               argumentov glede odločitve sedeža v Ljubljani ta, da premore le Ljubljana ustrezen
               kader za vodenje holdinga, je povsem neutemeljena in žali številne Slovenke in
               Slovence, ki seveda živijo širom po naši državi. Prav takšno razmišljanje ministra
               sodi k vnovični in zmeraj pričujoči in ponavljajoči se centralizaciji, kajti je
               zgodba, ki je sama v sebe zapletena, in tam, kjer je kader, so seveda enote
               institucij, tam kjer so enote, je kader in zgodbe ni nikoli konec. S to interpelacijo
               želimo presekati to prakso, ki je povzročila tako neskladen razvoj Slovenije in
               seveda takšno stanje, da so nekatere regije na robu ogroženosti glede samega razvoja
               in seveda tudi glede kvalitete življenja. Ponovno poudarjam, da takšna izjava žaljiva
               za vse ostale regije, predvsem pa tudi za mariborsko regijo, popolnoma ignorira
               strokovne kriterije, tehnične, prostorske in kadrovske argumente, ki so bili v prid
               sedežu holdinga v Mariboru. Nestrokovnosti in neizkušenosti Dravskim elektrarnam ni
               mogoče očitati, saj so med drugim tudi uspešno sklenili zahtevno prenovo svojih treh
               elektrarn ter pričeli obnavljati še dve elektrarni z denarjem iz amortizacije.</p>
               <p>Nesprejemljivo je, da bi ob vseh teh kriterijih, ki jih izpolnjuje Maribor, vso
               dejavnost prenesli v en sam center, in sicer v Ljubljano, v kateri se že
               koncentrirajo tudi drugi sedeži pomembnih institucij. Da gre za politično odločitev
               in grobo kršitev zakona o spodbujanju skladnega regionalnega razvoja, kažejo tudi
               dejanski kazalci te odločitve. V Mariboru je usposobljena strokovna ekipa za
               izvajanje nalog holdinga, nakup nepremičnin v Mariboru je cenejši kot v Ljubljani in
               v Mariboru je že zgrajen objekt, ki predstavlja polovico vrednosti holdinga, to so
               Dravske elektrarne Maribor. Minister Kopač je pri odločitvi o sedežu holdinga posegel
               in presegel poleg vseh dejanskih kriterijev v prid sedežu v Mariboru, prezrl oziroma
               ni upošteval tudi podpisov 52 poslancev državnega zbora Republike Slovenije in cca
               40.000 podpisov državljank in državljanov Republike Slovenije, ki so podpisali v prid
               in podporo sedežu holdinga v Mariboru. Na ta način se je minister Kopač, ki se je ves
               čas trudil in poudarjal, da ne želi, da je to političen projekt, v končni oceni
               opredelil politično in s tem kršil veljavno zakonodajo o skladnem regionalnem
               razvoju.</p>
               <p>Na podlagi te odločitve je minister kršil osnovne cilje in načela 2. in 3. člena
               zakona o spodbujanju skladnega regionalnega razvoja, saj je s to odločitvijo
               neposredno povzročil zaviranje uravnoteženega gospodarskega, socialnega in
               prostorskega vidika razvoja, povečal razlike v gospodarski razvitosti med regijami
               ter zavrl izvajanje regionalne strukturne politike na celotnem ozemlju Republike
               Slovenije.</p>
               <p>V nadaljevanju bom obrazložil 4. točko interpelacije, ki očita mag. Janezu Kopaču,
               ministru za okolje in prostor, zavajanje poslancev državnega zbora in javnosti po
               263. členu poslovnika državnega zbora glede nezakonite zasebne gradnje in v zvezi s
               tem kršenja 7., 33. in 45. člena zakona o graditvi objektov ter 2. člena zakona o
               urejanju naselij in drugih posegov v prostor.</p>
               <p>Na zaslišanju ob kandidaturi za imenovanje za funkcijo ministra za okolje in prostor
               v matičnem delovnem telesu državnega zbora je mag. Janez Kopač izjavil, da je njegova
               trditev, da je devet let čakal na gradbeno dovoljenje, potem pa je začel graditi brez
               njega, da je ta izjava netočna in jo je zanikal <stage>(izjava mag. Janeza Kopača je v
               prilogi interpelacije)</stage>. Ta trditev in zanikanje je v nasprotju z dostopnimi in javno
               pridobljenimi podatki in dokumenti in pomeni grobozavajanje ne le javnosti, ampak
               tudi poslank in poslancev, ki so odločali o ministrovem imenovanju, ter poleg tega za
               skrajno sporno moralno dejanje, ki ni vredno zaupanja v ministra za okolje in
               prostor, mag. Janeza Kopača.</p>
               <p>Svoje navedbe oziroma navedbe iz obrazložitve utemeljujemo z naslednjimi: Mag. Janez
               Kopač je minister za okolje in prostor, ki je v vladi odgovoren med drugim tudi za
               zakonitost posegov v prostor in s tem legalnost gradenj, in je kršil zgoraj navedena
               določila zakonov. Ob tem pa je minister tudi nekako glava, streha odločitvam, s
               katerim se omogoča odstranitev črnih gradenj v Republiki Sloveniji.</p>
               <p>Mag. Janez Kopač je namreč v Vižmarjih zgradil poslovno stanovanjski objekt, ki ga
               je pred leti prodal. Po podatkih, kljub javnemu zanikanju ministra, objekt še danes
               nima pravnomočnega gradbenega dovoljenja. Gradbeno in lokacijsko dovoljenje za objekt
               si je minister sicer pridobil leta 1989, vendar pa se že pri začetku gradnje ni držal
               pogojev gradnje iz dovoljenja oziroma gradbene dokumentacije in veljavnega
               zazidalnega načrta, saj je pri začetni gradnji presegel dovoljeno velikost hiše. Ta
               dejstva podkrepljujejo tudi kasnejše pritožbe sosedov, zaradi česar je bila gradnja
               leto dni kasneje s strani pristojne inšpekcije zaustavljena, gradbeno dovoljenje pa
               tudi razveljavljeno.</p>
               <p>Skratka, minister je pričel gradnjo na podlagi neustreznega gradbenega dovoljenja,
               storil je kršitev, ki jo storijo marsikateri državljani in državljanke Republike
               Slovenije, ker se ne držijo, seveda, veljavnih dovoljenj in veljavnih predpisov.
               Vendar, kot pravimo, riba smrdi pri glavi in mislim, da je minister dolžan po ustavi
               in po morali delati tisto, kar je v skladu z zakonom, in če tega ne dela, tudi ne
               more biti minister.</p>
               <p>Na podlagi tega, seveda, je minister Kopač zaprosil za spremembo gradbenega
               dovoljenja, usklajenega z začeto gradnjo. To je bilo dokončno spremenjeno šele leta
               1997, vendar zaradi mnogih sporov še danes ni pravnomočno. Tudi v javnih odzivih na
               očitke o črnograditeljstvu minister posredno sam potrjuje trditve, da kot graditelj
               in investitor ni v celoti spoštoval veljavnih dovoljenj. Če je namreč mag. Janez
               Kopač začel graditi oziroma z gradnjo pričel leta 1989, sam pa v odgovoru na članke o
               njegovem črnograditeljstvu v časopisu Mladina, objavljenem 17.9.2000, trdi, da je
               hiša, kakršna stoji danes, v zazidalnem načrtu že od leta 1994. Jasno je, da minister
               priznava, da je začel graditi 1989. leta, da je pa na podlagi že zgrajenega objekta
               nastala sprememba zazidalnega načrta, ki je obveljala šele vletu 1994 - to se pravi
               po zgrajenem objektu oziroma po pričetku gradnje objekta. Zato je tudi njegova izjava
               v tedniku Mladina istega dne, to se pravi 17.9., ko govori, da je od temeljev dalje
               vedno zidal izključno v skladu z veljavnim gradbenim dovoljenjem, zavajanje javnosti.
               Kajti v ustreznih dovoljenjih in tudi v izjavah ministra je jasno, da je bil objekt
               zgrajen že do prve kletne etaže in ne do temeljev.</p>
               <p>Po informacijah je črnograditeljstvo mag. Janez Kopač priznal tudi z odplačilom
               depozita za črne gradnje v višini 150 tisoč slovenskih tolarjev. Tudi tu je ravnal v
               nasprotju z veljavnim zakonom, ki je omogočil legalizacijo, takrat legalizacijo črnih
               gradenj, saj je bilo takrat vplačilo manjše, kot je zahteval in določal zakon. Zato
               postopka legalizacije za poslovno - stanovanjski objekt sploh ne bi smel začeti, ker
               ni vplačal v celoti depozita. Pri tem dejanju, ki se je sicer odvijalo pred nastopom
               mag. Janeza Kopača na funkcijo ministra za okolje in prostor, gre za tipičen primer
               črnograditeljstvain izigravanja veljavne zakonodaje. Saj gre za gradnjo objekta v
               neskladju s pridobljenim gradbenim dovoljenjem. Poleg tega je tudi sam večkrat
               izjavil, in s tem ni zavajal javnosti, da je posredno in s tem seveda tudi posredno
               potrjeval črnograditeljstvo da je pač na pridobitev gradbenega dovoljenja čakal 9
               let, vemo pa, da je objekt pričel graditi bistveno prej. Javnost tudi zavaja, ko
               govori o tem, da je gradnja v Vižmarjih sedaj legalizirana. Za svoje težave pri
               pridobivanju vseh potrebnih dovoljenj in kot opravičilo za začetek črne gradnje
               navaja birokratizem pri izdaji dovoljenja, čeprav teh težav ne bi imel, če bi, kot
               vsi ostali oziroma kot bi moral po veljavni zakonodaji, spoštoval veljavne predpise
               in gradil v gabaritih, kot je bilo določeno v gradbenem dovoljenju, v lokacijskem
               dovoljenju in seveda tudi v takrat veljavnih prostorsko - izvedbenih aktih pristojne
               občine.</p>
               <p>V 5. točki interpelacije predlagatelji očitamo ministru Janezu Kopaču kršitev
               oziroma kršenje 3. člena uredbe o podelitvi rudarske pravice imetnikom dovoljenja za
               raziskovanje oziroma pridobivanje mineralnih surovin. Vlada Republike Slovenije je na
               podlagi 105. člena, prehodnih in končnih določb zakona o rudarstvu, z uredbo o
               podelitvi rudarske pravice imetnikom dovoljenj za raziskovanje oziroma pridobivanje
               mineralnih surovin podelila rudarsko pravico za izkoriščanje 192 pravnim in fizičnim
               osebam. Do danes pa žal še niti eno razmerje in še niti ena pravica ni bila urejena z
               ustrezno koncesijsko pogodbo.</p>
               <p>V 6. točki oziroma po tej uredbi - nadaljujem še s 5. točko - po tej uredbi bi torej
               morala vlada s pravnimi in fizičnimi osebami, ki so pridobil rudarsko pravico po tej
               uredbi, v 6 mesecih po uveljavitvi skleniti koncesijsko pogodbo, sicer slednjim ta
               pravica preneha. Rok za podpis koncesijskih pogodb je potekel 15.5. leta 2001. Po
               podatkih uprave za rudarstvo pa ni bila podpisana do vložitve interpelacije še nobena
               pogodba s pravnimi in fizičnimi osebami, ki so pridobile rudarsko pravico, in po
               podatkih, ki jih imam danes, tudi še sedaj ni zaključen postopek podpisa teh
               koncesijskih pogodb.</p>
               <p>Na opozicijsko poslansko vprašanje na seji državnega zbora dne 25.9.2001 v zvezi s
               to tematiko je minister mag. Janez Kopač priznal, da koncesijske pogodbe še niso
               pripravljene in razposlane in da je s tem pač kršen rok v uredbi, določen s podpisom
               pogodb. Ob tem, ko minister zamuja z rokom, minister trdi, da to ni nič dramatičnega.
               Ponovno gre za nespoštovanje veljavnih predpisov s strani ministra za okolje in
               prostor. Poudarjam, da bomo težko v Republiki Sloveniji dosegli, da bodo naši
               državljani spoštovali predpise, če jih tudi ministri ne spoštujejo in če ministri na
               poslanska vprašanja in tudi v svojih odgovorih navajajo in nizajo opravičila, zakaj
               pač ne spoštujejo predpisov, predpisanih rokov, čeprav imajo vse instrumente, kot
               izvršna veja oblasti, da predlagajo temu državnemu zboru podaljšanje rokov in seveda,
               če gre za upravičene razloge, bi nedvoumno državni zbor seveda tudi lahko podaljšal
               rok veljavnosti oziroma podaljšal rok sklenitve določenih pogodb.</p>
               <p>Podobno se nanaša tudi 6. točka interpelacije, ki govori o kršitvi določil zakona o
               pogojih koncesije za izkoriščanje energetskega potenciala Spodnje Save zaradi
               opustitve, ureditve koncesijskih razmerij. Zakon o pogojih koncesije za izkoriščanje
               energetskega potenciala Spodnje Save v tretjem odstavku 5. člena določa, da mora
               koncedent, Vlada Republike Slovenije, urediti koncesijska razmerja za hidroelektrarno
               Vrhovo in hidroelektrarno Boštanj najkasneje v šestih mesecih, ter koncesijsko
               razmerje za ostale hidroelektrarne najkasneje v enem letu po uveljavitvi citiranega
               zakona.</p>
               <p>Koncesijsko razmerje se uredi s koncesijsko pogodbo, ki jo v imenu koncedenta sklene
               s koncesionarjem Vlada Republike Slovenije s predhodno uskladitvijo pripomb z lokalno
               skupnostjo. Zakon je bil objavljen 6.7.2000 ter stopil v veljavo 15. dan po objavi,
               kar pomeni, da je enoletni rok, v katerem bi morala biti urejena vsa koncesijska
               razmerja s hidroelektrarnami, že zdavnaj iztekel. Do danes ni urejeno nobeno
               koncesijsko razmerje. To se pravi, glede na dejstvo, da je preteklo že tudi več kot
               eno leto od uveljavitve zakona, pa ni urejeno niti eno koncesijsko razmerje, pa še
               tudi niti s hidroelektrarno Vrhovo niti s hidroelektrarno Boštanj, ki bi moralo biti
               urejeno že v šestih mesecih od uveljavitve zakona oziroma ustrezni postopki še niso
               niti v celoti stekli, saj je še sedaj sporno, kdo bo pravzaprav sklenil z Vlado
               Republike Slovenije pogodbo. Določilo 11. členazakona o pogojih koncesije za
               izkoriščanje energetskega potenciala spodnje Save določa, da koncesionar zagotovi, da
               se tehnična dokumentacija in strokovne podlage, potrebne za pripravo prvega
               lokacijskega načrta, za eno od naslednjih hidroelektrarn izdelajo najkasneje eno leto
               od uveljavitve zakona in da izdelava dokumentacije za pripravo vsakega novega
               lokacijskega načrta ne traja dlje kot eno leto od sprejetega zadnjega lokacijskega
               načrta.</p>
               <p>Tretji odstavek 8. člena zakona določa, da je predlagatelj in investitor za izdelavo
               lokacijskih načrtov ministrstvo, pristojno za energetiko, katerega pooblaščenec je
               koncesionar.</p>
               <p>9. člen zakona opredeljuje, da se ureditev vodne infrastrukture in državne ter
               lokalne infrastrukture izvaja v obdobju od leta 2000 do leta 2015. Zakonodajalec je z
               namenom in tudi z drugimi določili zakona jasno določil dinamiko priprave
               dokumentacije in izgradnje hidroelektrarn na spodnji Savi. Izgradnja hidroelektrarn
               na spodnji Savi je trenutno največji tovrstni projekt v Evropi in jepomemben tako s
               strani državne elektroenergetske politike kot s strani razvojnega in investicijskega
               impulza slovenskemu in tudi posavskemu gospodarstvu. Dejstvo je, da koncendent, to je
               vlada Republike Slovenije, še ni uredila nobenega koncesijskega razmerja, niti za
               hidroelektrarno Vrhovo in hidroelektrarno Boštanj. Priprava koncesijskih pogodb, kako
               je s pripravo oziroma podelitvijo novih, z izbiro novega koncesionarja, prav tako ni
               jasno. Tako da projekt, ta največji projekt v Evropi, zaostaja, zamuja,kar je v
               celoti za odgovornost ministra, pristojnega za energetiko, to je ministra Janeza
               Kopača, in seveda s tem tudi neizpolnjevanje zakonsko določenih obveznosti.</p>
               <p>Poudarjam, ker ni urejenega koncesijskega razmerja za nobeno od hidroelektrarn na
               Spodnji Savi, so kršena tudi druga določila zakona, ki določajo dinamiko priprave
               dokumentov in izgradnjo ostalih hidroelektrarn na Spodnji Savi. Ena najbolj očitnih
               kršitev je neizvajanje tretjega odstavka 11. člena, v povezavi s tretjim odstavkom 8.
               člena, ker ni izdelanega lokacijskega načrta za hidroelektrarno Boštanj, ki bi moral
               biti izdelan najkasneje eno leto od uveljavitve zakona o pogojih koncesije za
               izkoriščanje energetskega potenciala spodnje Save.</p>
               <p>Zaradi lobiranja raznih, tako političnih kot seveda tudi gospodarskih struktur, se
               minister še do danes ni odločil, komu bo podelil koncesijo - koncesija je namreč
               podeljena Savskim elektrarnam - minister meni, in tudi sklepi vlade so v smeri, da
               Savske elektrarne niso sposobne izvesti te investicije. Zato minister v več kot enem
               letu po teh odločitvah še ni našel novega, še ni našel primernega in s tem tudi
               prevzema na pleča kršitev zakona in tudi neizvajanje najpomembnejših projektov.</p>
               <p>V 7. točki interpelacije in torej v zadnji točki interpelacije, ki je bila predmet
               tudi rešitve interpelacije, ministru Janezu Kopaču očitamo postopek priprave
               lokacijskega načrta za sanacijo in doinstalacijo hidroelektrarne Moste v nasprotju z
               odlokom o spremembah in dopolnitvah prostorskih sestavin dolgoročnega in
               srednjeročnega družbenega plana Republike Slovenije, drugič, odlokom o razglasitvi
               povirij, močvirij in rastišč redkih rastlin v občini Bled, 41. členom zakona o
               urejanju naselij in drugih posegov v prostor, s 1., 3., 51., 53. in 54. členom zakona
               o varstvu okolja, 96. členom zakona o ohranjanju narave ter protokolom o energetiki,
               protokolom o zaščiti narave in skrbi za okolje ter protokolom ureditve prostora in
               trajnega razvoja - to so protokoli alpske konvencije.</p>
               <p>V projektu savskih elektrarn o obnovi in dograditvi hidroelektrarne Moste, ki je v
               pristojnosti ministra Janeza Kopača, je načrtovan izravnalni in kompenzacijski bazen,
               zaradi katerega bi zalili približno dva kilometra dolgo dolino Save Dolinke med Vrbo
               in Bledom in tako uničili približno 39 hektarjev enega najdaljših neokrnjenih odsekov
               Save Dolinke. Že drugo umetno jezero na zgornji Savi, v katerem bi voda nihala tudi
               za štiri metre in bi bilo le dva kilometra oddaljeno od središča Bleda. Osek Save
               Dolinke je eden najdaljših neokrnjenih odsekov rekeSave. Na območju, predvidenem za
               potopitev, je reka uvrščena v prvi do drugi razred. Predvidena nova pregrada bi od
               porečja Save povsem odrezala rodovno najdaljšo reko Triglavskega narodnega parka.</p>
               <p>Občinski svet občine Bled je 28. junija leta 2000 obravnaval vladni predlog
               lokacijskega načrta za sanacijo in doinstalacijo hidroelektrarne Moste na podlagi
               sklepa o javni razgrnitvi, osnutka lokacijskega načrta za sanacijo in doinstanalacijo
               hidroelektrarne Moste, predloga sprememb in dopolnitev prostorskih sestavin. Občinski
               svet je sprejel sklep, na podlagi katerega je zavrnil vladni predlog zaradi posegov v
               zaščiten del območja ter zavrnil obravnavo ostanka predloga sprememb in dopolnitev
               planskih aktov občine Bled.</p>
               <p>Nadalje se v prvi točki postopku priprave lokacijskega načrta za hidroelektrarno
               Moste očita neskladje oziroma nepodlaga v uredbi oziroma v dejstvu, da uredba o
               lokacijskem načrtu ni v skladu in je v nasprotju s prostorskim planom Republike
               Slovenije. Celotni lokacijski načrt bi naj bil pripravljen ob upoštevanju prostorskih
               sestavin na podlagi odloka o spremembah in dopolnitvah prostorskih sestavin
               dolgoročnega in srednjeročnega družbenega plana Republike Slovenije, skupaj s
               kartografskim delom, ki sanacije in doinstalacije hidroelektrarne Moste ustrezno ne
               opredeljuje.</p>
               <p>Iz odgovora ministra je razvidno, da je znak za planirano hidroelektrarno Moste
               preciziran po pravilih tematske kartografije. Vendar iz tega znaka ni mogoče trditi,
               da gre za sanacijo in doinstalacijo hidroelektrarne Moste, ker ni to razvidno tudi v
               kartografskem delu odloka. Nedvomno lahko zaključimo, da zakonska podlaga, ki jo
               navaja izdelovalec lokacijskega načrta, da je ni niti v tekstualnem niti v grafičnem
               delu in ne prikazuje in ne opredeljuje sanacije in doinstalacije hidroelektrarne
               Moste in na podlagi teh dejstev bi moralo ministrstvo za okolje in prostor tudi
               ustaviti postopek sprejemanja uredbe lokacijskega načrta in odpraviti sklep o javni
               razgrnitvi.</p>
               <p>Zelo bode v oči tudi dejstvo, da so postopki sprejemanja lokacijskega načrta že
               intenzivno potekali, ko je bil postopek sprejemanja prostorskega plana v fazi
               sprejemanja v državnem zboru in ko je bil odlok o razglasitvi povirij, močvirij in
               rastišč redkih rastlin v občini Bled že sprejet. To priznava ministrstvo tudi v
               odgovoru na vloženo interpelacijo. Na podlagi teh dejstev je ministrstvo začelo
               postopke sprejemanja lokacijskega načrta brez vsakršne pravne podlage v planskih
               dokumentih.</p>
               <p>Drugo, lokacijski načrt za sanacijo in doinstalacijo hidroelektrarne Moste je v
               nasprotju z odlokom o razglasitvi povirij, močvirij in rastišč redkih rastlin v
               občini Bled. Predvideni lokacijski načrt posega v prostor povirja Brje, ki je
               zavarovano kot naravni spomenik. Zaradi redkih in ogroženih rastlinskih, živalskih in
               naravnih fenomenov je občinski svet občine Bled sprejel odlok o razglasitvi povirij,
               močvirij in rastišč redkih rastlin v občini Bled, na podlagi katerega je območje
               razglasil za naravni spomenik. Polovica zavarovanega območja v povirju Brje, celotni
               ravninski del, kiobsega približno 17 ha, je predviden za potopitev zaradi
               kompenzacijskega bazena. Odlok v 4. členu določa, da je na razglašenih območjih
               varstveni režim in je med drugim prepovedano izvajati naslednje dejavnosti: izvajati
               zemeljska dela, ceste, infrastrukturne naprave, odkupovanje ali zasipanje terena,
               graditi kakršenkoli objekt in poslopja, izvajati regulacijo gradbenega dela,
               sprejemati vodni režim in nivo talne vode in spreminjati obstoječo vegetacijo.
               Izvedba gradnje hidroelektrarne Moste torej pravno ni možna brez predhodne spremembe
               aktov o zavarovanju, to je odloka o razglasitvi povirij, močvirij in rastišč redkih
               rastlin v občini Bled, kar ugotavlja tudi ministrstvo za okolje in prostor. Pomembno
               je dejstvo, da je občina Bled odlok o zavarovanju mokrišč v skladu z ratifikacijo
               mednarodne konvencije sprejela pred sprejetjem odloka o spremembah in dopolnitvah
               planskega dokumenta.</p>
               <p>V tretjem delu je postopek sprejemanja lokacijskega načrta v nasprotju z 41. členom
               zakona o urejanju naselij in drugih posegov v prostor. Dosedanji postopek sprejemanja
               lokacijskega načrta je v nasprotju z 41. členom zakona o urejanju naselij in drugih
               posegov v prostor, ki določa vrstni red sprejemanja planskih aktov. V konkretnem
               primeru je bil najprej v letu 1998 sprejet program priprave za izdelavo lokacijskega
               načrta. V letu 1999 pa odlok o spremembah planskih dokumentov. To se pravi, odlok o
               spremembah in dopolnitvah prostorskih sestavin dolgoročnega in srednjeročnega
               družbenega plana Republike Slovenije. Iz tega sledi,da program priprave ni zakonit,
               ker je bil sprejet, ni pa imel za to ustreznih zakonskih podlag. V odgovoru
               ministrstvo za okolje in prostor se sicer trdi, da postopek priprave lokacijskega
               načrta poteka v skladu s 45.j členom zakona o urejanju naselij inposegih v prostor,
               ki sicer velja za postopke priprave in sprejemanja lokacijskega načrta in izdaje
               dovoljenj za gradnjo avtocest in infrastrukturne objekte državnega pomena. Vendar te
               določbe določajo le postopke priprave in sprejemanja lokacijskih načrtov na podlagi
               predhodno sprejetega dolgoročnega ali srednjeročnega plana.</p>
               <p>Pri tem je potrebno ponovno opozoriti, da je minister za okolje in prostor določil
               pripravo lokacijskega načrta za sanacijo in doinstalacijo hidroelektrarne Moste
               2.2.1998, odlok o spremembah in dopolnitvah prostorskih sestavin dolgoročnega in
               srednjeročnega plana pa je bil sprejet šele 22.1.1999, torej po tem. Zaradi
               nepravilnosti pri sprejemanju lokacijskega načrta bi moral pristojni minister
               ustaviti vse postopke in jih začeti v skladu z zakonom.</p>
               <p>V 4. točki je predviden poseg, to se pravi predviden poseg je v nasprotju s 1., 3.,
               51. in 53. ter 54. členom zakona o varstvu okolja. Navedeni členi določajo cilje
               varstva okolja, ustrezno pripravo študije ranljivosti okolja, določajo stopnjo
               varovanja okolja in določajo celovito presojo vplivov pri sprejemljivosti planskih
               rešitev. Ministrstvo v odgovoru samo priznava, da za vsebina in metodologija za
               izdelavo študij še ni predpisana in se celovita presoja torej še ne izvaja.</p>
               <p>Evropska zveza je direktivo v zvezi z okoljevarstvenimi presojami planskih dokumentov
               sprejela 27.6.2001, vendar ministrstvu v več kot pol leta ni uspelo, da bi na podlagi
               te direktive v podzakonskem predpisu določil vsebino in metodologijo za izdelavo
               študije za celovito presojo vplivov na okolje, ki ga določa 54. člena zakona o
               varstvu okolja.</p>
               <p>V razgrnjenem osnutku lokacijskega načrta ni bil upoštevan tudi sklep občine Jesenice
               s 40. seje občinskega sveta 23.4.1998, ki pravi, da se sprejme varianta z dvigom
               zajezne gladine na koto 526 pod pogojem, da se ponovno preveri in evidentira vse
               objekte in naprave, ki bi bili s tem posegom oškodovani in da naročnik lokacijskega
               načrta vsem zagotovi normalno delovanje, tudi po dvigu nivoja akumulacije v
               hidroelektrarni Moste V osnutku dokumenta je navedeno, da na območju slovenskega
               Javornika je treba ugotoviti ničelno stanje, spremljati stanje višine in kakovosti
               podtalnice ter na podlagi ugotovitev izvesti potrebne zaščitne ukrepe. Nedopustno je,
               da meritve stanja podtalnice šele tečejo, da se čaka na visoke vode, da model
               matematične simulacije še ni pripravljen, medtem ko je lokacijski načrt že razgrnjen.
               Prizadeti prebivalci, katerih varnost in premoženje sta ogrožena, se ne morejo
               opredeliti do posegov, če ni relevantnih študij o predvidenih vplivih in posledicah
               posega. Problem je torej večplasten, saj gre za mešanje vplivov povišanja podtalnice,
               zalednih in površinskih voda. Sanacija ogroženih stanovanjskih hiš bi prav tako
               morala biti vnesena v lokacijski načrt, določiti bi se moral tudi način zaščite
               objektov pred vdorom podtalnice, kapilarne vlage, onesnaževanja s kanalizacijskimi
               vodami, onesnaževanja pitne vode in poplavami.</p>
               <p>Nadalje očitamo, da je predviden poseg doinstalacije hidroelektrarne tudi v
               nasprotju s 96. členom zakona o ohranjanju narave. 96. člen pravi, da posegi v naravo
               se morajo planirati, načrtovati in izvajati tako, da ne okrnijo narave. V postopkih
               načrtovanja rabe ali izkoriščanja naravnih dobrin in urejanja prostora mora pristojni
               državni ali lokalni organ izbrati tisto odločitev, ki ob približno enakih učinkih
               izpolnjuje merilo najmanjšega možnega poseganja v naravo, v primeru obstoja
               alternativnih tehničnih možnosti za izvedbo posega pa ne okrni narave. Takšni ukrepi
               ne pridejo v poštev za naravne spomenike, seveda, in za naravna območja, saj na tem
               območju živijo avtohtone in zaščitene vrste živali.</p>
               <p>Nadomestni habitati nikakor ne morejo nadomestiti kompleksnosti, raznovrstnosti in
               naravne dinamike tega predela. V tem predelu je zaščitenih nič koliko, veliko
               število, vsaj 33 vrst, ki so uvrščene v rdeči seznam ogroženih živalskih vrst v
               Republiki Sloveniji. Vendar pa vrednost narave ob Savi Dolinki med Vrbo in Bledom ni
               le v redkih ogroženih rastlinskih in živalskih vrstah ter združbah, dolinaima zaradi
               izjemnosti, tipičnosti, kompleksnosti, raznolikosti in ohranjenosti izredno vrednost
               kot celota, saj se varovanje narave vse bolj premika od varovanja vrst k varovanju
               višjih ekoloških enot, krajin in procesov v njih. Izravnalni bazen bi uničilvse
               naštete kvalitete območja.</p>
               <p>Nenazadnje pa je lokacijski načrt za sanacijo in doinstalacijo hidroelektrarne Moste
               v nasprotju s protokolom o energetiki, protokolom o zaščiti narave in skrbi za okolje
               ter protokolom ureditve prostora in trajnega razvoja, to je alpske konvencije.
               Mednarodna komisija za varstvo Alp, CIPRA, je ministra Kopača opozorila, dopis je bil
               ministru poslan 2. februarja 2001, da je s predvidenim projektom hidroelektrarne
               Moste kršil tri protokole alpske konvencije, in sicer: protokol o energetiki,
               protokol o zaščiti narave in skrbi za okolje ter protokol o ureditvi prostora in
               trajnega razvoja.</p>
               <p>Glede na to, da je Slovenija podpisnica alpske konvencije, mora minister spoštovati
               navedene protokole.</p>
               <p>V oktobru 2001 je Bled gostil 4. Evropsko regionalno konferenco o varstvu močvirij,
               na kateri je bila tudi izpostavljena navedena problematika. Na tej konferenci so se
               udeleženci zavzeli proti takšnim posegom, kot ga predvideva ministrstvo glede
               hidroelektrarne Moste, zato je nujno, da se predvideni projekt umakne iz postopka
               sprejemanja.</p>
               <p>V tem delu sem želel poslankam in poslancem in seveda tudi slovenski javnosti
               predstaviti številne razloge, ki govorijo o upravičenosti zahteve 24 poslank in
               poslancev glede odgovornosti ministra Janeza Kopača in, seveda, glede odstopa oziroma
               razrešitve ministra Janeza Kopača. Glede na ponujene občutke, bi verjetno sam
               predsednik vlade moral oziroma je bil dolžan po krajši poti razrešiti ministra in
               seveda imenovati novega, podobno kot je bilo tudi včeraj, ministra, ki je
               nekonflikten in ki bo strokovno skrbel za problematiko urejanja okolja in prostora v
               Republiki Sloveniji.</p>
               <p>Minister Janez Kopač je verjetno zelo dober in cenjen strokovnjak na področju
               financ. Vsekakor pa mu področje okolja in prostora ne leži in ga obravnava zgolj čez
               svojo črno gradnjo, ki jo je poskušal legalizirati, zato rešitve sprejema
               nestrokovno, rešitve sprejema vse povčez in nesistemsko. Mislimo, da si Slovenija
               zasluži boljšega ministra za okolje in prostor. Hvala.</p>
            </sp>
            <sp xml:id="SDZ3-Redna-12-2002-01-25.sp3">

               <speaker>PREDSEDNIK BORUT PAHOR:</speaker>

               <p>Hvala lepa za vašo obrazložitev interpelacije, kolega mag. Vizjak. Zdaj dajem besedo
               ministru za okolje in prostor, mag. Janezu Kopaču, da se odzove na obtožbe v
               interpelaciji. Imate besedo, gospod minister.</p>
            </sp>
            <sp xml:id="SDZ3-Redna-12-2002-01-25.sp4">

               <speaker>MAG. JANEZ KOPAČ:</speaker>

               <p>Hvala lepa. Spoštovani zbor! Zavračam vse trditve vlagateljev interpelacije o
               nepravilnostih in celo o nezakonitostih, ki naj bi jih zagrešil pri svojem delu.
               Dovolj dolgo sem bil v tem parlamentu, skorajda 11 let, da se zavedam dejstva, da je
               interpelacija predvsem politična akcija, ki poskuša oslabiti ministra in vlado, ki s
               tem svojim večmesečnim medijskim pritiskom hočeš nočeš škoduje rednemu delu
               ministrstva - žal - in, ki ima navsezadnje za svojo podlago neke konkretne trditve.
               Zdaj smo jih slišali. Take trditve pri interpelacijah nasploh so pogosto skregane z
               resnico in tudi pri tej interpelaciji je zelo mnogo takih.</p>
               <p>Toda, stojimo v parlamentu, ki mora biti zaradi dobrobiti državljanke in državljanov
               resna institucija. In prepričan sem, da večina v tem parlamentu argumentirani
               razpravi še vedno prisluhne. Zato moram zanikati neresnične trditve vlagateljev
               interpelacije. Iz spoštovanja do parlamenta smo to v izjemno obsežnem gradivu pisno
               že storili na ministrstvu in vam dostavili. Ker pa je od vložitve interpelacije in pa
               od odgovora nanjo preteklo že kar nekaj mesecev, dovolite, da zelo na kratko odgovor
               še enkrat povzamem.</p>
               <p>Vlagatelji interpelacije so mi očitali neizvajanje zakona o zagotovitvi sredstev za
               odpravo posledic suše, neurja s točo, plazenja tal itn. Podlaga za izvajanje zakonov,
               ne samo tega, tudi vseh drugih, in to zakonov, seveda, ki zahtevajo neka proračunska
               sredstva, so razpoložljivi finančni viri, ki so opredeljeni v proračunu oziroma v
               zakonu o izvrševanju proračuna, ki jih prav tako sprejme ta parlament. Lanska
               proračunska rezerva je služila za pokrivanje obveznosti iz naslova petih
               intervencijskih zakonov iz zadnjih let, od odprave posledic potresa pa do navsezadnje
               odprave posledic suše. Skupna obveznost iz teh petih intervencijskih zakonov jeza 10
               milijard tolarjev približno presegala razpoložljiva sredstva. Konkretno pri suši v
               precejšnji meri tudi zato, ker tista prejšnja vlada, pred volitvami, v jeseni leta
               2000 ni izpolnila zakonske obveznosti iz naslova odpravljanja posledic suše. No, ne
               glede na to pa moram reči, da so bila vsa sredstva za odpravo posledic suše leta 2000
               v lanskem letu s prerazporeditvami iz drugih postavk zagotovljena.</p>
               <p>Zavračam tudi trditev vlagateljev interpelacije, da je ministrstvo izkoristilo
               situacijo po izbruhu bolezni norih krav v Evropi - takrat je v Sloveniji še ni bilo -
               za podpis pogodbe za predelavo klavničnih odpadkov, ki - kot trdijo vlagatelji
               interpelacije - omogoča monopolne zaslužke družbi Koto. V resnici je prepoved uporabe
               kostne moke v Evropi zahtevala tudi v Sloveniji takrat, ko smo bili prve dneve v novi
               vladi, hitro in učinkovito ukrepanje. Zagotoviti je bilo treba preventivno ukrepanje
               glede pojava bolezni BSE in hkrati preprečiti možne zastoje pri predelavi mesa ter
               morebitno nastajanje previsokih neposrednih stroškov za klavnice.</p>
               <p>Takrat, v mesecu decembru in januarju, decembru 2000 in januarju 2001, je bila
               ogrožena vsa slovenska živinoreja in tisoče delovnih mest v mesnopredelovalni
               industriji. Slovenija oziroma slovenska vlada je pri ukrepanju sledila zahtevam in
               priporočilom Evropske unije. Na srečo je od vložitve interpelacije do danes minilo že
               toliko mesecev, da smo vmes nehote dobili zelo dobro mednarodno potrditev o
               ustreznosti našega ravnanja v obliki posebne inšpekcije, veterinarske inšpekcije
               Evropske unije, potem ko se je pri nas pojavil prvi primer bolezni norih krav. V tem
               trenutku je Slovenija sama sposobna odstranjevati te odpadke, skladno s predpisi, ki
               so vsi harmonizirani z zakonodajo Evropske unije.</p>
               <p>Ker v Sloveniji nastaja letno okoli 15 tisoč ton živalskih odpadkov z visokim in
               specifičnim tveganjem - to so posebni odpadki znotraj vseh klavničnih odpadkov - je
               država nemudoma zagotovila njihovo odstranjevanje na predpisan, zdravju in okolju
               neškodljiv način, ki pomeni, da se jih najprej toplotno obdela, potem pa se jih
               sterilizira in še kasneje zažge. Zato je med drugim v sklopu ukrepov zakupila
               kapacitete v edini za te namene primerni kafileriji v naši državi.</p>
               <p>Pogajanja o ceni, ki naj bi domnevno zagotovila ekstra dobiček družbi Koto, so prav
               zaradi naših nasprotnih prizadevanj, povzročila celo krajši zamik izvedbe nekaterih
               ukrepov. Predlog pogodbe z družbo Koto pa je soglasno sprejela vlada. Ceno je treba
               gledati kot zakupnino za celotno kafilerijo, ne pa kot plačilo za kilogram ali za
               tono kostne moke, kot to radi počno nekateri komentatorji, saj moke ni več možno
               prodajati oziroma moka ni več blago, s katerim bi se smelo trgovati.</p>
               <p>In po drugi strani dodaten dokaz o pravilnosti našega ukrepanja: nizko rizičnih
               klavničnih odpadkov, ki jih je med vsemi klavničnimi odpadki velika večina, vladni
               predpis ne zajema v obvezno gospodarsko javno službo. To pomeni, da vse klavnice
               lahko danes kadarkoli predelujejo večino svojih odpadkov tudi drugje in ne le pri
               družbi Koto po obstoječih cenah, pa kljub temu doslej nobena klavnica tega ni
               storila.</p>
               <p>Izhodišča za pogajanja z družbo Koto je bila analiza stroškov te storitve v državah
               Evropske unije. Ta analiza tudi pokaže, da so slovenski stroški zbiranja, transporta
               in toplotne obdelave živalskih odpadkov znotraj cenovnega razreda evropskih držav. V
               relativno kratkem času je bila zagotovljena tudi predelava produktov toplotne
               obdelave, torej kostno-mesne moke in pa maščob v domačih napravah za sežiganje, v
               Šoštanju, kjer so izpolnjeni vsi pogoji popolnega sežiga, potrebni za preprečitev
               čezmernih emisij.</p>
               <p>Vlagatelji interpelacije mi v naslednji točki očitajo kršenje določil zakona o
               spodbujanju skladnega regionalnega razvoja zato, ker sem predlagal vladi sedež
               holdinga Slovenske elektrarne v Ljubljani. Nenavadno pa je, da vlagatelji
               interpelacije kot kršitev zakona opredeljujejo dejstvo, da minister predlaga nekaj,
               kar je v njegovi pristojnosti. Kršitve zakona tu seveda ni. Že mnogokrat - in tokrat
               na kratko ponovno - pa sem utemeljeval svoj predlog. Sedež je ponavadi tam, kjer je
               glavna poslovna dejavnost. Glavna poslovna dejavnost holdinga je skupen nastop
               proizvajalcev elektrike na trgu in ta funkcija se je do konca lanskega leta
               opravljala v javnem podjetju Eles, ki je v Ljubljani.Holding je to dejavnost in tudi
               kadre samo prevzel. Vse nove poslovne dejavnosti, ki jih do sedaj ni nihče opravljal
               na ravni slovenske energetike, pa so locirane izven Ljubljane, znotraj holdinga.
               Pretežno v Mariboru, delno še v Velenju in Novi Gorici. Dejavnosti so razporejene
               tako, da so kadri iz elektroenergetskega sistema s prazaposlitvijo v holding
               optimalno izkoriščeni oziroma da so optimalno izkoriščena znanja, kar jih pač je
               širom po Sloveniji, saj jih vsi skupaj nimamo prav veliko Holding bo imelv
               perspektivi približno 75 zaposlenih, praktično vse iz obstoječih elektroenergetskih
               podjetij, od tega veliko večino na Štajerskem, konkretneje v Mariboru in Velenju. V
               Mariboru je locirana služba za delovanje vseh slovenskih elektrarn, združenih v
               holding. V Mariboru je sektor vzdrževanja vseh slovenskih elektrarn - zdaj po novem -
               je sektor investicij v slovenski energetiki. V Maribor je iz Ljubljane prenesen - to
               je pa že obstajalo - sistem krmiljenja vseh slovenskih elektrarn. V Mariboru je
               lociran oddelek za strateški razvoj energetike znotraj holdinga. In tam je lociran
               navsezadnje direktor holdinga za tehnično področje. In nenazadnje, v Novi Kreditni
               banki Maribor v Mariboru je žiro račun holdinga. Holding Slovenskih elektrarn je po
               mojem globokem prepričanju za Maribor velika pridobitev. Obžalujem poskus
               kategorizacije posameznih državljanov, ki so ga poskušali v javnosti izpeljati
               nekateri lokalni politiki za zlorabo mojih izjav.</p>
               <p>A, če se vrnem k očitkom iz interpelacije o mojem prispevku k neskladnemu
               regionalnemu razvoju, moram reči še to. Holding ni politični organ - niti ni vsaj
               državno-upravni organ, ampak je podjetje. Odločitev o sedežu holdinga ne more biti
               obravnavana v kontekstu decentralizacije ali skladnega regionalnega razvoja. Po
               drugistrani pa je res, da sem jaz prvi minister, ki je svoje ministrstvo lociral na
               dveh lokacijah, v Ljubljani in Mariboru, in da je v Mariboru natančno polovica, to je
               bolj slučaj, vseh zaposlenih na ožjem ministrstvu za okolje in prostor, na področju
               energetike -torej, ministrstvo ima tri urade znotraj urada za energetiko. Ministrstvo
               za okolje in prostor je danes edino ministrstvo, ki je locirano v Mariboru, poleg
               oddelka bivšega ministrstva za drobno gospodarstvo.</p>
               <p>Interpelacija se v 4. točki nanaša tudi na koncesijske pogodbe z imetniki rudarskih
               pravic po 105. členu zakona o rudarstvu, češ da bi morale biti, tako piše, <q>"podpisane
               do 15. maja lani"</q>. In, nadalje pravijo vlagatelji interpelacije: <q>"Ker pa pogodbe niso
               podpisane, pa vpliva na izpad proračunskih prihodkov iz tega naslova."</q> Jaz razumem,
               da je vlagateljem interpelacije zmanjkalo gradiva za očitke. Toda, razumeti morate,
               da sem bil 15. maja lani šele 17 dni formalno minister, pristojen za rudarstvo,
               primopredajo od prejšnjega ministrstva pa nisem opravil vse do junija. Zato mi je
               seveda težko očitati datum 15. maj lani. Ampak, ne glede na to, odločbe o višini
               plačila koncesijskih dajatev za leto 2001 se izdajajo v letu 2002 in tudi obveznost
               za plačilo za leto 2001 nastopi v letu 2002. In naj vas obvestim, da so vse nesporne
               pogodbe s koncesionarji, okoli 180 jih je, že podpisane. In da bodo seveda tudi vse
               odločbe izdane v februarju za lansko leto.</p>
               <p>Točka interpelacije, ki govori o gradnji moje hiše na začetku 90. let, se ne nanaša
               na ravnanje v času ministrskega mandata in zato tudi ne more biti razprava za podlago
               o delu in odgovornosti ministra. Kljub temu sem pisno na ta očitek obširno odgovoril
               z natančno kronologijo dogodkov od leta 1986, ko sem kupil gradbeno parcelo, do leta
               1997, ko sem nedograjeno hišo prodal. Še enkrat, hiša je bila zgrajena z veljavnim
               gradbenim dovoljenjem.</p>
               <p>Glede zamud zakonskih rokov za ureditev koncesijskih razmerij za izkoriščanje
               energetskega potenciala spodnje Save, ki mi jih očitajo vlagatelji interpelacije,
               moram uvodoma pojasniti, da je bila koncesija z odločbo podeljena podjetju Savske
               elektrarne 9. novembra 2000 v času Bajukove vlade. Pogoj ali pa rok za sklenitev
               pogodbe je bil 10 dni od izdaje odločbe, torej 19. novembra 2000. Takratni pristojni
               minister zato področje bil dr. Zagožen, Jože Zagožen. Torej, vlagatelji interpelacije
               mi očitajo nekaj, kar ni storil dr. Jože Zagožen.</p>
               <p>Ker pa Savske elektrarne niso sposobne realizirati investicije v celotno verigo, je
               vlada februarja lani, ko jaz še nisem bil minister za energetiko, pozvala Savske,
               Dravske in Soške elektrarne naj pripravijo skupno novelirano investicijsko zasnovo.
               Ob obravnavi te skupne novelirane investicijske zasnove je vlada naložila
               hidroenergetskim podjetjem, da se za realizacijo gradnje organizirajo in kapitalsko
               povežejo v holding. Besedilo koncesijske pogodbe je trenutno usklajeno, nanaša pa se
               na gradnjo celotne verige na spodnji Savi.</p>
               <p>Konec julija lani je bil za realizacijo tega velikega projekta ustanovljen holding,
               ki je po vladi zadolžen za realizacijo tega projekta. Ne glede na to, da enotnega
               dovoljenja za izvedbo pripravljalnih del za hidroelektrarno Boštanj ni možno izdati,
               dokler ni sklenjena koncesijska pogodba, pristojne službe ministrstva za okolje in
               prostor nemoteno vodijo postopek, izdano je bilo vodnogospodarsko soglasje, izvedena
               javna obravnava, no, in realno je, da bi z investicijo začel že letos jeseni.</p>
               <p>Vlagatelji interpelacije mi očitajo tudi nezakonitost ravnanja v postopku priprave
               lokacijskega načrta za sanacijo in doinstalacijo hidroelektrarne Moste, ki se je -
               torej očitajo mi nezakonitost postopka, ki se je začel pred štirimi leti, torej leta
               1998. V zadnjem letu, odkar sem pa jaz minister, pa se je povsem v skladu z določili
               prostorske zakonodaje pripravljal predlog lokacijskega načrta. Doslej ni bilo nobene
               strokovne ali pravne podlage za prekinitev postopka priprave lokacijskega načrta, saj
               je pobudnik priprave, podjetje Savske elektrarne, ves čas izražal upravičenost
               projekta, ki ga niso ovrgle niti preveritve, ki so služile kot dodatne strokovne
               podlage, niti opravljene recenzije.</p>
               <p>Tako je bila pripravljena tudi strokovna analiza stanja v primeru opuščanja
               hidroelektrarne Moste. Torej, kaj bi se zgodilo, če je ne bi šli gradit, z bistvenimi
               argumenti <q>"za"</q> in <q>"proti"</q> in z oceno finančnih bremen za državo v primeru, da v ta
               projekt ne gremo. Analiza je pokazala, da je stanje zaradi plazenja terena v bližini
               obstoječe strojnice hidroelektrarne Moste kritično in objektu grozi zasilna
               ustavitev. Obstaja realna možnost, da bo do tega prišlo pred zaključkom postopka za
               izdelavo lokacijskega načrta.</p>
               <p>Zato je bil pripravljen predlog omilitvenih in izravnalnih ukrepov, ki jih določa
               zakon o ohranjanju narave, vendar glede na to, da brez spremembe občinskega odloka o
               zavarovanju mokrišča Brje sprejem lokacijskega načrta ni mogoč, je vsak očitek o
               nezakonitem ravnanju zaradi samega postopka priprave načrta, tudi povsem
               nerazumljiv.</p>
               <p>Na koncu moram komentirati še današnjo objavo zgodbe v časopisih, ki namiguje na to,
               da naj bi moja žena imela neke koristi od podjetja Dravske elektrarne. To namigovanje
               poznam že dva meseca. In tisti, ki so načrtovali objavo prav na današnji dan in s tem
               računali na nek trenuten učinek, s tem dejanjem sami dokazujejo, da so ti očitki le
               neutemeljeno podtikanje. Ko sem za tako namigovanje prvič slišal, novembra meseca, je
               ministrstvo zahtevalo poročilo o zadevi od Dravskih elektrarn, no in iz poročila
               izhaja, da so Dravske elektrarne plasirale likvidnostne viške s prek 60 pogodbami v
               različne finančne institucije, eno od njih je bilo tudi leasing podjetje, v katerem
               je direktorica moja žena, ki pa ni niti lastnica niti solastnica. No, in prav temu
               podjetju so posodili denar po najvišji obrestni meri od vseh, torej najugodneje za
               Dravske elektrarne, posojilo pa je bilo prvovrstno zavarovano. Za ta poslovni odnos
               med obema podjetjema nisem niti vedel ali zanj posredoval. Vsekakor pa ni sporen, saj
               gre za povsem običajno poslovanje Dravskih elektrarn.</p>
               <p>Zahvaljujem se vam, spoštovane poslanke in poslanci, za pozornost. Upam, da bo
               razprava tekla bolj o stvareh in manj o osebah in da bodo državljanke in državljani
               tako lahko pobliže spoznali, s kakšnimi problemi se ukvarja ministrstvo za okolje in
               prostor, za katerega pravijo, da je najbolj konfliktno minsitrstvo, saj mora
               neprestano iskati konsenz med zahtevami po varstvu okolja in zahtevami po posegih v
               prostor. Kompleksni problemi pa ne omogočajo črno-belih rešitev. In prav rad bi, da
               bi skozi razpravo lahko pokazali naš trud v skrbi za trajnostni razvoj, ki je vodilo
               dela na našem ministrstvu. Jaz sam in štirje državni sekretarji kot moji najožji
               sodelavci smo vam na voljo za vaša vprašanja. Hvala lepa.</p>
            </sp>
            <sp xml:id="SDZ3-Redna-12-2002-01-25.sp5">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod minister, za odgovor na vsebino interpelacije. Obvestili so
               me, da bi rad spregovoril tudi predsednik vlade, dr. Janez Drnovšek. Želi besedo,
               gospod predsednik vlade? Imate besedo. Za vami pa bodo nastopili predstavniki
               poslanskih skupin. Imate besedo, prosim.</p>
            </sp>
            <sp xml:id="SDZ3-Redna-12-2002-01-25.sp6">

               <speaker>DR. JANEZ DRNOVŠEK:</speaker>

               <p>Spoštovani gospod predsednik, spoštovane poslanke in poslanci.</p>
               <p>Vlada se je opredelila do predloga interpelacije in ocenila, da ni utemeljenih
               razlog za zamenjavo ministra Kopača. Sam, kot predsednik vlade, sem tega mnenja. Rad
               bi opozoril na to, da je ministrstvo, ki ga vodi minister Kopač, zelo obsežno, zelo
               zahtevno, da smo mu naknadno priključili tudi področje energetike, ki ga je potem
               moral vkomponirati v ministrstvo in izpeljati vse ustrezne ukrepe, tudi
               reorganizacijo in da skupaj s področjem okolja, prostora, prostorskega urejanja,
               seveda, in energetika to predstavlja res zelo obsežno in pomembno ministrstvo.</p>
               <p>Po moji oceni minister Kopač deluje dobro, zelo zavzeto v vladi, da je napravil
               precej pomembnih premikov, na primer pri pripravi zakonodaje za urejanje prostora,
               ker gre za precejšnje racionalizacije, ki bodo pospešile stanovanjsko izgradnjo. Ena
               izmed prioritet, ki jih sam podpiram in kjer je minister Kopač zelo angažiran, je
               ravno to - stanovanjska izgradnja, kako priti do čimveč stanovanj, predvsem za mlade,
               in v tem delujemo po različnih instrumentih in poteh, da bi prišli do tega cilja.
               Precej je, seveda, aktivnosti in tudi predpisov, urejanja predpisov prilagajanja
               pravilom Evropske unije na področju varovanja okolja in pa, seveda, celotno področje
               energetike, tudi s spremembo pravil, reorganizacijo, tudi sprejemanjem evropskih
               predpisov. Skratka, gre za izjemno obsežno delo, ki ga minister Kopač sedaj opravlja
               približno leto dni, nekaj mesecev manj, torej tudi na področju energetike. V tem času
               mislim, da jebilo napravljeno veliko. Morda je minister Kopač napravil tu in tam tudi
               kakšno napako. Vsak jo napravi, predvsem pa tisti, ki zelo veliko dela. Tisti jo
               pravzaprav lahko ali običajno napravi tudi kakšno več kot tisti, ki malo dela ali nič
               ne dela in se izogiba predvsem temu, da bi se kje komu zameril ali morda naredil
               kakšno napako.</p>
               <p>Skratka, mislim, da ob tehtanju vseh teh pozitivnih dosežkov in tudi eventualno
               kakšnega očitka, mislim, da precej prevagajo pozitivni rezultati. Prepričan sem, da
               je minister Kopač že do sedaj iz celotne javne razprave, tudi pred interpelacijo, pa
               ob njej, pa tudi navsezadnje danes, povzel ustrezne dosedanje izkušnje in tudi tista
               sporočila, ki jih je treba upoštevati v nadaljnjem delu. Bi pa sprememba v tem
               trenutku v tem ministrstvu pomenila za vlado precejšen problem, zastoj, ker so stvari
               sedaj stekle, so v precejšnjem zagonu in seveda, potem zaustavljanje tega in ponovno
               vzpostavljanje v tem času bi pomenilo izgubo časa, izgubo tempa in tudi zastoj na
               nekaterih ključnih projektih, ki jih vlada vodi na tem področju.</p>
               <p>Kar se tiče očitkov in kritik, ki zadevajo samega ministra Kopača, mislim, da je pač
               sam nanje odgovoril in še bo, in v to se pač kot predsednik vlade ne bi spuščal.
               Hvala lepa.</p>
            </sp>
            <sp xml:id="SDZ3-Redna-12-2002-01-25.sp7">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Tako samo sedaj slišali še stališče
               predsednika in vlade Republike Slovenije do vložene interpelacije.</p>
               <p>Sedaj pa bomo po vrstnem redu slišali stališča poslanskih skupin zastopanih v
               državnem zboru. Po vrstnem redu v imenu poslanske skupine Nove Slovenije kolega Alojz
               Sok, v imenu poslanske skupine Socialdemokratske stranke kolega Janez Janša, v imenu
               poslanske skupine Stranke mladih Slovenije kolega Igor Štemberger, v imenu poslanske
               skupine DeSUS kolega Kebrič, v imenu poslanske skupine Združene liste socialnih
               demokratov kolega Janko Veber, v imenu poslanske skupine SLS kolega Janez Podobnik in
               v imenu poslanske skupine Slovenske nacionalne stranke kolega Peče. Najprej ima
               besedo v imenu poslanske skupine LDS kolega Anderlič, to bo tudi zaključilo
               predstavitve stališč poslanskih skupin.</p>
               <p>Sedaj pa dajem besedo kolegu Soku, da predstavi stališča poslanske skupine Nove
               Slovenije. Imate besedo.</p>
            </sp>
            <sp xml:id="SDZ3-Redna-12-2002-01-25.sp8">

               <speaker>ALOJZ SOK:</speaker>

               <p>Hvala za besedo, gospod predsednik. Spoštovane kolegice poslanke in poslanci,
               spoštovani predsednik vlade, spoštovani ministri in ostali prisotni, člani vlade.
               Torej tako, kot se za ministra, proti kateremu je vložena interpelacija, spodobi, je
               seveda tudi gospod minister Kopač zavrnil vse očitke. V obsežnem tekstu, napisanem na
               67 straneh A4 formata, je popisal vse, kar se mu očita in tako, kot rečeno, danes
               tudi tukaj povedal: Za nič nisem kriv. Vse to je bilo izpeljano po najboljši vesti.
               Mimogrede pa je parlament - zapisal sem si - nekako navrgel, da <q>"mora biti parlament
               resna institucija"</q>.</p>
               <p>Moram mu povedati, da bi pravzaprav parlament ne bil resna institucija, če bi
               dopustil in bi ne pogledal, kaj ministri naše vlade počnejo. Mislim, da je tukaj bilo
               v tej interpelacije, katere sopredlagatelj smo tudi stranka Nova Slovenija, povedano
               veliko tega. Seveda je pač stvar osebe gospoda Kopača, da te zadeve vzame resno ali
               pa neresno, predsednik vlade jih je, kot sem lahko razumel, ocenil kot manjše napake;
               in to ministra, ki veliko dela.</p>
               <p>Kar se tiče prve, bi rekel, obtožbe glede njegove izjave, da, pač, ni treba
               spoštovati vseh sprejetih zakonov in izpolniti vsega tistega, kar neki zakon
               obljublja, je ta zadeva v duhu prisege ministrov tukaj pred parlamentom izredno
               sporna. Najbolje bi seveda bilo, če bi se minister takrat, ko je to izrekel, takoj za
               to izjavo opravičil - ne, on je šel nekako drugo pot in je začel razlagati, da pač v
               tistem trenutku še ni bil sprejet proračun, da ni bila sprejeta proračunska rezerva.
               Pozneje se je izkazalo, da je pod pritiski suše v letu 2001 in predvsem pod pritiski
               kmečkih sindikatov vlada le morala to napako popraviti in sredstva, ki so bila
               zagotovljena z zakonom v letu 2000, tudi dokončno izplačati.</p>
               <p>No, in je tu gospod minister del krivde za neizplačana sredstva pripisal tudi
               Bajukovi vladi. Mimogrede naj povem in naj spomnim Slovenke in Slovence, da so bile v
               oktobru volitve in da vlada dr. Andreja Bajuka po tem datumu ni imela niti
               pristojnosti, da bi prerazporejala sredstva in da bi dokončno izvrševala sprejete
               obveznosti, pač pa je to z nastopom nove vlade v novembru in decembru morala narediti
               nova vlada.</p>
               <p>Pa če pustimo ob strani to ministrovo izjavo, da, pač, ni treba spoštovati vseh
               zakonov in izvrševati vseh obljub, se mi ta njegova izjava zdi nekako v kontekstu, bi
               rekel, politične izjave, ali se vlada in njeni ministri zavedajo vprašanja našega
               slovenskega kmetstva, še zlasti ob vstopu Slovenije v Evropsko unijo. Tako radi
               povedo, da bo pravzaprav od prilagoditve slovenskega kmetijstva odvisna tudi
               vključitev Slovenije v Evropsko unijo. Na drugi strani pa me zanima, ali bi gospod
               minister ob kakšnem drugem zakonu si upal takole javno povedati, da pač nekega zakona
               ni potrebno izvršiti. Ali bi si upal reči, da ni treba izvrševati katere kolektivne
               pogodbe, za katero, recimo, stoji močan sindikat ali kdo podoben?</p>
               <p>Še vedno mislim, da kmečko vprašanje v naši Sloveniji rešujemo nenačrtno, da naši
               slovenskih kmetov ne pripravljamo na vstop v Evropsko unijo in da nas na tem področju
               leta 2004 pravzaprav lahko čaka veliko presenečenje. Poglejte, povprečna velikost
               kmetije v Evropski uniji, pravim povprečna velikost kmetije, je prek 18 hektarjev.
               Pri nas v Sloveniji je manjša od 5 hektarjev - 4,8. Ali so procesi prestrukturiranja
               slovenskega kmetijstva zadovoljivi? Imamo zapisane na listu papirja dopolnilne
               dejavnosti, ki pa se na žalost ne uveljavljajo. Če kdo hoče prestrukturirati katero
               od kmetij, če hoče uvesti kako novo dopolnilno dejavnost, če hoče priti do namakanja
               na svoji kmetiji, potrebuje, lahko bi rekel, dva ducata dovoljenj in potem še vedno
               ugotovi, da mu manjkata dva ali pa trije, ko bi rad zadevo pripeljal do konca. Naše
               kmetijstvo poleg naravnih ujm, suš, potem pozebe, toče, uničuje tudi divjad: v
               Kočevju medved, po Pohorju jelenjad in drugod srnjak, po celem Prekmurju se temu
               pridružujejo še divji prašiči in ne vem kaj še vse. Ta država na vse te zadeve ne
               reagira oziroma reagira izredno počasi.</p>
               <p>Podeželje se zaradi nelikvidnosti v kmetijstvu prazni, delovna moč odhaja. Na
               podeželju ostajajo ostareli kmetje, ki nekako - bom rekel - z obupom in nelagodnostjo
               spremljajo te procese v Sloveniji. Še nedavno nazaj smo govorili, da imamo v
               Sloveniji okoli 90.000 kmečkih gospodinjstev, vendar za sredstva neposredne pomoči
               jih je letos in že lani kandidiralo le 64.000. To pomeni, od zadnjega popisa leta
               1991 do danes smo izgubili prek 30.000 kmetijskih subjektov. Ali bo ta vlada njemu
               ukazovala, da se bodo ti procesi nadaljevali, ali pa bo z izjavami, kot se je znebil
               gospod minister, da pač vseh zakonov ni potrebno izpolnjevati, ko gre za kmečko
               vprašanje, ali bo s takšnimi dilemami spodbujala nekatere procese, ki se v tej
               javnosti pojavljajo? Kako lahko dnevno v časopisju beremo, da je proračun za
               kmetijstvo vreča brez dna; lahko beremo, da je kmečki lobi, ki si prizadeva za čim
               več sredstev, potem, da kmetje niso v depriviligiranem položaju in podobno. Tukaj v
               parlamentu sem v razgovoru z nekaterimi poslanci izvedel, da je treba h kmetijskemu
               delu proračuna prišteti tudi penzije, ki jih dobivajo danes ostareli kmetje, da je
               treba h temu prišteti tudi ves denar, ki ga država daje za kmetijske šole, se pravi
               za izobraževanje. Eden od poslancev pa mi je celo rekel iz vladajoče koalicije: za
               toliko denarja, kot ga Slovenija daje za kmetijski proračun, bi lahko kupili hrano za
               vse Slovence.Sprašujem vas, če je tako razmišljanje primerno in če doliči nekemu, ki
               se nahaja v tem državnem zboru?</p>
               <p>Kljub ministrovi izjavi, da ni treba spoštovati zakonov, je država lani vseeno
               izplačala oziroma je izplačala v lanskem letu 2001 vso škodo, ki jo je zagotavljal
               zakon o odpravi posledic suše za leto 2000. Zanima pa me, ker smo potem v letu 2001
               doživeli sušo, ki je bila podobna suši v letu 2000 ali pa še nekoliko težja, kako je
               z oceno škode po suši v letu 2001. Po zakonu, ki smo ga sprejeli novembra lanskega
               leta v tem parlamentu, bi moralo ministrstvo za okolje in prostor pripraviti dokončno
               poročilo o suši v letu 2001. Tega poročila do danes v tem državnem zboru v odboru za
               kmetijstvo še nismo videli. Zanima me, ali je vlada izvršila po tem zakonu, ki je bil
               sprejet, to, da se čistim kmetijam že v letu 2001 nameni 8% ocenjene vrednosti škode?
               Kako bi naj to izvršila, ko pa škoda v celoti še ni ocenjena - vsaj kolikor je meni
               znano?</p>
               <p>To in še marsikaj bremeni naše slovensko kmetijstvo. V prvi vrsti nekonkurenčnost,
               prenizke cene, medtem ko so cene repromaterialov in vsega ostalega povečujejo. Samo
               včeraj je na primer vlada dvignila stroške telefonije za 20% in bencin, goriva,
               umetna gnojila, krmne mešanice, vse, kar spremlja področje kmetijstva, se neizmerno
               in počasi draži, medtem ko cena kmetijskih proizvodov nenehno pada in cenovne škarje
               na področju kmetijstva ostajajo vse bolj razprte. Kmetje so tako lani dobili za
               kilogram pridelane pšenice 26 tolarjev, medtem ko cena najcenejšega kruha stane več
               kot desetkrat toliko. Kam nas taka kmetijska politika vodi, lahko presodite sami.</p>
               <p>Ministru se v interpelaciji tudi očita, da je med izvrševanjem zakona o povračilih
               škode zaradi suše v letu 2000 sam spremenil kriterije za izplačilo škode. Minister to
               zanika. To predpisuje vladi, ki je bila pred njim, in pa komisiji za oceno škode.</p>
               <p>Sprašujem se, ali lahko ima komisija za oceno škode takšne pristojnosti, da lahko
               spreminja pravila igre. Na našem področju so kmetje tako 27.10. leta 2000 dobivali
               sklepe, in sicer sklepe, o dokončni oceni škode po suši. Potem so pa 29. junija leta
               2001, to je krepko v mandatu gospoda ministra, prejemali nekakšne korigirane sklepe,
               v katerih jim je bila ocena škode znižana tudi za več kot 20 - krat. Pred sabo imam
               sklep, s katerim je bila najprej priznana škoda oškodovancu v višini 278 tisoč
               tolarjev, 29.6.2001 pa je prejel sklep, da je njegova škoda ocenjena na višino 8700
               tolarjev. Torej, ali je primerno v neki pravni urejeni državi, da se iz upravičencev
               šalimo na takšen način? Hkrati je 20.3.2001 isti upravičenec prejel odločbo davčne
               uprave Republike Slovenije, v kateri se mu priznava škoda v višini 26 in nekaj
               procentov in se mu v istem procentu tudi zmanjšujejo prispevki za pokojninsko in
               invalidsko zavarovanje.</p>
               <p>Kot že rečeno, to gospod minister pripisuje nekomu drugemu, ne sebi, v zadnjem delu
               pri odgovoru na očitano nedoslednost pri izvajanju pomoči po suši, pa je zapisal -
               prečital bom samo en stavek iz tega odstavka: Za osnovo dodeljevanja sredstev državne
               pomoči prizadetim občinam je bila vse do pete - vse do pete - zadnje dodelitve
               sredstev celotna škoda, torej vključno s škodami, ki so znašale manj kot 30
               procentov.</p>
               <p>Še enkrat povem, to je veljalo po njegovi trditvi vse do pete, zadnje dodelitve
               sredstev. Po tej dodelitvi pa so se kriteriji spremenili in upravičenci so dobivali
               nove korigirane sklepe o oceni škode, tako kot sem prej povedal.</p>
               <p>Kar se tiče drugega očitanega mu dejanja: neravnanja z mesno - kostno moko. Torej,
               meni je zelo žal, da predsednik slovenske vlade to zadevo ocenjuje kot manjšo
               pomanjkljivost, kajti nedvomno iz vse dokumentacije, ki smo jo dobili, izhaja, da je
               gospod minister januarja 2001 podpisal pogodbo kljub nasprotovanju ministrstva za
               finance. Res je sicer, da je že pred tem bila sprejeta vladna uredba, uredba o načinu
               predmetov in pogojih opravljanja gospodarske javne službe toplotne obdelave
               klavničnih odpadkov in kužnega materiala živalskega porekla, ki v svojem 2. členu
               opredeljuje, da so klavnični odpadki in kužni material živalskega porekla - in sicer,
               to daje v isto kategorijo. Torej, to je prva velika napaka te odredbe, ki ni
               klasificirala klavničnih odpadkov v dve ali pa v tri kategorije, in sicer kot
               klavnične odpadke z manjšim rizikom in pa klavnične odpadke z večjim rizikom
               tveganja. Če bi v tej odredbi to naredili, bi stroški te klavnične predelave bili
               veliko nižji, kajti 80% klavničnih odpadkov bi se lahko predelalo po drugačnih
               metodah, kot se danes predelujejo. Danes pa se vsi klavnični odpadki predelujejo po
               metodi sterilizacije, kar je bistveno dražje, kot bi bilo sicer in česar si ne
               privošči pravzaprav nobena država v Evropski uniji.</p>
               <p>Naj vas spomnim, da je tudi veliko bogatejša država od Slovenije - večja tako po
               kmetijstvu kot po živinoreji, Anglija, klavnične odpadke in pa poginule kadavre
               zakopavala in odstranjevala ta material na takšen način.</p>
               <p>Prav tako je velika pomanjkljivost te uredbe, da je področje ravnanja s klavničnimi
               odpadki ta uredba rešila samo deloma. Rešila je samo predelavo v kostno-mesno moko,
               medtem ko ni uredila vprašanja sežiganja, torej dokončnega uničenja kostno-mesne
               moke. Eksplicitno je v 3. členu napisano, da ta uredba vprašanja dokončne
               odstranitve, se pravi sežiganja, ne predvideva. In res je tudi, seveda, da je pod to
               odredbo podpisan predsednik vlade, dr. Janez Drnovšek, in uredba kot takšna je,
               seveda, bila podlaga za sestavo pogodbe.</p>
               <p>Sprašujem na tem mestu gospoda ministra, ki je sam priznal v svojem odgovoru na
               interpelacijo, da je bil zaradi ukrepov Evropske unije v časovni stiski in da je
               Koto, pač, enostransko izkoristil ta položaj in je zadeve obrnil v svoj prid, tako da
               je dejansko postal, bi rekel, multimonopolist, kar se tiče ravnanja s klavničnimi
               odpadki, ga sprašujem, zakaj decembra, ko se je lotil tega posla urejanja vprašanja
               odstranjevanja klavničnih odpadkov in pa drugega kužnega materiala, se pravi
               kadavrov, zakaj se vendar ni poslužil nekega strokovnega tima; zakaj je v tem procesu
               sodeloval samo predstavnik gospodarsko-interesnega združenja, in sicer je gospodarsko
               interesno združenje zastopal direktor Kota, kar je seveda jasno, da je zadeve peljal
               na takšen način, da je od vsega skupaj imel največjo korist Koto.</p>
               <p>Sprašujem ga, zakaj ni izkoristil možnosti, ko pa vendar imamo v Sloveniji tri
               kafilerije, poleg d.o.o. Koto še Perutnino Ptuj in pa Pivko. Res je sicer, da sta ti
               dve kafileriji veliko manjši, vendar če bi se odločili za ločeno zbiranje odpadkov,
               potem bi lahko pristopili tudi k drugačnemu reševanju tega problema.</p>
               <p>Sprašujem ga, zakaj se ni poslužil v svetu priznanih in cenejših oblik odstranjevanja
               živalskih odpadkov, kot pa je sterilizacija. V končni fazi je tu danes že v
               interpelaciji bilo povedano, da obstaja alternativa tudi v kompostiranju ali pa tudi
               v končni konsekvenci v zakopavanju.</p>
               <p>Sprašujem ga, zakaj se ni na drugačen način lotil vprašanja sežiganja kostno-mesne
               moke. S svojimi eksperimenti, lahko trdim, je bolj ali manj podžigal ljudi v teh
               središčih, kjer bi se moka lahko sežigala. Ve se, zakaj - v Anhovem zaradi azbesta, v
               ostalih termoelektrarnah zaradi povečane koncentracije SO2 in podobno. Sprašujem ga,
               zakaj vlada ni razmislila, da bi kostno-mesno moko, predvsem pa seveda mast,
               uporabljala kot energetsko gorivo, saj je vendar poznano, da je energetska vrednost
               kostno-mesne moke vsaj dvakrat večja od velenjskega lignita.</p>
               <p>Skratka, gospod minister je po našem prepričanju z vsem tem, ko je izpustil in
               pustil neodgovorjena vsa ta vprašanja, privedel to vlado v pozicijo, ko je moral
               njegov državni sekretar podpisati s Kotom pogodbo, ki je pripeljala Koto v
               privilegiran položaj. Pravi, da je cena 60 SIT po kilogramu predelave klavniških
               odpadkov primerna, v istem tekstu pa pravi, da je cena v ostalih državah: v Italiji
               43, v Avstriji 53, v Nemčiji 52, kot da 10 tolarjev ali pa več ne predstavlja
               bistvene razlike. Seveda je gospod minister oziroma vlada potem 1. avgustom vse te
               stroške prenesla na našo klavniško industrijo, klavniška industrija pa seveda
               posledično na potrošnika in na proizvajalca. V končni konsekvenci smo torej zopet pri
               vprašanju kmetijstva. Strošek, ki ga je povzročil minister in z njim vlada, je, bi
               rekel, direktno na plečih naših kmetovalcev.</p>
               <p>V tej pogodbi mu tudi očitamo to, da je pogodba nepopolna, kajti pogodba je napisana
               tako, da lahko Koto kadarkoli izsiljuje to državo, in to se je 17. septembra lani
               tudi zgodilo, ko zaradi zamude pri plačilu Koto ni želel odvažati klavniških
               odpadkov. Tako je, ker gre za posebno nevaren odpad, ker gre za možnost prenosa
               živalskih kužnih bolezni, je seveda ministrstvo za kmetijstvo takoj pristalo na
               izplačilo in znesek zapadlih terjatev, ki pa se jih je potem po tej pogodbi, samo 15
               dni po izstavitvi računa, tudi takoj plačalo. Minister se mogoče pri tej točki lahko
               izgovarja, da te pogodbe ni podpisal on, ampak to ga pravzaprav ne izvzema iz
               konteksta obveznosti. Vlada je dejansko pri tej zadevi ravnala, po našem prepričanju,
               zelo neodgovorno.</p>
               <p>V 3. točki se ministru, mag. Kopaču, očita kršitev izvajanja zakona o skladnem
               regionalnem razvoju. Mi se zavedamo, da ni skladni regionalni razvoj samo to, kje bo
               sedež holdinga. V skladni regionalni razvoj pravzaprav - torej v te kršitve spada
               najprej - bi rekel - dosledno izvajanje tega zakona, ki ga je sprejel državni zbor.
               Potem drugačna prometna politika, kot jo vodi ta vlada, saj vendar vemo in že na tej
               seji bomo imeli spremembo financiranja izgradnje slovenskega avtocestnega programa.
               Vemo, da je izgradnja slovenskega avtocestnega programa zašla popolnoma izven
               konteksta programa, ki je bil sprejet v državnem zboru. Tu so različne pomoči razvoju
               podeželja, da se podeželje še naprej ne bo praznilo, kot se to danes dogaja; različne
               oblike davčne politike, ki se jih ta vlada sploh ne loteva. Potem vprašanje razvoja
               turizma. Ni turizem samo razvoj na Bledu in v Portorožu. Turizem bi morali razvijati
               šemarsikje drugje v Sloveniji, predvsem v veliko bolj odročnih krajih, torej v
               demografsko ogroženih področjih.</p>
               <p>Minister je v Mariboru izjavil, da je pač sedež holdinga primerneje imeti v Ljubljani
               kot v Mariboru, ker je to najcenejša varianta. Izjavil je tudi, da so v Ljubljani
               primerni kadri, kar pomeni, da jih v Mariboru ni, kljub temu da je
               elektrogospodarstvo obstajalo v Mariboru, ali pa kljub - recimo - dejstvu, da je
               predsednik vlade doktoriral v Mariboru. Pravi potem v eni svoji izjavi, da lokalno
               prebivalstvo od tega, kje bo sedež, ne bo imelo nič. Res je sicer, da od tega, kje bo
               sedež nič, od tega pa, da se kapital, da se delovna sila seli v Ljubljano in da se
               tako praznijo odročnejši kraji v Sloveniji in da tudi Maribor izgublja na tej
               podlagi, pa je seveda ta njegova izjava vprašljiva.</p>
               <p>Torej, priča smo izredni centralizaciji v tej državi, ki je vsekakor neugodna in bi
               jo moral parlament preprečiti. In danes, spoštovani poslanci, vsaj tistih 52, ki ste
               podpisali zahtevo, da je sedež holdinga v Mariboru, imate to priliko. Imate to
               priliko, da pravzaprav potrdite to, kar hoče tudi župan mariborske občine, gospod
               Sovič. Lahko seveda, da tega ne boste izkoristili, ampak jaz sem prepričan, da vas
               bodo volivci na volitvah za to pošteno nagradili. Nagradili vas bodo zato, ker takšen
               predlog podpira tudi civilna pobuda, civilna iniciativa, ki je zbrala prek 40.000
               podpisov v podporo tega, da je sedež tega podjetja v Mariboru. Maribor se ne more
               zadovoljiti s tem, kar je sedaj predlagal gospod minister in pa državni sekretar dr.
               Golob, kljub temu da sta na veliko hvalila mariborske elektro kadre. Ne more se
               zadovoljiti z nekakšnim uradom za energetiko, ne more se zadovoljiti s tem, da se
               postavi tajnico in fikus v Mariboru in še nekaj zaposlenih, medtem ko tisto glavno pa
               iz Maribora odhaja. Torej, tisto glavno je seveda kapital, kapital holdinga, nad
               katerim bedi direktor, ki ga je postavila vlada, nad tem direktorjem pa državni
               sekretar v vlogi predsednika nadzornega sveta.</p>
               <p>Gospod predsednik vlade skuša pomiriti, kot lahko berem v medijih, štajerske in pa
               posavske poslance, predvsem iz vrst LDS-a, kot da drugi ne obstajajo, in jih vabi na
               nekakšne razgovore, na katerih jim verjetno obete enemu to, drugemu ono. Je pa
               problem, da je ta zadeva pripeljala do tega, da se gradnja savskih elektrarn nikamor
               ne premakne, da se zadeve na te področju vlečejo in da se - bi rekel - tako politično
               rešuje ministra za okolje in prostor na škodo celotne države.</p>
               <p>Prav zanimivo bo videti, kako bodo danes ob tej priložnosti glasovali poslanci, kot
               sem že rekel - tisti, ki so podpisali to peticijo v tem državnem zboru, tudi, recimo,
               poslanci DeSUS-a. Tukaj sem prinesel s sabo en zanimiv zapis, ki ga je objavil vodja
               poslanske skupine DeSUS, gospod Kebrič, in sicer če na hitro preletim, pravi, da je
               dne 15.3.2001 bila sklicana prva seja kluba poslancev Podravja. Torej, danes poslanci
               Podravja dejansko lahko pokažejo, ali kaj pomenijo ali nič ne pomenijo. „Na seji
               kluba dne 27.6. smo pod prvo točko dnevnega reda obravnavali zadevo holding
               elektrarne.” Nadalje potem pravi:„ Sklop razgovorom z ministrom Kopačem je postal
               dramatičen po tretjem razgovoru v Rušah, kjer je minister izgovoril nepremišljene,
               neargumentirane in žaljive besede. Minister Kopač je s svojo arogantnostjo dokazoval
               svoj argument moči.” Torej, ta del zapisa gospoda Kebriča ste si lahko prebrali.</p>
               <p>Na koncu potem še zaključuje - pravi: <q>"V dokaz potrebnosti enotnosti pa le kratka
               prispodoba. Oče na smrtni postelji pokliče svojih pet sinov in jim reče, naj
               prinesejo vsak eno palico, zapove jim, naj vsak svojo zlomi. Ko to storijo, jim reče,
               naj vseh pet palic povežejo v butaro in naj jo poskušajo zlomiti. To ne uspe
               nobenemu."</q> Spoštovani Mariborčani, upoštevajte to zgodbico, ko gre ne le za naš,
               ampak tudi širše interese. Torej, gospod Kebrič, danes od vas tukaj v parlamentu
               pričakujem, da se boste tega svojega zapisa spomnili in kot vodja poslanske skupine
               DeSUS uredili tako, da bodo poslanci, vsaj vaše poslanske skupine, glasovali kot se
               spodobi ob takšnem pisanju.</p>
               <p>Še za konec, kar se tiče črne gradnje gospoda ministra. Torej ob priložnosti njegove
               predstavitve na zaslišanju pred matičnim delovnim telesom sem ga vprašal, kako je z
               njegovo gradnjo. Takrat mi je zagotovil, da je za dovoljenje za gradnjo v Vižmarjah
               čakal devet let. To je tudi v magnetogramu iz takratne seje zapisano. Izgleda, da je
               tako obvestil tudi vlado, ki je dala pri tem vprašanju ministru podporo. Seveda pa ji
               verjetno ni povedal, da je on že leta 1990, takoj, ko je začel graditi, kršil oziroma
               začel graditi v nasprotju z gradbeno dokumentacijo. In takrat so se seveda začeli
               spori s prizadetimi sosedi. Leta 1997 je potem pridobil dokončno dovoljenje šele na
               podlagi spremenjenega zazidalnega načrta. Torej prav zanimivo bi bilo pogledati
               ozadje tega, kako se je potem dogajala ta sprememba zazidalnega načrta. Pač vedo
               ljudje povedati različne zgodbe. V tem kontekstu ministrovih trditev, da ni naredil
               nič nezakonitega in da ta del interpelacije sega v čas, ko še ni bil minister, ko je
               bil pač navadni državljan te države, v tem kontekstu se postavlja vprašanje, ali je
               lahkonekdo minister tudi, če neka takšna zadeva spada v čas, ko še ni bil minister.
               Gre namreč za to, da minister pokriva prav ta resor, da se v njegovem resorju
               pripravlja nov zakon o urejanju prostora in pa nov zakon o graditvi objektov.</p>
               <p>Ko sem prebral vso to korespodenco, ki nam jo je pridodal k svojim odgovorom na
               interpelacijo, mi je postalo veliko bolj jasno, zakaj je na strani 37 v koalcijski
               pogodbi zapisano med drugim sledeče: „Koalicija si bo prizadevala za ukinitev
               soglasij k dovoljenju v največji možni meri in jih nadomestiti s tehničnimi standardi
               in predpisi.” Torej to piše v vaši koalicijski pogodbi, ki ste jo štiri stranke
               podpisale. Potem je navedeno v tej koalicijski pogodbi, da si boste prizadevali
               urediti upravni postopek tako, da z izrednimi pravnimi sredstvi, potem ko se je
               gradnja v skladu s pravnomočnim dovoljenjem že začela, ni več mogoče razveljaviti
               oziroma odpraviti dovoljenja za gradnjo. To je zelo zanimivo. Se pravi, gradbeno
               dovoljenje je pravnomočno, je pa začetek gradnje v nasprotju z zazidalnim načrtom in
               nihče več ne bo mogel z izrednimi pravnimi sredstvi poseči na to področje. In še ena
               bolj zaskrbljujoča stvar, v tej koalicijski pogodbi tudi piše, da si boste
               prizadevali za spremembo 8. člena in z njim povezanih členov zakonao kmetijskih
               zemljiščih, tako da bo omogočal gradnjo v razvojnih območjih, naseljih, ne glede na
               kvaliteto kmetijskih zemljišč. Zanimivo. Se pravi, do zdaj je ministrstvo za
               kmetijstvo lahko najboljša kmetijska zemljišča vsaj neuspešno poskušalo braniti, po
               novem več ministrstvo za kmetijstvo, ko bo to uveljavljeno, ne bo imelo svoje
               funkcije. Sicer funkcije že sedaj nima, ker vlada ministra za kmetijstvo običajno
               preglasuje. Tukaj imam kar nekaj navedenih neusklajenih posegov na varovana kmetijska
               zemljišča, kjer je ministrstvo za kmetijstvo nasprotovalo, od Maribora, Bohinja,
               Škocjana, Domžal, Kranjska Gora, Radenci, Brežice. To kaže, da si je ministrstvo za
               okolje in prostor uzorpiralo vse pristojnosti v prostoru in da v praksi konkretizira
               politiko liberalizacije, spreminjanja namembnosti kmetijskih zemljišč, ne glede na
               dolgoročne, jaz bi rekel, negativne posledice za Slovenijo.</p>
               <p>Če bomo s temi procesi, spoštovani predstavniki vlade tako nadaljevali, potem so
               strokovnjaki izračunali, da bo Slovenija leta 2050 ostala brez njiv. Hvala lepa za
               pozornost.</p>
            </sp>
            <sp xml:id="SDZ3-Redna-12-2002-01-25.sp9">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Sok. Predstavili ste stališča poslanske skupine Nove
               Slovenije. Zdaj pa vabim h govorniškem odru kolega Janeza Janšo, ki bo predstavil
               stališča poslanske skupine socialdemokratske stranke. Za njim bo imel besedo kolega
               Štemberger.</p>
            </sp>
            <sp xml:id="SDZ3-Redna-12-2002-01-25.sp10">

               <speaker>IVAN (JANEZ) JANŠA:</speaker>

               <p>Spoštovane redke kolegice in kolegi, ki ste prisotni, predstavniki vlade! V stališču
               socialdemokratske stranke oziroma poslanske skupine socialdemokratske stranke ne bi
               želel ponavljati tega, kar je že predstavil moj poslanski kolega Vizjak, pa tudi
               poslanski kolega Sok pred mano, glede na to, da je vse to bilo tudi že zapisano in
               nekajkrat v ključnih točkah vsaj argumentirano tudi pred slovensko javnostjo. Mislim
               pa, da bom vseeno daljši, glede na to, da minister v svojem nastopu dodatno ni
               pojasnil očitkov in navedb iz interpelacije in še posebej iz razširitve te
               interpelacije. V tej svoji obrambi pa je bil najšibkejši prav v tistem delu, ki bi
               moral biti zanj najlažji in ki je, po mojem mnenju, tudi ena bistvenih točk te
               interpelacije.</p>
               <p>Ta interpelacija ni vložena samo zaradi konkretnih kršitev zakonov in predpisov ali,
               kot smo zapisali, tudi ustavnega reda v nekih konkretnostih, ampak je vložena tudi
               zaradi spoštovanja ali pa zaradi, bolje rečeno, našega prizadevanja po doslednem
               spoštovanju politične in pravne kulture, pa tudi, lahko bi rekli, kar ustavnosti in
               zakonitosti.</p>
               <p>Res je, da je potem, ko je bila interpelacija vložena, minister za okolje in
               prostor, gospod Janez Kopač, nekoliko omilil nekatere svoje izjave, nekatere je
               skušal tudi obrazložiti. Takrat se je začelo tudi javno čiščenje njegovega lika in
               dela, ker se je začel pojavljati v nekih drugih kontekstih v medijih, kljub temu pa
               na nekatere ključne očitke v tem času nismo dobili zadovoljivega odgovora, žal tudi
               danes ne, čeprav sem ga osebno pričakoval.</p>
               <p>Zame je poleg zelo argumentiranih konkretnih kršitev zakonov, ki so v tej
               interpelaciji zelo jasno dokumentirani in opredeljeni, najbolj sporno doslej v
               njegovem delu tisto, kar ima lahko še hujše posledice za naš razvoj in za
               prizadevanja, ki so opredeljena v slovenski ustavi, in kar lahko ne samo povzroči
               hujše posledice, ampak lahko tudi razdiralno vpliva in že vpliva na našo politično in
               pravno kulturo in tudi na pravni in ustavni red. Minister je namreč ob neki
               priložnosti, ki ni bila debata za gostilniškim omizjem, ampak je bil to nastop
               uradnega predstavnika vlade na najbolj gledani, vsaj eni najbolj gledanih
               informativnih oddaj, na osrednjem televizijskem dnevniku Televizije Slovenija,
               avgusta lani ob pol osmih, ko pač gleda to oddajo kakšnih 600.000, 700.000 Slovenk in
               Slovencev dejal naslednje, bilo je to že citirano, ampak bom ponovil. <q>"Žal pa moram
               reči, da že sedaj, v tem hipu se mi zdi nerealno, da bi čisto vse, kar je zakon
               obljubil, izpolnili. Jaz upam, da bo čim večji del tega izplačan že letos, morda pa
               kakšen del tega ne bo izplačan nikoli."</q> Zakaj se zdi ta izjava meni tako pomembna?
               Zakaj se mi zdi, da je takšna izjava tako sporna? Če bi živeli v neki utrjeni
               demokraciji, potem tega niti ne bi bilo potrebno več razlagati. Če bi minister
               švedske, nizozemske, francoske, nemške, avstrijske ali celo poljske vlade izjavil
               nekaj takšnega, čez kakšen teden, najkasneje čez kakšen teden nebi bil več minister,
               ker bi odstopil bodisi sam, ker bi se zavedal, kakšno napako je naredil, bodisi bi ga
               umaknil predsednik vlade, bodisi njegova stranka, ker bi s tem povzročil
               nepopravljivo škodo. Pri nas se to ni zgodilo. Kljub temu, da so bile reakcije v
               slovenski javnosti podobne, kot bi bile tudi reakcije v javnosti držav z utrjeno
               demokracijo, kljub temu, da je bilo negodovanje tudi v njegovi stranki, vsaj v
               nekaterih delih, in kljub temu da, kot sem lahko izvedel iz osebnih pogovorov, tudi
               mnogi njegovi ministrski kolegi niso bili ravno navdušeni nad takšno izjavo. Takšna
               izjava je nesprejemljiva, ne samo zaradi tega, ker če jo vzamemo tako, kot je bila
               izrečena, uvaja neko možnost arbitriranja s strani izvšilne oblasti v zvezi s tem,
               ali se bo nekaj, kar je zakonodajalec sprejel, dosledno izvajalo, ali ne. Minister je
               v bistvu dejal <q>"zakon je bil sprejet, nekaj je bilo izplačano po tem zakonu, nekaj bo
               morda še, nekaj pa najbrž nikoli"</q>. Postavlja se vprašanje, kdo je tisti, ki bo
               naredil selekcijomed tistim, kar je izplačano, kar se bo plačalo in med tistim, kar
               ne bo izplačano nikoli. Kdo bo naredil to diskriminacijo med državljani, ki jim je
               zakon dal neko pravico? Očitno izvršilna oblast oziroma predstavniki izvršilne
               oblasti oziroma kar minister sam. To je prva stvar, to je prvi vidik, blažji vidik
               nesprejemljivosti in velike spornosti te izjave. Tisto, kar je bolj pomembno, je
               razdiralni vidik takšnega stališča, je razdiralni vpliv takšne izjave, takšnega
               stališča, ki pride nekje z vrha na pravno in politično kulturo v državi. Vsi smo
               davkoplačevalci, plačujemo dohodnino, davek na dodano vrednost, kdor se ukvarja s
               podjetništvom, druge obveznosti in tukaj ni kakšnega arbitriranja pri nas ali proste
               volje. To je obveza, enaka obveza za vsakega izmed nas, kot je zakon, ki ga sprejme
               ta državni zbor, obveza tudi za ministra. In zdaj si predstavljajte, da državljani v
               tej državi ravnajo enako, kot ravna minister. Rečejo <q>"nekaj dohodnine sem plačal,
               nekaj jo morda bom, nekaj pa najbrž ne bom nikoli"</q>.To seveda državljani lahko rečejo,
               ampak posledice so hude. Pride kazen, pride izterjava, pride rubež. Se pravi, tukaj
               te arbitrarnosti ni, je samo na verbalnem nivoju. Ko gre za ministra pa je očitno to
               dovoljeno.</p>
               <p>Vendar pa vsi vemo, da obstaja tudi tisto, kar ni možno predpisati, da pravni red ne
               temelji samo na predpisih. V normalni državi se vsega nikoli ne da predpisati. To,
               ali pravno državo imamo ali ne, seveda ne temelji samo na tem, kar je zapisano, in od
               sankcij in od inšpekcij, ampak temelji tudi na pravni kulturi, je to odvisno od tega,
               kakšen je nivo neke pravne kulture v državi. Če jo rušijo z vrha izvršilne oblasti,
               potem je zelo utopično pričakovati, da bo pa ta nivo pravne kulture in spoštovanja
               zakonov pri državljanih pa kaj večji. Ni možno zanikati, nihče, ki je pri zdravi
               pameti, najbrž ne bo zanikal škodljivega vpliva takšnih stališč in takšnih izjav, če
               pridejo z vrha, z vrha izvršilne oblasti na pravno kulturo v državi, na neke splošne
               odnose.</p>
               <p>Saj zadeva bi morda bila bistveno blažja, če bi, ne vem, minister naslednji dan
               dejal, da je naredil lapsus, ali pa da bi se ga skušalo s te strani opravičevati ali
               da bi se sam opravili slovenski javnosti, ne opoziciji, ampak slovenski javnosti. Nič
               od tega se ni zgodilo, niti danes ne. Minister je branil to izjavo, ki jo ni možno
               braniti. Ta izjava, za katero minister stoji, spada v isto kategorijo, kot so izjave
               nekaterih v sosednji državi, v Avstriji, na avstrijskem Koroškem, ki pravijo, da ne
               bodo spoštovali predpisov oziroma odločitve ustavnega sodišča.</p>
               <p>Tisti, ki je to izjavo dal na avstrijskem Koroškem, ni član avstrijske zvezne vlade,
               ker nekako v tisto vlado tudi ni mogel priti, ne glede na to, da je stranka dosegla
               velik uspeh na volitvah, ampak ker je že prej dajal neke takšne izjave, ko se je
               avstrijska vlada sestavljala, zaradi mednarodne kredibilnosti nekako ni prišel v to
               vlado. Če bi bil v trenutku, ko je to izrekel, član avstrijske zvezne vlade, bi
               verjetno naslednji dan odstopil ali pa bi razpadla koalicija. On govori to z nekega
               drugega mesta, z mesta člana vlade neke evropske države, članice Evropske unije to
               zagotovo ne bi mogel.</p>
               <p>In pomislite, v naši javnosti je, v medijih je veliko polemik s temi izjavami na
               avstrijskem Koroškem. Vsi se sprašujejo, komentarji se pišejo v nacionalnih medijih,
               kako je mogoče, da nekdo pravi, da ne bo spoštoval odločbo ustavnega sodišča. Ne bi
               zdaj pogreval zgodb pred dvema letoma ali pred dobrim letom, ko je šlo tudi za neke
               odločitve slovenskega ustavnega sodišča, pa so eni isto trdili in enako nastopali kot
               zdaj nastopa Jörge Haider.</p>
               <p>Ker smo pri interpelaciji zoper ministra za okolje in prostor, ki je izjavil nekaj
               podobnega, ne glede ustavnega sodišča oziroma odločbe ustavnega sodišča, ampak glede
               zakona, ki ga je sprejel ta državni zbor, pa je ta primerjava umestna. Če se kdo čudi
               pri nas, kako je možno, da nekdo na avstrijskem Koroškem pravi, da ne bo spoštoval
               odločbe ustavnega sodišča, potem se mora tudi čuditi, kako je možno, da nek minister
               slovenske vlade pravi, da bo nek zakon izvajal ali pa tudi ne, pa se nič posebnega z
               njim ne zgodi. Pride do interpelacije, ki jo vloži opozicija, zagovarjajo jo tudi
               nekateri koalicijski poslanci, vendar pa poznavalci razmerja sil že vnaprej pravijo,
               da interpelacija ne bo šla skozi.</p>
               <p>Kot že rečeno, v neki normalni evropski državi z utrjeno demokracijo proti ministru,
               ki nekaj takšnega izreče, do interpelacije nikoli ne bi prišlo, ker bi bila
               nepotrebna oziroma bi bila to zapoznela reakcija.</p>
               <p>No, in zdaj poglejmo, kako minister zagovarja to svoje, po mojem mnenju, daleč
               najbolj sporno ravnanje v karieri. Že prej in tudi danes v svojem zagovoru je dejal,
               da državni zbor sprejme marsikaj, da pa je tukaj tudi proračun in da ni vedno na
               voljo sredstev, da bi se odločitve državnega zbora ali pa zakonske obveze potem
               izpolnjevale. To je zelo prazen izgovor, moram reči. Prazen izgovor, ker vemo, da v
               tem konkretnem primeru je vseeno potem prišlo do realizacije tega zakona. Se pravi,
               sredstva so obstajala, tega minister pač ni povedal. Drugič zato, ker je jasno, da če
               pride do interventnih zakonov, je vlada dolžna v okviru svojih pooblastil, ki so po
               zakonu o izvrševanju proračuna zelo velika, prevelika po našem mnenju, razporejati
               sredstva iz drugih postavk tako, da pač zagotovi izvajanje teh interventnih zakonov.
               Mislim, da je to nesporno jasno in da ni treba v nadaljnje izgubljati besed o
               tem.</p>
               <p>Lahko pogledamo tudi zelo odmeven v slovenski javnosti in konkreten primer, ko ni
               bilo nobenega zakona, nobenih sredstev v proračunu, pa je vlada prerazporedila skoraj
               10 milijard tolarjev za to, da je kupila vladno letalo. Za nakup vladnega letala,
               letalo je sicer po mojem mnenju potrebno, vendar ne tako drago. Malo bolj racionalno
               bi se bilo v tej situaciji zagotovo potrebno obnašati, bistveno bolj racionalno,
               ampak zdaj govorim s formalnega vidika. Ta nakup ni bil v nobenem proračunu, v
               nobenem zakonu. Vlada se je za to odločila, sredstva je pa prerazporedila iz
               namenskih sredstev za modernizacijo slovenske vojske. In to približno 10 krat več
               sredstev, kot smo jih porabili za poplačilo celotnih posledic suše. To je pa zelo
               konkreten primer, ki dokazuje, da je ministrova obramba na tej točki, ne samo trhla,
               ampak popolnoma prazna. Lahko bi to točko interpelacije enostavno zaključili z
               retoričnim vprašanjem. Ali obstaja kakšna evropska država, bodisi članica Evropske
               zveze, bodisi kandidatka za članstvo v tej skupini, kjer bi si minister pred
               praktično celotnim avditorijem državljank in državljanov privoščil tako izjavo in
               ostal minister. Jaz takšne države ne poznam in sem prepričan,da tudi vsi ostali, ki
               sedimo ali pa stojimo tukaj, takšne države ne znamo našteti, ker je ni.</p>
               <p>Naslednja stvar, glede katere je zagotovo treba tudi uporabiti še nekaj časa, v tej
               razpravi, je ministrova izjava, ki je bistveno bolj odmevala in ki je seveda tudi med
               očitki v tej interpelaciji. To je pač tudi že danes citirana izjava, da samo
               Ljubljana premore dovolj kadrov za ustanovitev elektro holdinga. Predpostavimo, da je
               morda to celo res. Če bi bilo to res, potem je to najhujša kritika za ministra in
               njegovo stranko, ki je že praktično celo desetletje na vladi. Po desetih letih
               vlaganja samo Ljubljana premore dovolj kadrov za en elektro holding. Kako pa smo
               razvijali to državo, če je to res? Po mojem mnenju stvar vendarle ni tako
               problematična. Kadri so seveda tudi drugod, poleg tega pa, če pristanemo na to tezo,
               pristanemo tudi na trditev, da rešitev ni in da je krog začaran. Ker so kadri samo v
               Ljubljani, bodo institucije samo v Ljubljani. In ker je temu tako, se bo razkorak med
               razvitostjo osrednje ljubljanske regije in ostalimi regijami v Sloveniji še povečeval
               in se tukaj ne da nič narediti, če pristanemo na to tezo, ki jo pač minister
               zagovarja.</p>
               <p>Bistvo problema seveda ni v tem stavku, ki je bil izrečen. Bistvo problema je v tem,
               da se to tudi dejansko dela. S takšnimi izgovori, ki so popolnoma ali pa delno za
               lase privlečeni, se ohranjajo neki trendi, ki so negativni. Eden od ključnih trendov,
               ki je negativen, je pretirana centralizacija. Se pravi, ni problem v tej izjavi.
               Problem je v tem, ker seto tudi dejansko dela. V zadnjih letih so se razkoraki
               povečali med osrednjo ljubljansko regijo oziroma med Ljubljano in Prekmurjem še,
               recimo, posebej, tudi med to osrednjo regijo in celo severovzhodno Slovenijo.
               Zanimivo je, da je v vsem tem času neka politična opcija, ki ji minister pripada,
               tudi nekako ravnala v tem stilu, ki ga on zagovarja v tej svoji izjavi. Ker je to pač
               tako, je tako in se nič ne da narediti. Res pa je seveda, da je bila ta opcija na
               volitvah vedno nagrajena in ta razvojni razkorak se bo povečeval še naprej, dokler bo
               temu tako. To je jasno. Dokler ljudje ne bodo povezali teh zadev, toliko časa bo
               lahko gospod minister Kopač nekaznovano govoril takšne stvari, jih tudi delal in tudi
               njegovi kolegi v vladi in se ne bo nič spremenilo.Mislim pa, da se ta čas vseeno
               izteka. To dokazuje tudi reakcija, ki je bila na to izjavo, 40, 50 ali ne vem koliko
               deset tisoč podpisov, ki je bilo zbranih v Mariboru in okolici, pa tudi javnomnenjske
               raziskave, ki so bile narejene takrat in tudi kasneje Vlada sama naroča in plačuje
               javnomnenjsko raziskavo, ki se ji reče Politbarometer. V tej javnomnenjski raziskavi
               se merijo tudi rejtingi oziroma uspešnost posamičnih ministrstev in ministrov. Glede
               na to, da to vlada sama naroča in plačuje, verjetno temraziskavam tudi verjame. To,
               kar te raziskave kažejo, glede uspešnosti dela gospoda Kopača, se v veliki meri
               oziroma stoprocentno razlikuje od tega, kar je prej tu govoril predsednik vlade, ki
               je dejal, da minister dobro dela. Slovenska javnost misli očitno povsem nasprotno,
               kot pa misli predsednik vlade, ker je ministrstvo gospoda Kopača oziroma uspešnost
               gospoda Kopača direktno v tej raziskavi ocenjena zelo nizko, samo še ministrstvo za
               gospodarske dejavnosti je ocenjeno nižje; se pravi, je predzadnji nalestvici
               petnajstih, šestnajstih vladnih funkcionarjev. Glede na to, da predsednik vlade zelo
               rad usklajuje svoja stališča z večinskim mnenjem v javnosti, lahko tu ugotovimo, da
               tokrat ni bilo tako. Njegovo mnenje se močno razlikuje od tega, kar misli slovenska
               javnost v zvezi z dobrim delom ministra, ki je predmet interpelacije.</p>
               <p>Ob koncu predstavitve stališča naše poslanske skupine, ki bo seveda, ker smo jo
               sopodpisali, tudi podprla interpelacijo in sklep, da se ministra razreši, bi dejal še
               to, da danes ne glasujemo toliko o gospodu Kopaču kot o ministru z imenom in
               priimkom, in ko bomo glasovali, se ne bomo toliko odločali o tem, ali je on v neki
               konkretni stvari prekršil nek zakon ali ne, čeprav so očitki s tem v zvezi v
               interpelaciji argumentirani, zelo resni in tehtni, in bi že sami po sebi zadoščali za
               zamenjavo. Mi bomo odločali o bolj pomembni dilemi - odločali bomo o dilemi, ali je
               možno narediti to, kar je gospod Kopač naredil s to svojo izjavo pred praktično
               celotnim slovenskim avditorijem, da se zakon lahko spoštuje ali pa tudi ne in da
               nekateri bodo dobili pravice iz zakona, drugi pa najbrž tudi ne, in preživeti na
               politični funkciji ali pa to v Sloveniji ni možno.</p>
               <p>Če se bo po glasovanju izkazalo, da je to v Sloveniji možno, potem, odkrito rečeno,
               Slovenija ne izpolnjuje kriterijev za vstop v družino razvitih držav, kjer to ni
               možno. Tako da to ni samo dilema, ki leži tu na neki osi pozicija-opozicija, niti
               samo dilema, ki leži pred poslanci Štajerske, kjer je minister najmanj priljubljen,
               ampak je to dilema pred celotnim državnim zborom. Rezultat tega glasovanja bo
               pomembno vplival na to, kakšna bo slovenska politična in pravna kultura v prihodnje.
               Hvala.</p>
            </sp>
            <sp xml:id="SDZ3-Redna-12-2002-01-25.sp11">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Janša. Predstavili ste stališča poslanske skupine
               socialdemokratske stranke. Sedaj pa vabim k besedi kolega Igorja Štembergerja. Kolega
               Štemberger bo predstavil stališča poslanske skupine stranke mladih. Za njim bo dobil
               besedo kolega Kebrič. Imate besedo, kolega Štemberger.</p>
            </sp>
            <sp xml:id="SDZ3-Redna-12-2002-01-25.sp12">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije ne bomo podprli interpelacije o delu in
               odgovornosti ministra za okolje in prostor, mag. Janeza Kopača, vendar ga tudi
               zagovarjali ne bomo. Ocenjujemo, da so predlagatelji interpelacije zgrešili
               naslovnika interpelacije predvsem zaradi tega, ker ministru očitajo odgovornost, ki
               bi jih morali očitati vladi.</p>
               <p>V odgovorih na interpelacijo namreč minister jasno navaja, da je vse postopke in
               dejanja, ki jih je storil, odobrila vlada. Z njegovimi odgovori, kot vemo, soglaša
               tudi vlada in na ta način prevzema tudi formalno odgovornost za vse očitane
               nepravilnosti.</p>
               <p>Resorno ministrstvo za okolje in prostor po mnenju Stranke mladih Slovenije v
               zadnjem letu sicer na določenih področjih deluje dobro, osnovne in prioritetne
               naloge, ki naj bi jih opravljalo ministrstvo, to je varovanje okolja in zagotavljanja
               ekoloških norm, ki bodo naše okolje ohranile tudi našim bodočim rodovom, pa
               zanemarjajo ali se z njimi sploh ne ukvarjajo, kar lahko rečemo tudi za stanovanjsko
               politiko</p>
               <p>Interpelacijo ocenjujemo predvsem kot medijsko zelo odmevno politično igro, v kateri
               bi po našem mnenju ključno igro moral odigrati predsednik vlade, in sicer tako, da bi
               ministra zaradi napak, ki so mu očitane, zamenjal sam. On pa je storil drugače in v
               imenu vlade prevzel vso politično odgovornost in zato v Stranki mladih Slovenije o
               interpelaciji sploh ne mislimo glasovati. Kljub temu pa bomo preleteli nekatere
               navedbe, ki izhajajo tako iz interpelacije kot iz odgovora nanjo.</p>
               <p>Na očitke 1. točke interpelacije o neizvajanju zakona o zagotovitvi sredstev za
               odpravo posledic suše, neurja s točo, plazenja tal in sluzenja morja leta 2000 lahko
               v odgovoru razberemo obrazložitev, da vlada Republike Slovenije ni zagotovila
               potrebnih sredstev za izvrševanje zakona. To pomeni, da je vlada tudi odgovorna za
               nespoštovanje zakonskih določil. Izjave ministra, da morda kakšen del odškodnine ne
               bo izplačan nikoli, pa v tem kontekstu smatramo kot odkrito priznavanje tega, da
               minister ve, da vlada ne namerava izpolnitizakonskih določb.</p>
               <p>V 2. točki, ki govori o podpisu škodljive pogodbe o toplotni obdelavi živalskih
               odpadkov za začasno skladiščenje pred sežiganjem, ugotavljamo, da je bila višina
               sredstev, ki jih na podlagi podpisa pogodbe namenja Republika Slovenija družbi Koto,
               sprejeta s sklepom vlade, ki je za to odločitev sprejela vso odgovornost.</p>
               <p>V 3. točki interpelacije je zgodba podobna. Lokacija sedeža holdinga slovenskih
               elektrarn je odločitev vlade Republike Slovenije, ki po mnenju Stranke mladih
               Slovenije s tem zagotovo ni delovala v interesu skladnega regionalnega razvoja. To je
               vlada storila in naj za to tudi odgovarja. Svoje odločitve na žalost ni ponovno
               pretehtala niti po apelu več kot 50-ih poslancev državnega zbora in 40 tisoč
               podpisov. To so dejstva, ki govorijo sama zase o teži teh vladnih odločitev, ne
               ozirajoč se na dobrobit državljanov Republike Slovenije.</p>
               <p>Navedel sem samo tri točke iz skupaj zelo obsežne interpelacije, ki pa po mnenju
               Stranke mladih Slovenije kažejo le na eno, in sicer, da je vlada tista, ki je
               sprejemala odločitve in je v celoti odgovorna za očitane nepravilnosti, zato bi se
               interpelacija morala glasiti nanjo. Res pa je, da današnja razprava slovenskim
               državljanom vsaj malo osvetljuje in razjasnjuje napake vladajoče koalicije. V Stranki
               mladih Slovenije se bomo glasovanja o interpelaciji vzdržali, saj bi z glasovanjem
               neupravičeno ožili odgovornost vlade na le enega njenega člana. Hvala.</p>
            </sp>
            <sp xml:id="SDZ3-Redna-12-2002-01-25.sp13">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Štemberger. Predstavili ste stališča poslanske skupine
               Stranke mladih. Zdaj dajem besedo kolegu Kebriču. Kolega Kebrič bo predstavil
               stališča poslanske skupine DeSUS. Imate besedo.</p>
            </sp>
            <sp xml:id="SDZ3-Redna-12-2002-01-25.sp14">

               <speaker>IVAN KEBRIČ:</speaker>

               <p>Hvala za besedo. Spoštovani gospod minister, vaši sodelavci, kolegice in kolegi!
               Pred nami je odgovorna in težka odločitev. V naši poslanski skupini smo ne samo
               zapeto, tudi skrbno, posebej pa še zaskrbljujoče spremljali razvoj dogodkov.
               Pravočasno smo vas, gospod minister, opozarjali na vaše napake in vam svetovali,
               predlagali, kaj in kako bi bilo boljše za državo Slovenijo. Izpostavljali smo resda
               Maribor, ki bi naj dobil sedež holdinga. Postavljali smo v osnovi tisto, kar je bilo
               logično in gospodarsko utemeljeno. Vi ste v svojih nastopih žal na začetku, morda bi
               bil kak drug izraz ustreznejši, arogantno zavračali in enostavno ignorirali vse
               argumente, ki smo vam jih predstavljali, vi ste pa čisto enostavno z argumentom moči,
               na katerega ste se zanašali, zavračali vse.</p>
               <p>Izredna seja mestnega sveta v Mariboru, ki je bila sklicana zaradi sedeža holdinga,
               odzvali ste se vabilu, prišli in ste se opravičili za vaše, bom se milo izrazil,
               neustrezne besede, konkretno pa žalitve tistih strokovnih kadrov, ki so tudi izven
               Ljubljane. Temu ni čisto tako, kar ste trdili, da samo Ljubljana premore ustrezne
               kadre z znanjem in izkušnjami za prodajo elektrike v tujino. Poglejte, ni dolgo tega,
               ko smo zbirali in spremljali vaše dogajanje, vaše ukrepanje. Na začetku ste dejali
               enostavno <q>"saj bo samo na tem sedežu holdinga v Ljubljani približno 25 do 30 ljudi"</q>.
               Ponavljam in izpostavljam to, da ste izpostavili in zahtevali samo zaradi tega, ker
               premore Ljubljana ustrezne kadre za prodajo elektrike samo v Ljubljani, da mora biti
               sedež tam.</p>
               <p>Sedaj pa poglejte, kaj ste pod pritiski argumentov in tudi javnega mnenja, ko smo vam
               dobronamerno v začetku svetovali in predlagali - bili ste, ponavljam besedo,
               arogantni - ko smo vas prosili, pisno, želeli, da vam predstavimo druge argumente kot
               delegacija podravskih poslancev oziroma kluba podravskih poslancev, niti odgovorili
               niste. Vljudnost zahteva, če nekomu kaj napišeš, tudi če se s tem ne strinja, da ti
               vsaj odgovori. Kot pravi pregovor, pozdraviti je vljudnost, odzdraviti je pa
               dolžnost, in to velja tudi za ta primer. Kaj se je sedaj zgodilo? Od vseh teh
               zaposlenih imate v Ljubljani samo par - ne želim, da vam vse citiram, ker vam je še
               bolj poznano - bom pa povedal, da ste takrat izjavili, da mora biti sedež holdinga,
               ker bo potrebno, da boste dva do trikrat na teden pri njih, zato ker ste za njihovo
               delo odgovorni.</p>
               <p>Veste, ne sprejemam tega zagovora ali mnenja, da niste vi odgovorni, ampak da je
               odgovorna vsa vlada. Ni res. Res je v končni fazi <q>"de iure"</q> odgovorna vlada, ki
               sprejema take in drugačne uredbe, odloke, zaključke, sklepe, ampak na čigav predlog.
               Če ste vi vlado prepričali,da je to najboljše, potem je vlada vam verjela in je vlada
               formalno odgovorna, dejansko pa vi. Poglejte, kaj ste storili. Na ta holding ste
               prenesli v Velenje že prek 23 zaposlenih, in tu dobesedno piše, da se ti ukvarjajo s
               prodajo elektrike, ne samo na domačem trgu, temveč tudi v tujini, kar je v nasprotju
               z vašo logiko, ki ste jo izpostavljali v začetku, da samo v Ljubljani znajo prodajati
               elektriko. Pustimo ob strani žalitve, toda v vsem slabem, ko nas bodo državljani
               zaradi tega časa, ki ga bomo porabili za to interpelacijo, obsojali, da se ukvarjamo
               s takimi stvarmi, namesto s sprejemanjem dobrih zakonov, ki jih moramo, če želimo v
               Evropsko unijo, uskladiti in prilagoditi. Sam pa pravim, v vsakem slabem je nekaj
               dobrega. Dobro je pa to, kar smo sprožili. Ne bi pa bila potrebna današnja seja
               oziroma današnja točka na tej seji, če bi vi takrat poslušali in bili dovzetni za
               argumente. Kar se je sprožilo, to je pomembno in to je korist tega zasedanja, te
               interpelacije, ki je nepotrebna, zato da se je sprožila decentralizacija v Sloveniji.</p>
               <p>Dovolim si, spoštovani kolegi, ker ne vem, če vam je vsem poznano, da bom prebral -
               saj ni dolgo, nekaj bom podčrtal - ko piše predsednik vlade gospodu Borisu Soviču,
               gospodu Ivanu Kebriču in gospodu Stanislavu Holcu, dne 18.9. preteklega leta:
               „Spoštovani, v zadnjem času ste name naslovili kar nekaj pisem in pobud, vezanih na
               položaj Maribora in podravske regije. Takšna razmišljanja naj bi spodbudila zlasti
               odločitev vlade o sedežu holdinga slovenskih elektrarn, pri čemer se je Maribor
               vnovič počutil zapostavljenega. Problem uravnoteženega regionalnega razvoja ni nov in
               v zvezi z njim je vlada v preteklih letih storila marsikaj, specifičnim problemom
               Maribora in okolice pa je posvetila tudi posebno sejo v Mariboru.</p>
               <p>V zadnjih letih je bilo v mariborsko gospodarstvo in negospodarstvo vloženih precej
               sredstev, ustvarjenih je bilo veliko delovnih mest. Zavedamo pa se, da ostaja odprtih
               še precej vprašanj.” Zelo pomembno in bom posebej podčrtal.</p>
               <p>„Vlada želi vzpostaviti konstruktiven dialog o vprašanjih, ki ste jih v zadnjem
               mesecu naslovili nanjo in name kot predsednika vlade. Menim, da je razprava...” -
               podčrtal, osebno jaz - „o teh vprašanjih utemeljena, ker se vlada zaveda, da je bil
               Maribor zaradi specifične strukture gospodarstva v procesu tranzacije bolj
               izpostavljen. Ni pa mogoče problemov, kako prestrukturirati mariborsko gospodarstvo,
               kako spodbuditi nove naložbe in kako priti do novih delovnih mest, vezati zgolj na
               odločitev vlade o sedežu ene od institucij, v tem primeru holdinga slovenskih
               elektrarn,” podčrtujem.</p>
               <p>„Ob iskanju rešitev za to vprašanje se je iz dosedanjih vladnih razprav izoblikoval
               predlog, da bi bil sedež združenih,” poudarjam, „savskih in dravskih elektrarn v
               Mariboru, glede na dejstvo, da ima Maribor največ kadrov in izkušenj na tem
               področju,” v nasprotju z vašim mnenjem.</p>
               <p>Dalje pravi, zopet podčrtano, „vprašanje regionalnega razvoja države je treba
               obravnavati celovito in dolgoročno. Vlada bo tej problematiki v bodoče namenila
               veliko pozornost. Ne le kot vprašanje decentralizacije s prenosom sedežev posameznih
               institucij iz glavnega mesta države, temveč tudi kot vprašanju prenosa izvrševanja
               oblasti na različnih ravneh odločanja.” In tako naprej.</p>
               <p>Poudarjam še samo dva odstavka: „Ta razprav bo pomenila uvod v nadaljnje aktivnosti
               vlade na tem področju in jo bomo nadaljevali že na četrtkovi seji vlade.” Bilo
               zavedeno. „Z Visoko ekonomsko-komercialno šolo in z vodstvom mariborske občine bomo
               razpravljali o razvojnih problemih Maribora in širše regije” Kaj je pozitivnega v
               tem? Začelo se je premikati v osnovi, na področju decentralizacije. Poglejte zadnji
               sestanek diplomatov, ki jih je minister za zunanje zadeve, gospod Rupel, pripeljal v
               Maribor, drugače, če teh tendenc ne bi predsednik vlade naročilsvojim ministrom, da
               morajo gledati za določene institucije in za to, da se decentralizira, da ne bo vse
               osredotočeno v Ljubljani. Ker bom nastopil še tudi individualno v svojem imenu,
               zaključujem to stališče poslanske skupine v naslednjem. Če bi vas kaj bilo v hlačah
               po ostalem, bi na tisto, ko so zadeve pripeljane do vrhunca, vi odstopili in cela
               zadeva bi bila enostavno rešena in ne bi danes predsednik vlade govoril, da v
               sedanjem času ob toliko začetih projektih je zelo težko zamenjati, zopet bi novi
               minister dobil 100 dni, to se pravi dobre tri mesece časa, da se pelje in da
               nadaljuje. Za nas to ni argument, za nas je to bistveno, da nam nihče, ker smo
               demokratična stranka upokojencev Slovenije, ne more zapovedati, kako bomo glasovali,
               ampak nad vsem tem, bodisi dogovorom, bodisi pogodbo, bodisi statutom, je za nas
               ustava in bomo glasovali vsak po svoji vesti. Hvala.</p>
            </sp>
            <sp xml:id="SDZ3-Redna-12-2002-01-25.sp15">

               <speaker>PREDSEDNIK BORUT PAHOR:</speaker>

               <p>Hvala lepa. To je bilo stališče poslanske skupine DeSUS. Kolega Veber bo predstavil
               stališča poslanske skupine Združene liste socialnih demokratov. Za njim pa bo na
               vrsti spoštovani kolega Janez Podobnik. Najprej ima besedo kolega Veber. Prosim.</p>
            </sp>
            <sp xml:id="SDZ3-Redna-12-2002-01-25.sp16">

               <speaker>JANKO VEBER:</speaker>

               <p>Hvala za besedo. Lep pozdrav vsem, ministru in predstavnikom vlade. V združeni listi
               menimo, da vložena interpelacija predstavlja instrument opozicije, ki poskuša
               opozoriti v tem primeru na kršitev ustave, zakonov in podzakonskih aktov. Zatrjevanje
               obtožbe so hude, vse so v glavnem naslonjene na časopisne članke, izvlečke iz
               magnetogramov, na poslanska vprašanja, javne izjave in njihovo interpretacijo. Niso
               pa podprte z dokazili in materialnimi dejstvi.</p>
               <p>Menimo, da gre pri interpelaciji bolj za potezo, ki naj bi imela politične učinke,
               kot pa za namero, ki bi lahko dejansko ugotovila ter utemeljila, da je minister Kopač
               kar množično kršil ustavo in zakone in s tem povzročal škodljive posledice ljudem in
               državi. Zato nas navedeni argumenti niso prepričali. Delo in odgovornost ministra
               Janeza Kopača se nanaša na prostor, stanovanjsko politiko, okolje in energetiko. Iz
               naštetih področij je razvidno, da gre za zahtevne in zelo razvejane naloge, pri
               katerih se prepletajo različni interesi in pogledi, predvsem glede poseganja v
               okolje. Na eni strani gre za hotenja, ki jih narekuje razvoj, na drugi pa za
               opravičeno skrb za ohranjanje narave. Tem problemom so se pridružile še elementarne
               nesreče, kot so suša, pozeba, plazovi in izredne razmere zaradi prepovedi uporabe
               predelanih živalskih beljakovin in maščob za krmo ali gnojilo. Vse to so zahtevna
               področja in vprašanja,ki se jih minister Kopač loteva dovolj odgovorno in strokovno.</p>
               <p>Če poskušamo med seboj primerjati vsebino interpelacije in odgovor nanjo z dejanskim
               stanjem, ki smo mu priča, lahko ugotovimo, da ministrovo delo kaže na to, da je
               realiziran zakon o zagotovitvi sredstev za odpravo posledic suše, neurja s točo,
               plazenja tal in sluzenja morja v letu 2000, da je prišlo do reševanja obdelave
               živalskih odpadkov in da smo se izognili katastrofalnim posledicam v kmetijstvu in
               živilsko predelovalni industriji, če se to ne bi zgodilo. Stroški ravnanja z
               živalskimi odpadki, so sicer za 18% od povprečnih cen v državah Evropske unije,
               vendar je to bolj posledica dolgoletne politike vlade, saj ugotavljamo, da imamo
               omejene možnosti za toplotno obdelavo klavničnih odpadkov, da je za vse nas vse večji
               izziv skladen regionalni razvoj in da očitana dejanja ne bi spremenila trenutnih
               razmer, da je kršenje uredbe o rudarskih pravicah težko očitati ministru, saj so s
               prevzemom področja rudarstva pospešili postopke in pripravili vse pogodbe do konca
               leta 2001, da je zasebna gradnja tesno povezana z zahtevami stranke o postopku, ki
               ima možnost postavljanja novih in novih pogojev, ki se ves čas tudi sodno preverjajo.
               Zato ni mogoče ministru očitati črnograditeljstva.</p>
               <p>V dopolnitvi interpelacije so predlagatelji kar sami presodili, da gre pri sklenitvi
               pogodbe s podjetjem Koto za kaznivo dejanje, zlorabo uradnega položaja, in dodatno
               komentirali odgovore brez konkretnejši dokazov ter razširili interpelacijo zaradi
               opustitve ureditve koncesijskih razmerij za izkoriščanje energetskega potenciala
               spodnje Save in nezakonitega vodenja postopka priprave lokacijskega načrta za
               sanacijo in doinstalacijo hidroelektrarne Moste.</p>
               <p>Primerjava argumentov kaže, da koncesija za izkoriščanje energetskega potenciala
               spodnje Save ni uveljavljena, ker koncesionar nima zagotovljenih virov, ki bi
               omogočali realizacijo zakona. Zato ni mogoče očitati ministru, da je opustil ureditev
               koncesijskih razmerij, še posebej, ker je pripravil predlog spremembe zakona, ki bo
               omogočil prenos koncesije na koncesionarja, ki ima zagotovljene vire, da je postopek
               za pripravo lokacijskega načrta za sanacijo in doinstalacijo hidroelektrarne Moste
               voden v skladu z zakonodajo, v postopek pa so v vmesnem obdobju posegle odločitve
               lokalne skupnosti o razglasitve zaščite povirij, močvirij in rastišč redkih rastlin
               in ratifikacija bernske konvencije. Oba dokumenta sta obvezujoča in ministrstvo vodi
               postopke, ki sledijo tem zahtevam.</p>
               <p>Zaradi navedenega ne kaže vseh neurejenih vprašanj na področjih, ki jih pokriva
               ministrstvo za okolje in prostor, naprtiti ministru Kopaču. Ne glede na
               neutemeljenost interpelacije, pa bo ta verjetno vseeno pospešila ureditev katerega od
               očitanih dejanj.</p>
               <p>Ob tem pa v poslanski skupini Združene liste socialnih demokratov pričakujemo od
               ministra, da bo usklajeno deloval pri vseh pomembnih vprašanjih, ki zadevajo urejanje
               prostora, stanovanjsko politiko, reševanje okolskih in vodnogospodarskih ter
               energetskih vprašanj. Pri tem se mora slediti načelom trajnostnega razvoja, ki naj
               pomeni racionalno in vzdržno rabo naravnih virov, tudi prostora, ter skrb za
               kvaliteto okolja in tesno sodelovanje z lokalnim prebivalstvom. Tako smo prepričani,
               da mora novi stanovanjski zakon učinkoviteje rešiti problem neenakosti pred zakonom
               najemnikov v denacionaliziranih stanovanjih, na kar opozarjamo že od uveljavitve
               stanovanjskega zakona in na kar je opozoril še posebej tudi varuh človekovih pravic v
               svojem posebnem poročilu.</p>
               <p>Prav tako menimo, da mora zakon o vodah končno urediti učinkovito načrtovanje in
               vodenje investicij z ustanovitvijo družbe za vode, zagotoviti učinkovito zaščito in
               rabo vode. Pri zakonu o urejanju prostora in gradnji objektov pa naj zagotovita
               zakona večjo prilagodljivost, razvojno naravnanost in poenostavitev upravnih
               postopkov pri posegih v prostor. Pričakujemo tudi, da bo izpolnil sklepe vlade in
               zagotovil vodenje gradnje elektrarn na spodnji Savi preko dravskih elektrarn in s
               podjetjem, s sedežem v Mariboru.</p>
               <p>Zaradi vsega, kar sem navedel, poslanska skupina Združene lise socialnih demokratov
               interpelacije o delu in odgovornosti ministra Kopača ne bo podprla in prav tako tudi
               ne predlaganega sklepa o njegovi razrešitvi. Hvala.</p>
            </sp>
            <sp xml:id="SDZ3-Redna-12-2002-01-25.sp17">

               <speaker>PREDSEDNIK BORUT PAHOR:</speaker>

               <p>Hvala lepa, kolega Veber. Preden povabim k besedi kolega Podobnika, naj vas obvestim,
               da je spričo dejstva, da postajajo sedaj nastopi poslanskih skupin krajši, in
               dejstva, da nam ostaja še ura časa do konca današnjega dne, možnost, da bi poleg
               predstavnikov poslanskih skupin nastopili tudi poslanke in poslanci. Zato obveščam
               kolegice in kolege o vrstnem redu prvih petih: kolega Rupar, kolega Kelemina, kolega
               Kebrič, kolega Brejc in kolega Jože Avšič. Sedaj pa ima besedo kolega Janez Podobnik,
               predstavil bo stališča poslanske skupine Slovenske ljudske stranke. Imate besedo,
               kolega Podobnik.</p>
            </sp>
            <sp xml:id="SDZ3-Redna-12-2002-01-25.sp18">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovani gospod minister, kolegice in kolegi.
               V poslanski skupini Slovenske ljudske stranke smo zelo pozorno poslušali današnji
               nastop predstavnika predlagateljev, podpisnikov za interpelacijo, nastop ministra in
               še posebej tudi nastop predsednika vlade.</p>
               <p>V nastopu predsednika vlade je bila tudi misel, da bo potrebno tehtati med
               pozitivnimi in nekaterimi negativnimi dejanji ministra in se nato odločiti. Gre za
               povsem napačen pristop, to ni interpelacija. Interpelacija je instrument, ki ima
               elemente v ustavi in poslovniku, in če predlagatelji interpelacije najdejo en sam
               primer nezakonitega ravnanja, tudi sto pozitivnih ne odtehta in takrat mora v
               principu minister odstopiti sam. Torej, pristop predsednika vlade je tukaj napačen in
               to je potrebno javno povedati.</p>
               <p>Drugič. Zelo pomembno vprašanje je, na kakšen način poteka ta dialog oziroma ta
               nastop. Danes smo najprej poslušali zelo dolg uvod predstavnikov predlagateljev
               interpelacije, ki so se potrudili in pripravili obsežen tekst. Že pred dvema mesecema
               smo ga prejeli, danes je bil ponovno prebran. Potrebno je povedati, da je gospod
               minister prav tako pripravil zelo obsežen odgovor in po našem mnenju dober odgovor,
               skoraj v vseh točkah. In, seveda, danes bi se pričakovalo, da bi predstavniki
               predlagateljev interpelacije šli od odgovora do odgovora in tam iskali šibke točke,
               ne pa da se pravzaprav cela zgodba tu šele odpre. Kajti treba je povedati, da ni
               logično, da je lahko argument za interpelacijo neka odločitev ministra, ki ima
               podlago v sklepu vlade. To je napačno razumevanje funkcioniranja vlade. Če neko
               odločitev sprejme vlada, potem ne smeš in je nelogično, da za to obtožiš ministra. Na
               tistih področjih, kjer je gospod Kopač jasno napisal, da ima za svoje odločitve
               pokritje vlade, bi bilo danes pričakovati, da boste predstavniki predlagateljev
               preprosto umaknili to področje ali pa razširili interpelacijo na vlado. Tam je pa
               postopek drugačen. To je treba zelo jasno povedati. Drugič, še toliko bolj je
               nelogično, da kot argument za interpelacijo predlagašargument, ko je minister nekaj
               predlagal na vladi in je potem vlada sprejela. To tudi ne more biti argument za
               interpelacijo. Mminister je dolžan, da nekaj predlaga, in če vlada to sprejme, je s
               tem vlada prevzela v celoti politično odgovornost. Gre za pomemben odnos na relaciji
               znotraj vlade.</p>
               <p>V svojem nastopu bi rad posebej povedal, da je ta interpelacija in njena vsebina na
               nek način zelo komplicirana. Po mojem osebnem mnenju in mnenju članov poslanske
               skupine, pa tudi naših kolegov v stranki, je minister najbolj šibak pri točki, ki je
               bila danes že omenjena: zareklo se mu je, nepreviden je bil, preveč samozavesten je
               bil, tudi aroganten je bil, ko je upal tako prostodušno izjaviti. Žal pa moram reči,
               da že sedaj, v tem hipu se mi zdi nerealno, da bi čisto vse, kar je zakon obljubil,
               izpolnili. <q>"Jaz upam, da bo čim večji del tega izplačan že letos; morda pa kakšen del
               tega ne bo izplačan nikoli"</q> - tako minister ne sme govoriti. Naslednji dan bi se
               moral minister opravičiti. Če bi tega ne storil, bi ga moral naslednji dan poklicati
               predsednik vlade in reči, opraviči se javno za te besede. Danes sem v nastopu
               ministra in tudi nastopu predsednika vlade pogrešal, da bi se preprosto od te izjave
               ogradil. Ker pa je treba biti korekten do ministra in mu je trebapriznati, da se je
               pravzaprav potem v kasnejših izjavah delno že popravljal - takoj isti večer je s to
               njegovo izjavo direktno polemiziral tudi predsednik naše stranke in minister, njegov
               kolega, mag. But, da je nedopustno, da eden od ministrov govori javno, da zakon ne bo
               v celoti izpolnjevan in tako naprej, bi predlagal, gospod minister, da izkoristite
               svojo možnost v kasnejšem nastopu in da se še enkrat javno za to izjavo opravičite.
               Mislim, da je tudi to del politične kulture.</p>
               <p>Drugo področje je vezano na vprašanje sedeža energetskega holdinga. Tu je treba
               izpostaviti najprej vprašanje, kakšen je odnos med poslanci in vlado. V državi
               Sloveniji se je v zadnjem obdobju razpasla neka navada, da ministri ali pa predsednik
               vlade zelo z levo roko, tako, bi rekel, mimogrede ali pa celo vzvišeno odreagirajo na
               stališča poslancev. Po ustavi se ključne odločitve sprejemajo v državnem zboru. Odnos
               poslanci, državni zbor, predsednik vlade, državni zbor, minister državni zbor oziroma
               minister, poslanci, so jasne, v ustavi in zakonih in tudi poslovniku. In v principu
               je praktično vedno politično soočenje, če se minister ali pa predsednik vlade obrne
               proti poslancem. Kajti poslanci so ga izvolili. Torej gre za obratno pot. Po našem
               mnenju, mnenju poslanske skupine slovenske ljudske stranke, in to smo večkrat javno
               povedali, je gospod minister mag. Janez Kopač po nepotrebnem prehitro odreagiral, ko
               je šlo za neko tudi vsebinsko vprašanje in organizacijsko, kako se bo v prihodnje
               organiziral tako pomemben subjekt kot je holding proizvajalcev električne energije.</p>
               <p>Ko je naletel na nasprotovanje, je v teh svojih izjavah šel vedno dlje in se
               dobesedno pogrezal v živi pesek in se sprl s celotno Štajersko. S tem je škodil
               vladi, v kateri je članica tudi slovenska ljudska stranka, po mojem mnenju pa tudi
               lastni stranki. Kasneje je veliko javno ogorčenje in tudi pritisk ljudi, ki so s
               podpisi to ogorčenje izrazili, pravzaprav izzvalo, da se je počasi to stališče
               korigiralo. Toda škoda je bila storjena.</p>
               <p>V naši stranki smo prepričani, da se je na ta način po nepotrebnem ponovno odprlo to
               občutljivo vprašanje občutka zapostavljenosti intelektualnega, gospodarskega in
               znanstvenega bazena Štajerske in še posebej Maribora.</p>
               <p>To sta dve ključni zadevi, na kateri smo bili pozorni v naši poslanski skupini.
               Mnenja pa smo, da je vlada s tem, ko je obravnavala oba odgovora ministra, čeprav po
               poslovniku to ni potrebno, po poslovniku to ni potrebno, in nekako podprla odgovor
               ministra in še posebej predsednik vlade, da sta sprejela nase svojo odgovornost. To
               se pravi, če predsednik vlade ocenjuje, da je lahko član vlade minister, ki daje take
               izjave, ki so nepremišljene, ki so žaljive, ki presegajo raven politične kulture,
               potem naj pač takega ministra v vladi ima.</p>
               <p>Upamo pa, tudi na podlagi te razprave, da se ne bo več dogajalo, kajti gre za
               vprašanje odnosa med ministri in poslanci, da bi se zgodilo, da bo naslednji dan, ko
               minister prebere kakšno izjavo poslancev v časopisih in poslanec nosi za svojo izjavo
               vso odgovornost, da ga pokliče po telefonu in mu na tajnico pove besede, ki so
               žaljive in nikakor ne pristajajo rangu ministra. Tudi to se je žal zgodilo.</p>
               <p>Zelo smo bili pozorni tudi do nekaterih drugih področij, ki so jih predlagatelji
               interpelacije že v prvem predlogu navedli in v dopolnitvi interpelacije še razširili.
               Kar se tiče vprašanje energetike, je potrebno povedati, da je minister mag. Janez
               Kopač podedoval slab resor, slabo voden resor, od svoje strankarske kolegice, dr.
               Petrinove. Naša stranka in naša poslanska skupina je nasprotovala, da energetika
               preide v področje okolja in prostora. Ocenili smo, da ga ne bo mogel dobro
               koordinirati, ker ima tudi druga pomembna področja v njegovem resorju. In kar nekaj
               očitkov, ki so v interpelaciji, dobesedno izvirajo iz neuspešnega in slabo vodenega
               tudi koncepta razvoja energetike, ki ni bil plod njegovega dela.</p>
               <p>Drugo področje je področje klavničnih odpadkov. Gre za zelo pomembno področje.
               Minister in vlada sta se odločila večkrat na hitro. Dejstvo pa je, da je položaj Kota
               tak, da lahko rečemo, da je klasičen monopolist in da se je vlada znašla v funkciji
               njegovega talca. Vlada, govorim. Nekatere poteze so bile brez dvoma slabo
               premišljene. Toda, iz odgovorov nismo našli nezakonitega ravnanja ministrov. To je
               problem, kolegice in kolegi.</p>
               <p>Zelo pomembno vprašanje je vprašanje in očitek črnograditeljstva. Plediramo na
               korektnost. Pogledali smo stenogram hearinga, ko se je mag. Kopač predstavil na
               odboru za okolje in prostor. In bodimo pošteni in povejmo, da je sam v svoji razpravi
               omenil to vprašanje prvi. Omenil ga je on. In bodimo pošteni in povejmo, da se je
               samo en poslanec oglasil z enim samim stavkom in nato z dvema stavkoma - tako je,
               kolega Sok je bil pa še eden, se mi zdi - in zadeva se je takrat zaključila. Takrat
               bi morali poslanke in poslanci ustreliti z vsemi topovi, na hearingu. Od takrat do
               danes nam ni znano, da bi bili v javnosti znani kakšni novi argumenti in razlogi
               glede te zadeve, ki je nekakšen mlinski kamen mag. Kopaču že vrsto let. Nam ni znano,
               da bi bilo v teh 11 mesecih kaj novega. Torej je nekorektno v interpelaciji odpreti
               temo, ki je bila odprta na dan, ko nekako <q>"rentgeniziraš"</q> ministra in njegovo
               dosedanje delo. V odgovoru, če se ne motim, je kar 47 podalinej, kjer minister govori
               o tej svoji jari kači in kaj se je vsedogajalo v tem postopku. Marsikaj je bilo
               nenavadno: 9 let ali še več je trajalo. Mi smo se posvetovali s strokovnjaki na tem
               področju. Minister sam pove, da je dal depozit glede črnograditeljstva; napiše, v
               skladu z zakonom. Nismo našli dokaza o nezakonitem ravnanju. Mi ga nismo našli,
               spoštovane kolegice in kolegi! Mi smo, v okviru naše stranke se dogovorili, da bo
               poslanska skupina zelo pozorno sledila razpravi in da bo še posebej zelo pozorno
               sledila eventualnim dodatnim argumentom, ki bi jih predstavniki poslanskih kolegov in
               kolegic, ki ste podpisali interpelacijo, tukaj javno povedali. Danes jih nismo
               slišali. Nismo slišali! Kolegice in kolegi oziroma kolega, ki je predstavnik
               interpelacije, je samo povzel zapisano izpred dveh mesecev in meseca in pol nazaj.</p>
               <p>Zato na podlagi tega, kar smo danes slišali v poslanski skupini Slovenske ljudske
               stranke ne bomo podprli predlagane interpelacije. Vsekakor pa pričakujemo, da bo
               minister v svojem nastopu na tistih točkah, kjer je ravnal nepremišljeno, tukaj javno
               to svoje ravnanje pojasnil in se kot bivši parlamentarec tudi opravičil kolegom
               parlamentarcem - prejšnjim.</p>
               <p>Poslanski kolega Kangler je doma iz Maribora in zelo dobro pozna razpoloženje tega
               pomembnega predela Slovenije in bo v svoji razpravi orisal nekatere svoje dodatne
               argumente in tudi tam povedal svojo odločitev. Hvala lepa.</p>
            </sp>
            <sp xml:id="SDZ3-Redna-12-2002-01-25.sp19">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Podobnik. Še trije - oziroma dva kolega in ena kolegica - bodo
               predstavila stališča svojih poslanskih skupin. Najprej bom dal besedo kolegu Pečetu,
               če tako želi. Prosim, vabim kolega Pečeta, da pride za govorniški oder. Za njim bo
               dobil besedo kolega Anderlič v imenu poslanske skupine LDS in kot zadnja bo nastopila
               kolegica Maria Pozsonec, potem pa zaenkrat šest prijavljenih kolegov in kolegic za...
               Jih je že več? Sedem. Kolega Peče, vi ste prvi. Prosim.</p>
            </sp>
            <sp xml:id="SDZ3-Redna-12-2002-01-25.sp20">

               <speaker>SAŠO PEČE:</speaker>

               <p>Spoštovani prisotni. Kaj nam v Sloveniji pomagajo tiste besede o skladnem regionalnem
               razvoju? Kaj nam v Sloveniji pomagajo debate, ki se odvijajo tako v tem državnem
               zboru kakor v vseh drugih institucijah o pokrajinah? Kaj nam v Sloveniji pomaga
               pogovor o pospeševanju zaposlovanja, dvigu gospodarske rasti in podobne stvari? Ta
               državni zbor se skoraj na vsaki svoji seji sreča s kakšnim dokumentom, naj si bo v
               zakonskiobliki ali v katerikoli drugi obliki, kjer skuša po svojih najboljših močeh
               za to državo nekaj narediti. A to sprejemamo sami zase zato, da bomo imel občutek,
               saj smo nekaj poskušali? Gospodje in gospe, točno tako se obnašamo.</p>
               <p>Držimo se tistega načela, da če smo mi nekaj sprejeli, je za nas zgodba končana. Ne
               bomo prestopili tistega praga, da bi kontrolirali vlado Republike Slovenije, da bi
               imeli nadzor nad posameznimi elementi oziroma člani te vlade in v tem primeru je to
               gospod Kopač, minister, na katerega letijo očitki. Po mnenju Slovenske nacionalne
               stranke so ti očitki več kot argumentirani. Sprejemamo programe, sprejemamo
               deklaracije, zbiramo podpise. Komu in zakaj? Zato, da bomo naivno javnost prepričali,
               da v srcu res tako mislimo? Poglejte, kako bo danes izzvenelo glasovanje.</p>
               <p>Gospod Kopač bo žal ostal na položaju, kljub temu da si je privoščil, po mojem
               mnenju, po mnenju Slovenske nacionalne stranke, nekaj stvari, ki tej državi niso v
               prid; celo več, ki tej državi škodijo. Dokler je človek politik, sedi v tem državnem
               zboru, predstavlja stališča, če pa politik preide v vlado, ta stališča ne bi smela
               biti škodljiva tej državi. Ta stališča ne bi smela škodovati razvoju te naše družbe
               in ta stališča ne bi smela biti žaljiva do določenega dela naše države. Samo dva
               milijona nas je in prišli smo tako daleč, da ta dva milijona ljudi hoče razdeliti
               celo vlada Republike Slovenije. Ali naj se to razume, da več niste sposobni vladati
               dvema milijonoma ljudi in jih boste zato - nekatere degradirali, češ da ljudje v
               določenem delu Republike Slovenije, recimo, tistem severnem delu s centrom mesta
               Maribor, niso več sposobni opravljati nalog, niso dovolj izobraženi, da nimajo ponosa
               in znanja? Spodnji del Slovenije pa označujete kot tistega, ki ima celoten intelekt
               te naše države. Mislim, da je samo ta argument zadosten razlog, da bi se morala
               ministru Kopaču odpovedati že sama vlada, ne pa, da mu daje vlada Republike Slovenije
               in njen vrhovni šef, gospod Drnovšek, celo podporo.</p>
               <p>Gospe in gospodje, poglejte, kaj ustvarjamo iz te države! Mi razslojujemo ljudi, že
               dolgo vemo, da jih. Razslojujemo jih na podlagi njihovega bogastva, lastništva. Danes
               jih razslojujemo tudi na podlagi kriterija, od kod prihajajo, iz katerega konca
               Slovenije. Ali se vam to zdi razumljivo Pričakoval sem, da se bo minister Kopač v
               svojem zagovoru opravičil Mariboru, se opravičil tistemu delu Slovenije, na katerega
               so leteli žaljivi očitki. Toda ne duha ne sluha o tem, da bi se opravičil, da bi
               rekel: ja, naredil sem napako, ni bilo tako mišljeno. Ne! Minister Kopač zagovarja,
               da je on naredil vse prav v tej državi. Gospod Kopač, ali premorete vsaj malo
               samokritike? Po mojem niti malo, in to je škodljivo. To je preveč samovšečno za
               predstavnika vlade, za predstavnika tistega elementa v tej družbi, ki izvršuje
               zakone, ki vodi to našo državo.</p>
               <p>Naj mi bo dovoljeno, da ob kritiki gospodu Kopaču v vseh tistih petih točkah, kot
               jih predstavljajo predlagatelji in med katerimi smo tudi poslanci Slovenske
               nacionalne stranke, dodamo še kritiko gospodu Drnovšku, ki v zadnjem času po našem
               prepričanju dela nedopustne napake. Nedopustne napake tako na področju gospodarstva
               kakor na današnjem področju oziroma področju, ki ga obravnavamo danes, to je v odnosu
               do naše države.</p>
               <p>Pred časom so poslanci, ko še niso imeli direktiv od svojih strankarskih veljakov
               ali od kod drugod, zbirali podpise o tako imenovanem holdingu. 57 poslancev tega
               državnega zbora se je podpisalo pod dokument, s katerim - so prepričani - je treba
               narediti za to državo nekaj več, kot ji le vladati; da je v tej državi treba dati
               neke funkcije. Poudarek je, tej državi, ne temu mestu, to je Ljubljani. V Sloveniji
               je pač več mest. V Sloveniji je več regij, ki bodo kmalu uzakonjene. Ne obubožati
               ostalih regij. Toda žal, danes to dela slovenskavlada. Danes to dela minister za
               okolje in prostor. In če danes iz te dvorane, kar se bojim, da bo, odide v tistem
               smislu, da interpelacija ne bo uspela, bo ta državni zbor dal zeleno luč za to, da bo
               Slovenija izključno Ljubljana in nič več. Toda ne Ljubljana do vseh mej, ampak
               Ljubljana v današnjem okvirju. Vse ostalo bo periferija in se bo na njo tudi tako
               gledalo: najsi bo na gospodarskem, intelektualnem ali katerem koli drugem področju.
               Tega si ne bi smeli privoščiti: ne mi ne slovenska vlada. Ljudje iz tistega dela
               Slovenije, iz katerega je tudi kar nekaj poslancev, smo dali podpis zoper aktivnosti,
               ki jih je izvajal minister Kopač. Teh podpisov se je zbralo 40.000. 40.000 ljudi se v
               enem delu Slovenije ni strinjalo s politiko, ki jo vodi minister Kopač v svojem
               ministrstvu in ki jo vodi ta vlada. Ali ni to zadosten razlog?</p>
               <p>Gospodje in gospe! Naj se dotaknem še 4. točke, to je tista točka obtožnice oziroma
               interpelacije, ki govori o črnograditeljstvu. Ko sem dal svoj podpis k interpelaciji,
               moram priznati, da me je ta točka nekoliko motila, da se ministru mogoče očita, če si
               je dozidal kakšen prizidek k hiši. V končni fazi govorimo o ministru. In sem
               prepričan, da to njegovo dejanje, če je res - oziroma prepričal me ni, da ni res - da
               pač odraža njegov značaj. Če je to značaj ministra slovenske vlade, torej slab
               značaj, to pritiče njemu osebno. Bolj pomembne so stvari, s katerimi je škodoval
               celotni državi. In na te stvari bi se moral ta državni zbor, pred njim pa že vlada
               Republike Slovenije, osredotočiti.</p>
               <p>In za zaključek: mislim, da bi bilo smiselno, da ta državni zbor enkrat pokončno in
               ponosno reče, kako se bo ta država razvijala. Toda za spremembo od vseh naših
               aktivnosti in dejanj iz zgodovine, ko to pač počnemo z dvigom rok oziroma pritiskom
               na glasovalno kartico, danes naredimo nekaj, kar bo imelo posledice v tem trenutku:
               izglasujemo nezaupnico danes še ministru Kopaču. Hvala.</p>
               <p>Slovenska nacionalna stranka bo interpelacijo podprla.</p>
            </sp>
            <sp xml:id="SDZ3-Redna-12-2002-01-25.sp21">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Peče. Kolega Tone Anderlič bo predstavil stališča poslanske
               skupine LDS. Imate besedo.</p>
            </sp>
            <sp xml:id="SDZ3-Redna-12-2002-01-25.sp22">

               <speaker>ANTON ANDERLIČ:</speaker>

               <p>Moje delo je olajšano, saj je jasno, da je minister kot dolgoletni parlamentarec
               znal oceniti, kaj pomenijo očitki, ki so navedeni v interpelaciji in je v drugačni
               meri, kot smo bili mogoče navajeni do sedaj, temeljito odgovoril na vprašanja, na
               obtožbe, na očitke, ki so v interpelaciji in zato seveda lahko trdim, da je to nek,
               tudi vzorčen primer, kako je treba odgovoriti na očitke, ki se nekomu naslavljajo.
               Res pa je, da je v določenem delu to celo težko narediti, če so očitki na ravni tega,
               da mora odgovarjati na to, kaj je kdo razumel, ko je nekaj rekel, in ni bil
               pripravljen slediti tistemu, kar je zares bilo narejeno v konkretnem primeru. In mi
               imamo, na žalost,opravka s tem, da celotna interpelacija izhaja iz nekega povoda ali
               vzroka, ki se imenuje grdo govorjenje gospoda ministra v javnosti o določenih
               stvareh. Iz tega ven so izvedene vse argumentacije in očitki in potem se tako rekoč
               poskuša izvajati dokaze tudi na področjih, ki nimajo prav nobene zveze z delom
               ministra; še več, zgodbe se vlečejo iz tako rekoč skoraj da iz otroštva, ki da bi
               bile napačne in da niso primerne ministru, pa naj si bo to v njegovem prejšnjem
               življenju ali pa seveda sedaj kot ministra.</p>
               <p>Zato nas na nek način čudi, da ni pripravljenosti pravzaprav bilo v vsem tem času, da
               bi se poskušali seznaniti z dejansko vlogo dejavnostjo ministra na konkretnih
               zadevah. Konec koncev, če hočete, z dejstvi, ki so povezana tudi s sedežem holdinga
               in z dejavnostjo holdinga. Po mojem vedenju in po zanimanju, ki sem ga opravil v
               zadnjih 14 dneh - pa ne pri ministru Kopaču, niti ne pri državnih sekretarjih, ampak
               predvsem v Mariboru - je večino funkcij, večino dejavnosti in še celo več kot bi
               sicer se jihopravilo v Mariboru, če bi bil sedež v Mariboru, če hočete, od
               distribucijskega centra za celo Slovenijo in podobno, se načrtujejo oziroma izvajajo
               v Mariboru in še vrsto stvari. Ampak o konkretnih zadevah ne bom govoril, ker mislim,
               da je zapisano dovolj v odgovorih in bo tudi minister sam lahko argumentiral, še
               dodatno, v pojasnjevanjih.</p>
               <p>Škoda je, da je način, <q>"manira"</q> se uveljavila, da je treba v delo nekega ministra,
               ministrstva vnašati neke dvome, neke obremenitve, ki pravzaprav mesece in mesece
               sedaj visijo tako rekoč nad ministrom in s tem nad celim ministrstvom, pa tudi
               vplivajo na delo vlade, samo zato, ker nekdo v nekem trenutku ni bil zadovoljen z
               neko odločitvijo, ki pa seveda ni odločitev v nasprotju z zakonom, kot je bilo že
               danes rečeno, ampak je odločitev, kot se odločitve seveda dogajajo. Prav tako bi
               lahko z mnogo odločitvami, ki so bile sprejete ali na ravni ministra, ali
               kateregakoli drugega ministra, ali vlade - konec koncev tudi parlamenta, mi imamo
               vrsto odločitev, ki jih sprejmemo, tako rekoč sprejetih z minimalno ali s pičlo
               večino, pa se z njimi ne strinjajo mnogi. Vendar to še ne pomeni, da če neka
               odločitev v nekem trenutku ni bila sprejeta na zadovoljstvo točno tistega, ki je
               mislil, da mora biti drugače, da je vse narobe in da jetreba izvesti javni linč. Mi
               za tako politiko nismo in zato, seveda, zavračamo tak način političnega delovanja,
               želimo, da se konkretno, o konkretni potezah, o odgovornostih oziroma pristojnostih,
               ki jih minister ima, o nalogah, ki jih minister opravlja; da se to ocenjuje v luči
               konkretnih zadev. In očitki, ki so v interpelaciji, so pravzaprav samo argumentacija
               za dokazovanje tistega, kar sem pravzaprav rekel: torej, da se minister nepristojno
               obnaša in grdo govori o, recimo, Mariborčanih. Jaz, seveda, z vsem spoštovanjem
               govorim o Mariborčanih, Lendavčanih, Koprčanih, Novomeščanih, Gorenjcih itn., ker smo
               seveda vsi - jasno, tudi Korošice - državljani in državljanke te države in delimo
               usodo na - upam - enak način; seveda s tem, da so ponekod razmere slabše zaradi
               nekaterih težav, ki se v regionalnem razvoju tako ali tako pojavljajo že desetletja
               in jih poskuša ta vlada, ta državni zbor in seveda vse tiste institucije v tej
               državi, ki lahko kaj storijo za to, tudi odpravljati, na način, da bi bil razvoj
               skladen, da bi bil približno za vse državljane in državljanke enak, da bi se
               zagotovili pogoji, da bi vsi lahko uspešno delali, se šolali, preživeli - konec
               koncev imeli človeku dostojno življenje.</p>
               <p>Zato se nam zdi, da vendar v tej interpelaciji gre za to, da se izkorišča nek
               institut, ki je legitimen, ki je ustavno dopusten in preverjen, in da bomo tudi skozi
               to, razumemo ta sporočila iz te interpelacije, da bomo tudi skozi to lahko določene
               stvari odpravili - pa ne govorim to samo v primeru ministra Kopača ampak v primeru
               delovanja cele vlade in tudi parlamenta - in da bi v bodoče mogoče zgubljali manj
               časa za neplodne razprave, predvsem pa, da ne bi mesece in mesece se minister vseh
               svojih tekočih nalog, ki jih ima, loteval pod nekim bremenom stalnih obtožb, da če bo
               neko potezo naredil, ki ne bo všeč, recimo, ljudem na Velikih Blokah, bo pa to
               zahteva ljudi iz Zasavja, da bo to že ne vem kako narobe. To seveda ne more biti
               način delovanja.</p>
               <p>Zato poslanska skupina Liberalne demokracije v nobenem primeru ne bo podprla
               interpelacije - saj tega najbrž ni nihče pričakoval -, pač pa tudi zavračamo predvsem
               tiste očitke, ki so neargumentirani, na trhlih tleh in ki se predvsem nanašajo tudi
               na osebnostne lastnosti, na način, kako se kdo izraža, da se mu na ta način poskuša
               tudi tako rekoč dopovedati, da je minister, ki ne more opravljati določenih nalog.</p>
               <p>Torej, poslanska skupina Liberalne demokracije zavrača obtožbe in seveda bomo
               glasovali proti interpelaciji.</p>
            </sp>
            <sp xml:id="SDZ3-Redna-12-2002-01-25.sp23">

               <speaker>PREDSEDNIK BORUT PAHOR:</speaker>

               <p>Hvala lepa, kolega Anderlič. Zadnja poslanska skupina, ki nam bo sporočila svoja
               stališča, bo poslanska skupina madžarske narodne skupnosti. Kolegica Maria Pozsonec,
               imate besedo.</p>
            </sp>
            <sp xml:id="SDZ3-Redna-12-2002-01-25.sp24">

               <speaker>MARIA POZSONEC:</speaker>

               <p>Hvala lepa, gospod predsednik, za besedo. Spoštovani! Takoj na začetku naj povem, da
               bom ministra Kopača podprla, torej ne bom glasovala za njegovo razrešitev. Cenim ga
               kot sposobnega, delovnega človeka s širokim znanjem. Kot dolgoletni parlamentarec je
               v svojstvu predsednika odbora za finance branil integrirani proračun Republike
               Slovenije.</p>
               <p>Moje izkušnje z ministrom Kopačem so pozitivne. Vedno je pokazal voljo, si vzel čas
               in prisluhnil težavam in jih je poskušal rešiti; seveda vseh ni mogel rešiti. Tako da
               pričakujem, da bo minister glede na dano obljubo storil vse, da bodo na črno
               postavljeni repetitorji, torej postavljeni brez dovoljenja, v najkrajšem možnem času
               tudi odstranjeni širom Slovenije. Prav tako pričakujem, da bo njegovo ministrstvo
               pomagalo občinam, da ne bodo imeli državljanke in državljani širom po Sloveniji slabe
               pitnevode, da bodo imeli zgrajeno kanalizacijo, da bodo imeli čisto, zdravo
               okolje.</p>
               <p>Rada bi izrazila svoje mnenje o hajki, ki je nastala okoli ministra Kopača. Tudi
               sama sem podpisala zahtevek za namestitev sedeža holdinga v Mariboru, ker si želim
               bolj enakomernega razvoja severovzhodne Slovenije. Vendar sprejemam tudi argumente za
               neuresničitev le-tega, nisem pa mislila, da morajo za to pasti glave. Posebno zato,
               ker to ni bilo odvisno le od ministra za okolje in prostor.</p>
               <p>Na splošno sem mnenja, da je bilo ministru Kopaču veliko stvari podtaknjenih in da
               ne more biti odgovoren za stvari, kot so, na primer, predlanska suša in lanski sneg.
               Zavedam se, da ni mogoče zanemariti več kot 10.000 podpisov za ministrovo razrešitev,
               in z žalostjo ugotavljam, da se da z ljudmi manipulirati. Nezadovoljstvo zaradi
               centralizacije Slovenije, zaradi gospodarske in infrastrukturne zaostalosti
               severovzhodne Slovenije je pripeljalo do linčanja ministra. Vsem tem težavam, ki so
               stvarne, resnične in težke, ni ime <q>"Kopač"</q>. Menim, daje čas lova na čarovnice že
               davno minil.</p>
            </sp>
            <sp xml:id="SDZ3-Redna-12-2002-01-25.sp25">

               <speaker>PREDSEDNIK BORUT PAHOR:</speaker>

               <p>Ali ste končali gospa Pozsonec? Se izklopite? Kolegice in kolegi! S tem smo izčrpali
               čas, ki je bil namenjen predstavitvam stališč poslanskih skupin. V rokah imam prijave
               poslank in poslancev, ki bodo lahko govorili časovno neomejeno. Vse razprave, ki bodo
               prišle kasneje, omejujem na 5 minut. Dovolite mi, da vas seznanim, kdo bo imel
               pravico govoriti neomejeno: kolega Pavel Rupar, kolega Kelemina, kolega Podobnik,
               kolega Kebrič, kolega Brejc, Jože Avšič, kolega Jerovšek, kolega Pukšič, kolega
               Drobnič, kolega Tanko, kolega Pohorec, kolega Rokavec, kolega Kremžar, kolega Moge in
               kolega Sok ter Kangler. To so kolegice in kolegi, ki bodo nastopili s pravico, da
               lahko govorijo časovno neomejeno. Prvi na vrsti je kolega Pavel Rupar. Preden dam
               kolegu Ruparju besedo in s tem odprem splošno razpravo, naj povem, da bom jaz oziroma
               moji kolegi, ki bodo vodili sejo danes in v torek zelo striktno upoštevali člen 68.
               Se pravi, da se držimo predmeta diskusije in da se izogibamo neprimernim besedam ali
               kvalifikacijam v razpravi. Imate besedo, kolega Rupar.</p>
            </sp>
            <sp xml:id="SDZ3-Redna-12-2002-01-25.sp26">

               <speaker>PAVEL RUPAR:</speaker>

               <p>Hvala lepa, gospod predsednik državnega zbora. Spoštovani gospodje iz vlade, gospod,
               zaenkrat še, minister! Kolegice in kolegi! Dovolite mi, da takoj na začetku povem v
               imenu vseh nadaljnjih razpravljavcev, ki smo podpisali vlogo interpelacije, da bomo
               govorili zgolj in izključno o strokovnih zadevah in očitkih. Že vnaprej zavračam
               vsakršno demagoško nastopanje, češ da bomo nastopali politično in zgolj politično ter
               da bomo gospoda Kopača kakorkoli, kot je rekel nekdo izmed kolegov, predgovornikov
               pribijali na križ kot žrtev političnih, recimo temu, zarot. Vse stvari bodo
               argumentirane. Sam osebno se bom lotil očitka iz dopolnitve interpelacije, in sicer,
               na račun gradnje oziroma priprave lokacijskega načrta za sanacijo in doinstalacijo
               hidroelektrarne Moste. Torej smo si dovolili porazdeliti bremena oziroma naše naloge
               tudi po okoljih, iz katerih izhajamo. Nihče od nas se, razen v manjših delih, ne bo
               dotikal česarkoli drugega. Tu pred sabo sem si uspel pridobiti manjšo zloženko
               društva za ohranitev narave Bleda, ki so ga izdali s pomočjo in s podporo večine
               prebivalcev oziroma prebivalk in prebivalcev naselij oziroma mest Radovljice,
               Žirovnice, Jesenic, Bleda pa tudi drugih občin na Gorenjskem. Na tem delu oziroma v
               tej prvi strani, ki jo prikazujem, lahko grafično vidite, kje namerava Republika
               Slovenija, predvsem pa ministrstvo za okolje in prostor pod vodstvom gospoda Kopača,
               postaviti novo trdim novo elektrarno in s tem povzročiti veliko škode in veliko, bom
               rekel, tudi gorja prebivalcem Zgornjesavske doline. Predvsem pa bi rad opozoril na
               dolžnost ministra Kopača, ki bi jo moral že izpolniti, jo bo pa še imel priložnost,
               da nemudoma in tako zaustavi vsakršnjo pripravo lokacijskega načrta oziroma
               dokumentacije za izvedbo tega projekta, če je minister za prostor in okolje. Če je
               minister za finance ali kakorkoli drugega, ga razumem.</p>
               <p>Postopek priprave lokacijskega načrta za sanacijo in doinstalacijo hidroelektrarne
               Moste je v nasprotju v šestih točkah, bom nakazal v čem. Odlok o spremembah in
               dopolnitvah prostorskih sestavin dolgoročnega in srednjeročnega družbenega plana
               Republike Slovenije: v nasprotju je z odlokom o razglasitvi povirij, močvirij in
               rastišč redkih rastlin v občini Bled, v nasprotju je z 41. členom zakona o urejanju
               naselij in drugih posegov v prostor, v nasprotju s 1., 3., 51., 53. in 54. členom
               zakona o varstvu o okolju, pod petič, 96. členom zakona o ohranjanju narave in kar je
               po moji oceni najhujše - v nasprotju je z zakonom o ratifikaciji konvencije o varstvu
               Alp, na podlagi katere se kršijo sprejeti: protokol o energetiki, protokol o zaščiti
               narave in skrbi za okolje ter protokol ureditve prostora in trajnega razvoja</p>
               <p>Predlagatelj in izvajalec lokacijskega načrta kot zakonsko podlago za izdelavo
               lokacijskega načrta navaja odlok o spremembah in dopolnitvah prostorskih sestavin
               dolgoročnega in srednjeročnega plana Republike Slovenije skupaj s kartografskim
               delom. Citiram. „V kartografskem delu odloka, karta 2, zasnova energetskega omrežja
               določa plan hidroelektrarne nad 10 megavati, poleg obstoječe hidroelektrarne Moste,
               lokacijsko planirane hidroelektrarne, je na enak način kot vse druge sestavine plana
               opredeljena shematično, to je kot del elektroenergetskega omrežja Slovenije.” Konec
               citata.</p>
               <p>Predhodno citirana navedba zakonske podlage je pravno, formalno povsem nevzdržna iz
               naslednjih razlogov: prikaz v citiranem odloku je nepopoln in pomanjkljiv, saj ni
               utemeljen v tekstualnem delu odloka, ki je obvezna sestavina planskega dokumenta.
               Sleherni poseg v prostor mora biti opredeljen in prikazan kot grafičen in tekstualen
               del. Drugič. V konkretnem primeru je to celo nujno, saj v kartografskem delu
               republiškega plana konkretni poseg prikazan kot nova, torej planirana
               hidroelektrarna, in sicer na vodotoku Završnica in ne kot sanacijski oziroma
               doinstalacijski poseg obstoječe hidroelektrarne Moste, kot se glasi v samem naslovu
               lokacijskega načrta.</p>
               <p>Nedvoumno lahko zaključimo, da zakonska podlaga, ki jo navaja izdelovalec
               lokacijskega načrta, niti v tekstualnem niti v grafičnem delu ne prikazuje in ne
               opredeljuje sanacije in doinstalacije hidroelektrarne Moste ampak predvideva kar novo
               hidroelektrarno na vodotoku Završnica nad 10 megavati. Sanacijo in doinstalacijo
               hidroelektrarne Moste, torej ne moremo smatrati kot - torej, nima absolutno nobene
               pravne podlage v citiranih dokumentih.</p>
               <p>Nedopustna je manipulacija in zavajanje javnosti, da je dejstvo, da je naslov
               dokumenta, torej lokacijski načrt o sanaciji in doinstalaciji hidroelektrarne Moste,
               v temeljni koliziji z njeno vsebino, saj iz nje sledi, da gre za popolnoma nov
               objekt. Pojma <q>"doinstalacija"</q> nobena prostorska zakonodaja ne pozna, zato ne more
               biti pravna podlaga za izdelavo izvedbenega akta.</p>
               <p>Dosedanji postopek sprejemanja lokacijskega načrta grobo krši 41. člen zakona o
               urejanju naselji in drugih posegov v prostor, ki določa vrstni red sprejemanja
               planskih in izvedbenih aktov. V konkretnem primeru je bil torej v letu 1998 naprej
               sprejet program priprave za izdelavo lokacijskega načrta, leto dni kasneje pa odlok o
               spremembah in dopolnitvah prostorskih sestavin dolgoročnega in srednjeročnega
               družbenega plana naše republike. Iz tega sledi, da program priprave ni imel zakonske
               podlage, tudi če ta ne bi bila pravno sporna, kar pa smo pokazali že v prejšnjih
               točkah.</p>
               <p>Dovolite mi, da povzamem še nekaj pripomb na razgrnitev lokacijskega načrta. Zaradi
               predvidenega posega bi bila močno prizadeta dolina, ki ima zaradi svoje izjemnosti,
               tipičnosti, kompleksnosti, raznolikosti in ohranjenosti izredno vrednost kot celota.
               Dolina je nastala ob ledeniškem in poledeniškem vrezovanju reke čez čelno moreno
               bohinjskega ledenika. To je edina tako nastala rečna dolina v Sloveniji in obenem
               eden najdaljših neokrnjenih odsekov najdaljše reke v Sloveniji - Save.</p>
               <p>Bistveno prizadeti bi bili še zadnji dobro ohranjeni lehnjakovi izviri v okolici
               Bleda in na Gorenjskem. S posegom bi prizadeli redke rastlinske združbe in uničili
               rastišča v evropskem merilu ogroženih rastlin oeselove brezovke in rezike, ki jo
               varujeta tudi bernska konvencija ter direktiva Evropske unije. Nadomestni habitat
               nikakor ne more nadomestiti kompleksnosti, raznovrstnosti in naravne dinamike tega
               predela. Izgradnja kompenzacijskega bazena bi bila, kot piše v mnenju uprave za
               varstvo narave - citiram - <q>"za naravo na tem območju povsem uničujoča"</q>.</p>
               <p>Razgrnjeni projekt ne predvideva in ne zagotavlja celovite sanacije moščanskega
               bazena, v katerem so se nakopičile urbane odplake ter industrijski odpadki železarne
               Jesenice z veliko vsebnostjo težkih kovin in fenolov. To pomeni stalno vročo točko,
               potopljeno ekološko bombo na območju Bleda ter Gorenjske, ki bi jo lahko sprožila že
               vsaka nekoliko večja poplava. Obstoječi projekt ne predvideva dovolj natančno, kakšen
               bo vpliv povišanja gladine na okolico, na čistilno napravo, na deponijo žlindre in
               tudi na stanovanjske hiše na slovenskem Javorniku, pri katerih se problemi kažejo že
               sedaj in jih je v vsakem primeru treba takoj sanirati.Neodgovorno je, da je
               lokacijski načrt razgrnjen, meritve stanja pa se šele izvajajo in tudi matematični
               model možnih vplivov zaradi spremembe še ni pripravljen. V tem primeru sta ogrožena
               varnost, pa tudi premoženje ljudi. Strupeni mulj bi se prej ali slej naplavil tudi v
               izravnalnem bazenu. Nedopustno je, da je ob takem projektu ta okoljevarstveni problem
               nerazrešen, ker bi stare napake spet ogrožale nove generacije. Prenesel pa bi tudi v
               do sedaj povsem neobremenjen prostor vse probleme, ki jih prinaša zgornji jez. Zaradi
               posega lahko pride do nepredvidljivih hidroloških sprememb, ki lahko ogrozijo
               podtalnico in obstoj preostalih povirij na območju Šobca, Koritna in drugih. Pojav
               megle nekateri strokovnjaki sicer zanikajo, toda v naravi že majhen kamen lahko
               sproži plaz, kar dobro veste. V kraju, ki je tako odvisen od mikroklime, možnih
               sprememb nikakor ne bi smeli tvegati. Novo jezero je v vseh pogledih s stališča
               zemlje, vode in zraka kaj lahko več kot le kaplja čez rob.</p>
               <p>Na pragu novega tisočletja moramo ponovno ozavestiti širše in globlje naravne in
               kulturne vrednote blejskega kota, jeseniške doline in dežele med Radovljico in
               Žirovnico. Kompenzacijskega bazena z močnim dnevnim nihanjem gladine in obalo v
               kamnometih, zlasti ker bodo brežine vedno zablatene, nikakor ne moremo prikazati kot
               turistično pridobitev. Gre za kratkotrajen ekonomski učinek in kratkotrajno ekonomsko
               korist. Zaradi okrnjene biotske in krajinske vitalnosti bi se dolgoročno zmanjšala
               tudi razvojna in ekonomska vitalnost celega območja. Ne spreglejmo, da so ti kraji
               življenjsko odvisni od turističnega gospodarstva, ki lahko uspeva samo, če bo
               uglašeno z ohranjanjem kvalitetnega prostora. Predvideni načrt posega v prostor
               povirja Barje, ki je zavarovano kot naravni spomenik. Dokler jeto območje pod režimom
               varovanja, lokacijski načrt ne pride v poštev in ne more biti sprejet. Gre za poseg v
               izvirno pristojnost lokalne skupnosti, v tem primeru Bleda, in kršenje zakonodaje, ki
               v tej državi velja. Lokacijski načrt nima pravne planske podlage, kajti s spremembami
               in dopolnitvami je bila sanacija in tako imenovana doinstalacija hidroelektrarne
               Moste vnešena samo v kartografski del prostorskih sestavin državnega plana. Ker
               spremembe ni v tekstu, ni tiste nedvoumne določnosti, ki jo pravna država zahteva.
               Tudi v samem kartografskem gradivu elektrarna ni natančno določena, kajti vnesena sta
               samo dva znaka za HE, eden na Savi in drugi na Završnici; „doinstalacija”, v
               narekovajih, ker gre za novi objekt, je dobra dva kilometra stran od stare
               hidroelektrarne Moste torej ni v državnem planu.</p>
               <p>Tudi celovita presoja vplivov na okolje, ki jo ob takih posegih zahteva 54. člen
               zakona o varstvu okolja, ni bila opravljena. Povsem neraziskano je ozadje v zvezi s
               koncesijo, kajti po sprejetju zakona o energetiki, ki je že v postopkih državnega
               zbora, bodo Savske elektrarne zasebna gospodarska družba. Predvideni poseg očitno
               krši veljavno zakonodajo, poleg tega pa ne upošteva tudi nekaterih drugih strategij.
               Če vzamemo za izhodišče resolucijo o strategiji rabe in oskrbe v Sloveniji z
               energijo, tam nedvoumno piše, da je treba prilagoditi elektrarne okolju in ne okolja
               elektrarnam. Načrt ni v skladu z razvojno strategijo gospodarjenja z gozdovi v
               zelenem pasu Bleda, ki predvideva njihovo ohranjanje in zavarovanje. Poseg je v
               nasprotju tudi s predlogom za razglasitev Save Dolinke na odseku od Žirovnice do
               sotočja za naravni spomenik. Poleg domače zakonodaje predvideni projekt ne spoštuje
               mednarodnih predpisov, kot so bernska konvencija, direktiva Evropske unije
               zaohranjanje habitatov ter prosto živeče flore in favne, panevropske strategije o
               biotski in krajinski razdvojenosti, alpske konvencije ter druge, ki bi jih v času
               pridruževanja Evropski uniji morali še posebej pazljivo spremljati in tudi
               upoštevati. A boljkot zaradi priključitve oziroma priključevanja samega zaradi
               prežitvene logike načel trajnosti razvoja, ki so vgrajena v temelj teh dokumentov.</p>
               <p>Dotaknil se bom še posameznih vidikov, začel bom z naravovarstvenim. Odsek Save
               Dolinke med Piškotarjevim in blejskim mostom je eden najdaljših še neokrnjenih
               odsekov reke Save. Ta del, ki ga obravnavam, je povsem in še vedno, hvala bogu še -
               popolnoma naraven teritorij. Sava Dolinka od Most do blejskega mostu teče po izjemni
               dolini, ki je nastala kot posledica ledeniškega in poledeniškega vrezovanja in je
               edina tako nastala rečna dolina v Sloveniji. Je še zadnje dobro ohranjeni lehnakov
               izvirni teritorij v okolici Bleda in na Gorenjskem. Če bi ga zajezili, bi za
               posledico lahko imeli izumrtje številnih rastlin, pa tudi živali, med njimi Leslovo
               brezovko, ki je ogrožena tudi v evropskem merilu, in jo pri nas varuje bernska
               konvencija, rastline rezike, ki jo marsikdo pozna in je to področje eno od 17 rastišč
               v Sloveniji, v vrjeh pa eno največjih.</p>
               <p>Dovolim si še, da opozorim, da v Brjeh še vedno raste brstična lilija, ki bo povsem
               izginila ob zajezitvi doline. Med bregom Save Dolinke ter Piškotarjevim mostom ob
               sotočju s Savo Bohinjko je razširjena združba rdečega bora in glog. V Sloveniji v
               takem obsegu ne raste nikjer več drugje. V okolici Bleda je to edini zeleni pas in s
               posekom in zajezitvijo bi enostavno gozdove, ki so posebnega pomena, potopili in jih
               uničili. V tem bazenu, če ga lahko tako imenujem, je bilo opaženih 33 vrst različnega
               živalstva. Na rdečem seznamu je kar nekaj teh živali, ki jih lahko preberete v
               posebni brošuri, ki so jo izdali. Z zajezitvijo in z dograditvijo hidroelektrarne
               Moste oziroma - bom rekel - z novo elektrarno bi tako uničili še tisto, kar je ostalo
               nedotaknjeno v tem delu.</p>
               <p>Okoljevarstveni vidiki. Opozoril bi rad, da imajo Jeseničani in pa okoličani že
               sedaj velike probleme z odpadki železarne, ki zaradi svojih vsebnosti težkih kovin in
               fenolov ogrožajo zdravje in varstvo ljudi. Sam sanacijski načrt nikjer ne zagotavlja
               sanacijo tega dela. Upam, gospod minister, da ste si kdaj ogledali orto-foto posnetke
               železarne Jesenice in spreminjanje reke ter brežine v okolici deponije žlindre in teh
               odpadkov. Že sama hidroelektrarna Moste in Republika Slovenija kot gospodar in
               lastnik bi moralanajprej poseči v zgornji bazen in sanirati to nesnago. Nov
               lokacijski načrt tega ne zagotavlja, celo huje, dopušča, da bo v spodnjem odtoku
               počasti ta mulj odpravljal v spodnje ležeči, novonastajajoči bazen, kar pomeni, da bo
               ob nihanju celo štirih metrovgladine zelo privlačno gledati mulj, blato in vsebine
               žlindre iz jeseniške železarne.</p>
               <p>Nadalje bi rad povedal, da z novim jezom in z novim umetnim jezerom utemeljeno
               pričakujemo nastajanje megle. Predstavljajte si, da je tudi Bled in okolica v istih
               klimatskih razmerah, kot je ljubljanska kotlina, kot so zaradi posledice
               hidroelektrarne Medvode Mavčiče in drugi, z jezeri, v megli skoraj večina krajev ob
               kranjski dolini oziroma nižini.</p>
               <p>Morda posmeh. Bled ima jezero, vendar opozarjam, da je temperatura vode v jezeru v
               povsem naravnem sožitju s temperaturo zraka in da Blejsko jezero zelo malokdaj megli,
               da pa je temperatura reke, ki se bo zbiralo v tem akumulacijskem jezeru, povsem
               drugačna in povzroča bistveno drugačne pogoje za nastanek megle.</p>
               <p>Nenazadnje bi rad zavrnil še turistični vidik - tako imenovani. Velikokrat smo
               slišali, da bi to novo jezero lahko bilo nova turistična privlačnost. Sprašujem vas,
               gospod minister za okolje, kako si predstavljate v tako nihajoči gladini plavanje,
               veslanje, kako si ob morebitni nastajajoči megli predstavljate igranje golfa, razen z
               žogicami, ki oddajajo infrardeče žarke, in s posebnimi očali. Torej, nesmiselno je
               prikazovati ta objekt in ta poseg v to naravo kot turistično pridobitev.</p>
               <p>Novo umetno jezero bi bilo postavljeno med Vrbo in med Bledom, med dva slovenska
               simbola, v eni od najimenitnejših naravnih, še nedotaknjenih pokrajin. Kako si sploh
               lahko predstavljamo, da bi, kot je rekel Prešeren:„ z okolšno ta podoba raja”,
               postala greznica preteklih industrijskih zablod, in kakšno darilo bo vlado Republike
               Slovenije ter gospod minister z ministrstvom, ob tisočletnici, tisočem rojstnem dnevu
               Bleda, lahko razveselilo prebivalce tamkajšnjih krajev ter vse Gorenjce in vse
               ljubitelje tega res imenitnega dela Slovenije.</p>
               <p>Samo še nekaj podatkov. Poplavljena dolina bi s svojim obodom bila oddaljena od
               igrišča za golf vsega skupaj 200 metrov. Od naselja Breg 500 metrov, od Zasipa 600,
               od centra Bleda vsega samo 1200 metrov, od Vrbe 1400, od hipodroma Lesce 1700, od
               kampa Šobec 2 kilometra ter od alpskega letalskega centra 3 tisoč metrov.</p>
               <p>Rad bi se pa še dotaknil že prej omenjene kršitve mednarodnih sporazumov in
               konvencij, ki jih je država podpisala. Mednarodna komisija za varstvo Alp, CIPRE, je
               vas gospod Kopač opozorila, da bi s predvidenim projektom hidroelektrarne Moste
               kršili tri potokole alpske konvencije. In sicer: protokol o energetiki, protokol o
               zaščiti narave in skrbi za okolje ter protokol ureditve prostora in trajnega razvoja.
               Glede na to, da je Slovenija podpisnica alpskih konvencij, mora ravno minister
               spoštovati navedene protokole kot prvi mož.</p>
               <p>V oktobru 2001 je Bled gostil četrto Evropsko regionalno konferenco ramsamske
               konvencije o varstvu mokrišč, na kateri je bila tudi izpostavljena navedena
               problematika. Na tej konferenci so se udeleženci zavzeli proti takšnim posegom kot ga
               predvideva ministrstvo glede hidroelektrarne Moste, zato je nujno, da se predvideni
               projekt umakne iz postopka sprejemanja. Ker se še ni, gospod Kopač, je to prav gotovo
               vaš velik minus.</p>
               <p>Zelo bi rad videl, da ministrstvo z vami vred preneha s pritiski na svetnike občine
               Bled in svetnice občine Bled. Sami so sprejeli odlok o zaščiti mokrišča in močvirja
               Barje in ta odlok velja. In apeliram ponovno in še enkrat na vse, če jim je kakorkoli
               mar ta prostor in okolica Bleda, naj vendar ne podležejo pritiskom, ki jih izvajate.</p>
               <p>Kakorkoli že, osebno si želim, da bi pridobivanje lokacijskega in gradbenega
               dovoljenja potekalo ravno tako počasi, desetletja, kot potekajo pridobivanja
               lokacijskih in gradbenih dovoljenj za druge občane in druge investitorje.</p>
               <p>Naslednji očitek, ki vam ga posredujem, je očitek, ki ste ga pravzaprav sprožili
               sami ob svoji predstavitvi. Ko ste govorili o lokacijskih in gradbenih dovoljenjih
               ter trajanju, ste sami omenili, da boste v najkrajšem možnem času skušali s predlogi
               za uredbo vlade in z drugimi dokumenti postopke skrajšati. Sami veste, kako težko je
               pridobiti lokacijsko in gradbeno dovoljenje, zato vam očitka o vaši gradnji izpred
               let niti ne zamerim, ker postopki v tem času niso nič hitrejši in nič bolj
               ekonomični.</p>
               <p>Sam osebno pa vam zamerim pri tem uredbo, ki ste jo podpisali in jo dali v sprejem
               vladi. To je, da upravne enote pričnejo dosledno pridobivati oziroma zahtevati od
               ljudi, ki si pridobijo lokacijska dovoljenja, tako imenovane služnostne pravice. To
               je problem, ki je v Slovenijiv marsikateri občini, pa tudi pri drugih investitorjih,
               kot je država, povzročil strašne zastoje. Služnostne pravice pridobiti na zemljiščih,
               čez katera poteka cesta, druga infrastruktura, ki je lahko raztegnjena čez več
               zemljišč, katerih lastniki so različni, je praktično nemogoče. To pomeni, v primeru,
               da je zemljišče pod denacionalizacijskim zakonom oziroma je vložena
               denacionalizacija, te služnostne pravice biti ne more, dokler postopek ni rešen, in s
               tem je ustavljena povsem in izključno vsa želja po izgraditvi novih infrastrukturnih
               objektov. Zato se, če povežemo oba moja očitka, nič ne čudim, da podjetje Seaway, na
               primer, z Bleda svojo dejavnost seli sredi vasi Zapuže - za izdelavo ladjic in ne vem
               kaj delajo, torej teh barkač - brez ustreznih dokumentov.</p>
               <p>Sam ne razumem, da nikoli niste uspeli poseči v urejanje tega področja. Celo
               obratno: inšpektorji, okoljevarstveniki in drugi še kako hitro odreagirajo na črne
               gradnje. Sam vas sprašujem, gospod minister, zakaj še do danes ni bilo izdelanega
               kakršnegakoli načrta in plana, da bi ljudje do svojih pravic, lokacijskega in
               gradbenega dovoljenja, prišli na lažji način. Celo očitam vam, da tam, kjer je zadeva
               nujna, da se čimprej prične graditi, seveda v skladu s sprejetimi akti, občinskimi in
               državnimi ter zakoni, zakaj se dogajajo stvari, da so celo ti investitorji, ki imajo
               željo, tako hudo onemogočeni, da prej pridejo vse inšpekcije, vse odločbe o podrtju,
               rušenju, o zaustavitvi gradenj, preden dobijo gradbeno in lokacijsko dovoljenje. Kako
               je to nesmiselno, vam bom povedal v primeru dveh držav, Francije in Slovenije.</p>
               <p>Gradila sta se dva parka prijateljstva s Francozi, med Francozi in Slovenci. Ko je
               bil želen park pred izvedbo v Franciji je upravni organ prišel „na licu mesta”
               pogledat, skupaj z dokumenti, ki jih je imel s sabo, če je park prijateljstva možno
               zgraditi na želeni lokaciji, in izdal gradbeno dovoljenje v 20-ih minutah. „Na licu
               mesta”, v 20-ih minutah. Po letu dni je podoben park bil zgrajen v Republiki
               Sloveniji. Od začetka do proslave odprtja tega parka je minilo eno leto in investitor
               ni mogel pridobiti gradbenega in lokacijskega dovoljenja - zaradi služnosti.
               Otvoritev zaradi blamaže pred francosko in slovensko javnostjo je bila, vendar na
               objektu, ki je nosil oznako <q>"črna gradnja"</q>. Samsi ne predstavljam blamaže, ki bi
               lahko nastala, če tega parka s Francozi ne bi bilo. Teden dni po odprtju tega parka
               je pristojni organ, inšpekcijski organ, izdal odločbo, da se Park prijateljstva s
               Francozi podre. Sam, gospod minister, vam zamerim, ker ne naredite prav čisto nič,
               skupaj z vašimi službami, da bi do takih nesmislov in do takih, bom rekel, napak, v
               Sloveniji prihajalo. Slovenija je dežela, kjer je pridobivanje lokacijskega in
               gradbenega dovoljenja najdalše.</p>
               <p>Da zaključim. Ob potrjevanju te vlade, ob predlogu ministra premiera, gospoda
               Drnovška, sem v svojem nastopu omenil, da je imel pri nekaterih ministrih srečno
               roko, žal, pri nekaterih ne.</p>
               <p>Sam osebno vas, gospod Kopač, ocenjujem kot vrhunskega strokovnjaka na področju
               financ, magistrirali ste s področja ekonomije in prav bi bilo, da bi se tega področja
               tudi držali. Očitam pa vam in upam to trditi, da imate na področju varstva okolja
               ravno toliko izkušenj in toliko znanja kot jaz, ki sem elektrotehnik. Torej, ste po
               moji oceni neprava oseba za tako pomembno področje, kot je vodenja ministrstva za
               okolje in prostor. Sam osebno bom podprl interpelacijo in upam, da se ji bodo
               pridružili vsi tisti, ki takih anomalij, kot sem jih navedel, ne želijo v
               prihodnosti. Hvala lepa.</p>
            </sp>
            <sp xml:id="SDZ3-Redna-12-2002-01-25.sp27">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Rupar. Kolegice in kolegi! S tem bom, v skladu z včerajšnjim
               dogovorom z vodjem poslanskih skupin, zdaj prekinil razpravo do torka ob 14.00 uri,
               ko jo bomo nadaljevali. Vsem želim prijeten vikend, tudi ministru Kopaču. V torek ob
               14.00 uri bo državni zbor nadaljeval z delom. Do takrat lepo pozdravljeni! <stage type="time">(SEJA
                  JE BILA PREKINJENA 25. JANUARJA 2002 OB 14.11 URI.)</stage>
               </p>
            </sp>
         </div>
      </body>
   </text>
</TEI>