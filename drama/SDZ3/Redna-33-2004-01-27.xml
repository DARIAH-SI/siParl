<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-33-2004-01-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|312471EAB204C27FC1256E2E003A215E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=312471EAB204C27FC1256E2E003A215E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-33-2004-01-27.DZ" n="33">
               <name>Redna</name>
               <date when="2004-01-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-33-2004-01-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 33. seje</stage>
            <stage type="date">(27. januar 2004)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 10.02 uri. </stage>


            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke in kolegi poslanci, gospe in gospodje, lep, dober dan
               vam želim! Pričenjam nadaljevanje 33. seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: dr. Jožef Bernik za pričetek seje, dr. Mihael Brejc, Roman
               Jakič, Aurelio Juri od 16.00 ure dalje in Ivan Kebrič.</p>
               <p>Prehajamo na <title>2. TOČKO DNEVNEGA REDA</title><gap n="..."/> Proceduralni predlog, gospod
               Jerovšek, izvolite.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, oba predsedujoča! Na podlagi 24. člena
               poslovnika bom podal predlog kolegiju oziroma državnemu zboru. Namreč, na včerajšnjem
               zasedanju, ko smo imeli na sporedu poslanska vprašanja, se je pokazalo, da takšna
               terminska umestitev poslanskih vprašanj vsaj v tem letu, ki je predvolilno leto, in
               so začeli intenzivno postavljati poslanska vprašanja v dogovoru s svojimi ministri
               tudi koalicijski poslanci, ni primerna. V drugem delu odgovorov na poslanska
               vprašanja smo bili deležni popolne ignorance vladnih predstavnikov. Praktično se več
               kot na polovico vprašanj sploh ni odgovarjalo, ker ni bilo podanih možnosti za to.
               Hkrati pa je bil zgrešen temeljni namen instituta poslanskih vprašanj: komuniciranje
               z javnostjo, komuniciranje z volivci. Poslanska vprašanja so terminsko tako umeščena,
               da več kot polovica poslancev te možnosti komuniciranja z javnostjo prek javnih
               prenosov, ki smo jih končno na nek način izborili, nima.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Ne, ne, nisem še končal, imam pravico<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, žal, citirali ste 24. člen poslovnika.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Ja, predlogi kolegiju in<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Žal, ne morete te točke dnevnega reda, ki sem jo napovedala, zlorabiti za to, da
               obveščate državni zbor in javnost, da boste na podlagi tega člena<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Imam pravico, in ne zopet zlonamerno tolmačiti poslovnika!</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p><gap n="..."/> podali kolegiju to svojo pobudo glede ureditve poslanskih vprašanj.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Imam to pravico na ta način podajati<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Žal, nimate, ta trenutek ne, vas opominjam, drugače vam vzamem besedo. Hvala lepa,
               gospod Jerovšek.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Mislim, da kršite mojo pravico do<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Ne, vi kršite pravico poslankam in poslancem, da obravnavajo 2. točko dnevnega reda.
               Hvala lepa, gospod Jerovšek. Nadaljujemo z obravnavo 2. točke dnevnega reda<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Ni res! Napačno tolmačite! Sem natančno preštudiral poslovnik in mi ne morete vzeti
               besede! Moram<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Vas opominjam, tretjič vam vzamem besedo, ker naslavljate državni zbor s svojo idejo,
               da boste kolegiju podali pobudo, da drugače uredi poslanska vprašanja.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Glejte, o stališčih kolegija do teh vprašanj in pobud obvesti poslance predsednik
               državnega<gap n="..."/> <stage>/Izklopljen mikrofon./</stage></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Prehajamo torej na <title>2. TOČKO DNEVNEGA REDA - PONOVNO ODLOČANJE O ZAKONU O DIVJADI IN LOVSTVU.</title>
               </p>
               <p>Državni svet Republike Slovenije je na 16. seji dne 23.12.2003 sklenil, da na podlagi
               tretje alinee prvega odstavka 97. člena ustave Republike Slovenije od državnega zbora
               zahteva, da pred razglasitvijo zakona ponovno odloča o zakonu o divjadi in lovstvu.
               Predstavnika državnega sveta med nami prav lepo pozdravljam in dajem besedo gospodu
               Cvetku Zupančiču za obrazložitev zahteve sveta. Gospod Zupančič, izvolite.</p>
            </sp>
            <sp who="SDZ3:ZupančičCvetko">

               <speaker>CVETKO ZUPANČIČ:</speaker>

               <p>Hvala lepa za besedo, predsedujoča. Lep pozdrav vsem poslankam in poslancem
               državnega zbora. Državni svet je dvakrat obravnaval zakon o divjadi in lovstvu in je
               v drugi obravnavi, ko je drugič obravnaval že sprejeti zakon, sprejel veto na
               sprejeti zakon.</p>
               <p>Državni svet je imel pomisleke, kar je bilo razvidno tudi iz vseh obravnav in pa
               razprav, predvsem na dele, ki se nanašajo na to, od kje izvira lovska pravica.
               Državni svet je bil mnenja, da je s tem zakonom kršena ustavna pravica do zasebne
               lastnine, to je bilo razvidno iz razprav in paseveda potem tudi z glasovanjem. Mnenje
               je tudi, da zakon ni usklajen z ostalimi zakoni, predvsem zakonom o varstvu okolja in
               z zakonom o društvih. Za državni svet je seveda sporna tudi koncesija, dva tisoč
               hektarjev velika lovišča v tem trenutku pomenijodejansko razpustitev ali združitev
               18-ih lovskih družin, kar je seveda brez kakršnega koli dogovora sporno. Seveda pri
               koncesijah ostaja še velik problem tudi, to kar ni bilo usklajeno, da se koncesija
               oddaja za nedoločen čas, kar je bilo potem v spremembi zakona tudi spremenjeno,
               vendar koncesija se oddaja za dobo najmanj 20 let, kar pomeni, da je dejansko to
               lahko stoletna najemnina, ki pa določenim lovskim družinam prinaša prednost in tukaj
               ni možna nikakršna alternativa drugih lovskih ustanov ali pa organizacij, ki bi se
               pač ustanovile v tem delu. Naše mnenje je bilo, da koncesija naj bi bila za dobo 10
               let, kakor so tudi narejeni dolgoročni lovskogojitveni načrti.</p>
               <p>Ta zakon tudi popolnoma izpušča trofeje, lovske trofeje, ki so bistveno večje
               vrednosti, kot pa sama divjačina in seveda to ni niti vključeno v ta del, ko govorijo
               o koncesijah tukaj je praznina, na katero smo opozorili. Slabo je rešen tudi ta del,
               ki govori o škodah. Lastnik divjadi, če je to država, mora v popolnosti odgovarjati
               za škodo, ki jo divjad naredi, to je škoda na ljudeh, nepremičninah, premičninah. Ta
               zakon seveda ta del slabo rešuje, zato so tudi veliki pomisleki, hkrati pa je
               postopek za povračilo škode zapleten, nepregleden in po našem mnenju celo v škodo
               lastniku kmetijskih zemljišč in gozdov. Tukaj so tudi v zakonu zelo visoke kazni.
               Menimo, da je nepotrebno, da so v lovskem zakonu tako visoke kazni, kot jih pozna
               kazenski zakonik. Seveda, mi smo predlagali drugače, vendar v tem zakonu je pač
               zapisano tako. Moram omeniti še to da se s samim zakonom ne strinjajo ne samo
               kmetijci lastniki, ne strinjajo se z njim tudi posamezni lovci, ne strinjajo se
               posamezne lovske družine in pa celo zveza lovskih družin z Dolenjskega.</p>
               <p>Tukaj tudi ni ustrezno rešen problem lovišč s posebnim namenom, tako da menimo, da
               tudi ta del ni ustrezen. Predlagatelj je iz zakona popolnoma izpustil lastnike
               kmetijskih zemljišč in gozdov, civilno družbo in lokalno skupnost. Lovstvo je
               dejavnost, ki se dogaja na podeželju in v naravi, zato je logično, da bi kmetje,
               lovci in lokalne skupnosti morali biti zakonsko usklajeni in imeti svoje mesto v
               zakonu. V tem zakonu je vsa zadeva centralizirana na državo in njene službe, to pa je
               slabo <gap n="..."/><stage>/Opozorilni znak za konec./</stage><gap n="..."/> Zato s tega mesta pač pozivam, da tega zakona
               ponovno ne izglasujete in da se naloži vladi, da pripravi nov predlog, ki bi bil
               podan v ponovno obravnavo državnemu zboru. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zahtevo je obravnaval odbor za kmetijstvo, gozdarstvo in prehrano kot
               matično delovno telo. Prosim predsednik odbora gospoda Janeza Krambergerja, da
               predstavi mnenje odbora. Izvolite.</p>
            </sp>
            <sp who="SDZ3:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Kolegice in kolegi! Odbor je obravnaval to zahtevo
               državnega sveta o ponovnem glasovanju in je na svoji redni seji, torej 20. januarja
               obravnaval to problematiko. Na seji so sodelovali tako predlagatelji zakona kakor
               tudi predlagatelji te pobude, naša služba, zakonodajna, iz državnega zbora in tudi
               kmetijsko-gozdarska zbornica. Moram povedati, da so v razpravi tisti, kateri
               nasprotujejo zakonu, predvsem poudarili, da je zakon v nasprotju s 33. členom Ustave
               Republike Slovenije, ki zagotavlja pravico do zasebne lastnine in dedovanja. Povedali
               so tudi, da tudi ta zakon ni primerljiv zzakoni drugih evropskih držav.</p>
               <p>Ključen očitek predlagateljem zakona je, da so obšli dogovarjanje med lastniki
               zemljišč in upravljavci lovišč, kar bo ob uveljavitvi tega zakona povzročalo številne
               nesporazume med kmeti in lovci.</p>
               <p>Opozorjeno je bilo tudi na dejstvo, da je 18 lovskih družin takšnih, ki ne
               izpolnjujejo predpisanih meril za pridobitev koncesije na 2.000 hektarjih lovske
               površine; tudi tu se pričakujejo zapleti pri izvajanju tega zakona.</p>
               <p>Veliko nasprotovanj je bilo tudi glede nadaljnjega ohranjanja lovišč s posebnimi
               nameni, ki niso namenjena samo lovu, temveč pomenijo na eni strani nezaupanje do
               lovskih družin in na drugi strani predvsem udejanjanje teženj, kot so rekli,
               <q>"ljubljanske lovske oligarhije"</q> <stage>(ta izraz smo slišali tudi že pri samem postopku
               sprejemanja zakona)</stage>.</p>
               <p>Na koncu, kolegice in kolegi, je predstavnik predlagatelja ponovno poudaril, da zakon
               s predloženimi rešitvami ureja področje upravljanja z divjadjo, ki obsega
               načrtovanje, ohranjanje in trajnostno gospodarjenje. Povedal je tudi, da je zakon
               nastajal zelo dolgo in se bo, po njihovem mnenju, torej po mnenju predlagateljev, ta
               zakon, ki je bil sprejet, lahko tudi izvajal, s čimer je namen zakona dosežen.</p>
               <p>Odbor je po razpravi glasoval o predlaganem sklepu, in sicer: <q>"Odbor za kmetijstvo,
               gozdarstvo in prehrano predlaga državnemu zboru Republike Slovenije, da pri ponovnem
               odločanju, v skladu z 91. členom ustave, zakon sprejme."</q> Odbor je ta sklep z večino
               glasov tudi podprl. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo dajem predstavniku predlagateljev zakona za obrazložitev mnenja.
               Gospod Anderlič, izvolite.</p>
            </sp>
            <sp who="SDZ3:AnderličAnton">

               <speaker>ANTON ANDERLIČ:</speaker>

               <p>Spoštovani! Predlagam državnemu zboru, da tudi tokrat potrdi zakon, tako kot je to
               storil v prvi obravnavi, ko je po obširni razpravi ocenil, da je primerna podlaga za
               nadaljnji postopek, kakor tudi v drugi obravnavi, ko je sprejel veliko amandmajev na
               predlog kmetijsko-gozdarske zbornice, na predlog lokalnih skupnosti, na predlog
               poslancev, in tudi v tretji obravnavi, potem ko je dokončno zakon sprejel.</p>
               <p>Razumljivo je, da so interesi različni, da je pestrost predlogov prav tako široka,
               da gre za to, da so nekatere stvari tudi nelogične, da nekega področja ne uredimo
               tako dolgo, je pa urejeno iz leta 1976. Nelogično je govoriti o brezpogojnem
               gospodarjenju, nikakor pa ne sprejemati določbe o tudi sankcioniranju prekrškov, če
               se ti zgodijo, in podobno. Ta zakon prvenstveno ureja upravljanje z divjadjo, ki
               obsega načrtovanje, ohranjanje, trajnostno gospodarjenje in spremljanje stanja
               divjadi ter načine njihovega izvajanja.</p>
               <p>Torej mi želimo, da se s tem zakonom dejansko vsi državljani in državljanke Republike
               Slovenije seznanijo in ga tudi jemljejo kot tistega, ki bo urejal gospodarsko,
               socialno, ekološko funkcijo gozdov. Da bo skozi to se v največji meri, in tudi na
               zadovoljstvo vseh, ohranjala narava, da se bo varovala divjad, da se bo ohranjala in
               povečevala biološka in krajinska pestrost ter stabilnost življenjskih združb, kar je
               ena od posebnih vrednot že sedaj v Republiki Sloveniji, in toje potrebno zaščititi.
               Nikakor ne bi želeli iti po poti, ki so jo ubrale nekatere druge države, ko so s
               pretiranim neomejenim posegom posameznih skupin na področja, kjer se divjad nahaja,
               pa naj se gre za gozdove, kmetijska zemljišča, za zaraščena področja, za neplodna in
               podobno. Z načini, ki so jih ubrali v nekaterih državah, je ta biološka pestrost in
               predvsem pestrost živalskega sveta izredno izredno zožana. In nekatere vrste celo
               iztrebljene.</p>
               <p>Na posebnem mestu smo, in posebej smo poudarili skrb za preprečevanje in povračilo
               škod od divjadi in na divjadi. Soodgovornost vseh tistih, ki s tem upravljajo, od
               države, ki ji pripada lovska pravica, in seveda, ki je tudi lastnica divjadi, do
               zadnjega lovca, da tako rečem, in seveda vseh tistih, ki se v tem procesu srečujejo.
               In posebna skrb je namenjena tudi lastnikom zemljišč in gozdov. Na žalost so
               predlagatelji govorili v glavnem o gozdovih, ne pa, predlagatelji veta seveda, ne pa
               tudi o kmetijskih zemljiščih.</p>
               <p>Vključeni so seveda preko kmetijsko-gozdarske zbornice tako v načrtovanje kakor tudi
               v potrjevanje načrtov za gospodarjenje z divjadjo. In seveda na predlog poslancev in
               poslank je tudi vključena lokalna skupnost kot tisto okolje, kjer se seveda vsi ti
               interesi srečujejo. Zato naj ne bo odveč poudarjati tudi to, da mora vlada v roku pol
               leta urediti tudi vprašanje tako imenovanih lovišč s posebnimi nameni. Gre za tako
               imenovano gojitveno lovišče iz preteklosti, kjer se morajo nekatere stvari uskladiti.
               Tako po mejah, tako po načinu upravljanja, kakor tudi seveda glede urejanja koncesij
               in odškodovanja vsega tistega, kar se bo v naravi v povezavi z divjadjo dogajalo. In
               s tem menimo, da smo pripravili dober zakon <gap n="..."/><stage>/Opozorilni znak za konec razprave./</stage>
               zboru, da ga potrdi ponovno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Do predloga sveta se bodo sedaj opredelili predstavniki poslanskih
               skupin. Najprej dajem besedo gospodu Alojzu Soku, ki bo predstavil stališče poslanske
               skupine Nove Slovenije. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Spoštovana predsedujoča, predstavnik državnega sveta, kolegice in kolegi! V Novi
               Sloveniji smo že večkrat povedali in tudi danes še enkrat povem v imenu Nove
               Slovenije, da tega zakona ne podpiramo. Z nekaterimi manjšimi popravki bi bil,
               seveda, ta zakon sprejemljiv tudi za nas, vendar na žalost s svojimi amandmaji nismo
               v tem državnem zboru uspeli.</p>
               <p>Razlogi, zakaj zakona ne podpiramo, pa so sledeči. Prvič po naši oceni ta zakon ni
               niti moderen niti evropski. Če naj bi bil evropsko naravnan in pa moderen zakon,
               potem bi moral izhajati iz načela subsidiarnosti. Ne, za razliko od tega ste
               uzakonili, da je divjad lastnina države, s tem ste pa, seveda, naprtili našim
               državljanom, davkoplačevalcem velike stroške bodoče za izplačevanje odškodnine. Vemo,
               da je država kot gospodar slab gospodar in na podlagi tega si upam trditi, da se v
               bodoče naši državi oziroma naši divjadi piše slabo.</p>
               <p>Drugo, povečali ste birokracijo s tem, ko ste zavodu za gozdove podelili številne
               funkcije, prenesli ste tudi delavce iz sedanjih gojitvenih lovišč, niste pa istočasno
               zagotovili sredstev, ampak računate tako, kot ste že dve leti z amandmaji sredstva
               odvzeli iz ECO 0, kaj pomeni in jih enostavno namenili zavodu za gozdove, ki se
               nahaja v finančnih težavah in se bo seveda tudi v bodoče.</p>
               <p>Naslednje, kar je za nas nesprejemljivo, je, da ste pri določanju lovskoupravljavskih
               območij, potem pri določanju lovskogojitvenih načrtov in pa pri ustanavljanju
               posebnih gojitvenih lovišč lastnikom gozdov in kmetijskih zemljišč ter lokalnim
               skupnostim dali dejansko neko vlogostatistov. Lahko izražajo neko mnenje, v resnici
               pa nimajo nobenega vpliva na številčnost divjadi in seveda s tem posredno tudi ne na
               škodo, ki nastaja. So pa po zakonu dolžni narediti vse, da svojo lastnino obranijo
               pred eventualnimi škodami. To je seveda s stališča evropskosti in pa modernosti
               popolnoma nesprejemljivo.</p>
               <p>Naslednje, česar ne odobravamo, je velikost lovišč. Z nobenim argumentom niste
               potrdili oziroma dokazali, da morajo biti lovišča po celi Sloveniji najmanj 2.000
               hektarjev. To seveda pomeni, da bodo nekatere lovske družine nehale eksistirati,
               imamo pa probleme tudi z lovskimi družinami, ki so jim bile lovske pravice odvzete v
               preteklosti, ko so se ustanavljala posebna gojitvena lovišča. Predpisali ste
               koncesnino, in sicer od 10 do 50% od prodane divjačine. V bistvu vemo, da to v praksi
               ne pomeni veliko, kajti ko lovci izdvojijo tisto divjačino, ki jo uporabijo za svoje
               namene, za samo prodajo ne ostane veliko in tudi ni smisel lova v tem. Izpustili pa
               ste področja, ki se imenujejo lovske trofeje. Jaz sem včeraj tukaj ministru Kopaču,
               ki je v prvem branju predstavil zakon pred tem državnim zborom, postavil to vprašanje
               in mi je, kljub temu, da mu je vprašanje bilo postavljeno že pred nekaj dnevi,
               odgovoril, da pač ni pristojen za področje lovstva in divjadi, da je za to pristojen
               minister za kmetijstvo. To je še ena velika potegavščina tega zakona, da ste sprejeli
               vse mimo ministrstva za kmetijstvo, odgovornost za izvajanje zakona pa prepustili
               oziroma naložili na breme tega ministrstva.</p>
               <p>Lovska pravica - mi smo se zelo zavzemali za to, da se lovska pravica podeli tudi ne
               samo pravni, ampak drugim fizičnim osebam, seveda pod pogoji, zapisanimi v tem
               zakonu. Tudi na to niste pristali. Državni svet nas sedaj upravičeno poziva, da je ta
               zakon v nasprotju z zakonom o varstvu narave, jaz pa trdim še, da je ta zakon tudi v
               nasprotju z zakonom o agrarni skupnosti. Agrarne skupnosti so dobile vrnjene svoje
               nekdanje pravice, s tem pomeni, da so dobile vrnjeno lovsko pravico. Ampak, ta zakon
               tega ne upošteva.</p>
               <p>Škoda je, da niste s tem zakonom počakali, da niste poskušali doseči, da bi se lovci
               in pa lastniki kmetijskih zemljišč med seboj dogovorili, ker bi se s tem izognili
               eventualnim posledicam vaše današnje odločitve. Danes imamo še priliko. Gospod Potrč
               seje sinoči v Odmevih skliceval, ko je vse argumente <gap n="..."/><stage>/Opozorilni znak za konec
               razprave./</stage><gap n="..."/> zamudil in jih nima več, na 600 milijonov, kolikor naj bi stal
               referendum. Upam, da se čez kakšen mesec ponovno ne bo skliceval na teh 600
               milijonov, potrebnih za referendum, v kolikor bo do referenduma prišlo. Danes je
               namreč še čas<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sok, zlorabljate poslovnik in prekoračujete svoj čas. Lepo prosim!</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p><gap n="..."/>odločitev spremeniti. S tem zaključim. Mi zakona kot takšnega ne bomo podprli, se
               pa bomo v Novi Sloveniji, v kolikor bodo razpisali referendum, zavzeli za to, da bo
               ta referendum tudi uspel, tako kot je pošteno in pravilno. Hvala lepa, gospa
               predsedujoča za besedo. Moram pa vam povedati, da je to nenavadno, kolikokrat vi
               poslance opozicije opominjate, prekinjate in jim odvzemate besedo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Sok, popolnoma zlorabljate svoj položaj, kot predstavnik poslanske skupine
               imate pravico predstaviti stališče. Moja dolžnost je, da branim poslovnik državnega
               zbora. Nobene pravice nimate žaliti ne mene ne ostalih poslank in poslancev, ko se
               sprehajate in se vam dozdeva, da kdo kaj naredi tako kot vam ni všeč.</p>
               <p>Stališče poslanske skupine Demokratične stranke upokojencev Slovenije bo predstavil
               gospod Vojko Čeligoj. Izvolite.</p>
            </sp>
            <sp who="SDZ3:ČeligojVojko">

               <speaker>VOJKO ČELIGOJ:</speaker>

               <p>Hvala lepa za besedo, gospa predsedujoča. Spoštovani!</p>
               <p>Poslanska skupina DeSUS je bila ves čas obravnave in sprejemanja zakona o divjadi in
               lovstvu naklonjena osnovni želji, da se zakonsko uredi tudi to področje. Podprli smo
               predlagane rešitve v prepričanju, da so dobre in da nudijo vsestransko sprejemljive
               pristope in norme. Tak odnos imamo tudi do rešitev, ki jih državni svet zavrača.
               Očitki na račun predlaganega zakona zadevajo nekatere konkretne pričakovane težave,
               pogojene s konfliktom med lastništvom zemljišč in upravljavci lovišč, z oblikovanjem
               velikosti lovišč oziroma njihove lovne površine ter omejenih pravic lastnikov
               zemljišč. Prepričani pa smo, da so ta vprašanja, ki jih bo uveljavljanje zakona
               reševalo v vsakdanjem življenju, saj brez dogovorov z lastniki zemljišč niti z
               meddruštvenim sodelovanjem lovskih družin gotovo ne bo šlo. Zakon se je pripravljal
               več let, tudi v sodelovanju s pristojnimi institucijami in lokalnimi skupnostmi.
               Njegove rešitve urejajo področje upravljanja z divjadjo, načrtovanje ohranjanja in
               trajnostno gospodarjenje ter spremljanje stanja divjadi. Menimo, da bo zakon dosegel
               svoj namen. Ustreznost in skladnost predlaganega zakona z veljavnimi predpisi je v
               svojem strokovnem mnenju zagotovila tudi pravna služba državnega zbora.</p>
               <p>Glede na vse to bo poslanska skupina Demokratične stranke upokojencev podprla sklep
               odbora za kmetijstvo, gozdarstvo in prehrano in se s tem ponovno izrekla za
               predlagani zakon o divjadi in lovstvu. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala lepa, gospa podpredsednica. Spoštovani predstavniki državnega sveta, kolegice
               in kolegi! Posebej lep pozdrav gospodu Soku, ki je izrabil priložnost, da je v
               nasprotju s poslovnikom polemiziral z mano o popolnoma drugi temi.</p>
               <p>Sprejemanje lovskega zakona se ves čas osredotoča na dvoje temeljnih vprašanj. Prvo
               od teh je vprašanje, ali naj postane divjad državna lastnina ali pa lastnina
               lastnikov gozdov. Če bi bila divjad lastnina lastnikov gozdov, je jasno, da bi le oni
               lahko upravljali z njo in z njo tudi razpolagali, ni dvoma, da predvsem v skladu s
               svojimi ekonomskimi interesi. Gospodarjenje z divjadjo bi tako slej ko prej ne glede
               na morebitne zakonske omejitve izgubilo vse ali mnoge temeljne prvine ekološke in
               socialne funkcije lastnine ter vlogo ohranjanja in varstva divjadi kot naravnega
               bogastva. Prepričan sem, da so obsežne in dolgotrajne razprave tudi po sprejetju
               zakona v javnosti potrdile, da se za lastništvo nad divjadjo s strani lastnikov
               gozdov zavzema res zelo omejen krog novih velikih posestnikov, ki v tem vidijo
               priložnost oblikovanja novega monopola pri upravljanju in gospodarjenju z divjadjo.
               Zato je razprava večinsko ta koncept, ki ne bi upošteval javnih interesov, zavrnila.</p>
               <p>In drugo vprašanje ob tem je bilo, komu naj se v primeru državnega lastništva nad
               divjadjo podeli koncesija za upravljanje in trajno gospodarjenje z divjadjo. Veliko
               javno podporo je doživel koncept, da naj prednostno z divjadjo upravljajo in
               gospodarijo še naprej lovske družine, ki so že doslej v skladu s predpisi in načrti
               strokovno ustrezno upravljale z loviščem. Če takih družin ni ali se ne želijo
               prijaviti za razpis, imajo drugo prioriteto lovske družine, katerih večinski del
               članov so lastniki zemljišč in gozdov na območju lovišča oziroma katere večji del
               članov ima stalno bivališče na območju lovišča. Ni torej res, da se lastnikom
               zemljišč in gozdov ne bi dajale nobene možnosti vplivati na to, da lovske družine, v
               katerih so člani, pridobijo koncesijo za upravljanje z lovišči. Proces uresničevanja
               zakona bo gotovo uveljavil tudi take možnosti. Ne bi pa bilo sprejemljivo, da se ne
               zagotovi kontinuiteta pri upravljanju in gospodarjenju z divjadjo, saj je že sedanje
               stanje razprave in protislovja ob lovskem zakonu mnogokje povzročalo posledice na
               vlogo divjadi pri zagotavljanju ravnovesja v naravi. Ob tem dejstvu je državni svet,
               ker ni več mogel zakonu oporekati v konceptu, svojo zahtevo za veto utemeljil z
               neskladnostjo med predlaganim zakonom in zakonom o varstvu okolja ter z, po njegovem
               mnenju, pomanjkljivim oziroma neustreznim urejanjem premoženjskih razmerij in
               lastništva med dosedanjimi in bodočimi upravljavci lovišč, posebej tistimi s posebnim
               namenom. Oba pomisleka je, tako jaz razumem, zakonodajno-pravna služba državnega
               zbora ocenila kot neutemeljena.</p>
               <p>V poslanski skupini Združene liste socialnih demokratov zato ne vidimo razloga, da
               ne bi ponovno glasovali za potrditev zakona. Menimo namreč, da je tudi to vprašanje
               po skoraj 30-ih letih res treba na novo urediti. Pri tem bomo podprli potrebo po
               temeljiti oceni učinkov tega zakona po določenemu obdobju njegovega uveljavljanja, in
               v kolikor se bo pokazalo za potrebno, podprli tudi preoblikovanje nekaterih njegovih
               izvedbenih rešitev, toda konceptualno je zakon brez dvoma dober.</p>
               <p>Nesprejemljivo bi zato, po našem mnenju, bilo nadaljevati z neurejenimi razmerami,
               predvsem pa v škodo lovstva in varovanja narave še naprej dovoljevati negotovost, ki
               so jo zaradi zahteve velikih lastnikov gozdov po spremenjenem konceptu lastništva in
               upravljanja nad divjadjo v lovstvu že povzročili. Glasovali bomo torej za sprejem
               zakona. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Franc Sušnik. Izvolite.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa. Spoštovani! V Slovenski demokratski stranki smo že v uvodni predstavitvi
               problematike, ki je povezana z zakonom o divjadi in lovstvu, poudarili, da podpiramo
               osnovne konceptualne rešitve zakona, da se globoko strinjamo, da je treba področje
               lovstva urediti in da je pri tem tako občutljivem področju treba zagotavljati
               najširši javni interes, ki je povezan z izrabo in pa z večfunkcijsko rabo gozda in
               ostalih javnih površin, ki v naravi predstavljajo lovišča. Kljub temu, da smo upali,
               da bo v razpravi prišlo do upoštevanja nekaterih naših pomislekov in pripomb, ki po
               našem prepričanju zadovoljivo rešujejo problematiko zakona o divjadi in lovstvu,
               rešujejo v to smer, da se zagotovi in ohrani, bom rekel, občutljivo ravnotežje med
               lastniki kmetijskih zemljišč in gozdov in pa med lovci, organiziranimi v lovskih
               družinah, ki že do sedaj gospodarijo z lovišči. Vendar se to na žalost ni zgodilo,
               ker predlagatelj zakona, skupaj s predvsem vodstvom Lovske zveze Slovenije, ni znal
               prisluhniti težnjam lastnikov kmetijskih zemljišč in gozdov, predvsem pa ni znal
               prisluhniti lovcem iz lovskih družin, ki se dnevno in neposredno soočajo s problemi
               na terenu, ki se dnevno in neposredno soočajo tudi s tem, že s posledicami usmeritev,
               zapisanih v zakonu o divjadi in lovstvu, s katerimi so se lahko seznanili med to
               široko javno razpravo.</p>
               <p>Mi smo prepričani, da se še vedno da ta tematika urediti tako, da se bo še,
               poudarjam, še naprej ohranila skrb za divjad, da se bo še naprej ohranjala skrb za
               naravo, pa predvsem, da se bo ohranilo potrebno in nujno ravnotežje med lastniki
               kmetijskih zemljišč in gozdov in vsemi drugimi uporabniki tega prostora.</p>
               <p>No, osnovna pripomba, ki smo jo v Slovenski demokratski stranki vseskozi poudarjali,
               osnovno neskladje je zapisano v 7. členu zakonskega predloga, ki še naprej uveljavlja
               državna lovišča. To je za naš koncept, za naše razumevanje modernega zakona o divjadi
               in lovstvu popolnoma nesprejemljivo. Popolnoma je nesprejemljivo, da zakon še naprej
               uveljavlja več kot 300 tisoč hektarov državnih lovišč ob dejstvu, da ni bilo ves čas
               javne razprave nobenega tehtnega argumenta, ki bi upravičeval nadaljnji obstoj
               državnih lovišč. Iz tega 7. člena veje jasno izraženo nezaupanje do lovcev,
               organiziranih v lovskih družinah, je jasno razvidno nezaupanje predlagatelja zakona
               in večine v tem državnem zboru do strokovnosti in zmožnosti lovcev, da bi opravili
               tudi s tako imenovanimi lovišči s posebnim pomenom, in jaz mislim, da bi se morali
               lovci še kako zamisliti nad tako izraženim nezaupanjem.</p>
               <p>Po drugi strani je z nadaljnjim uveljavljanjem državnih lovišč nedopustno, bom
               rekel, predstavlja to tudi nedopustno poseganje v pravice do izvajanja, do lovskega
               udejstvovanja, ker je na področjih, kjer so državna lovišča, ta pravica nedvoumno
               kršena številnim našim lovcem z omejevanjem lovišča na 2.000 hektarov, in pa s tem,
               da se soočamo z 18-imi lovišči ki ne ustrezajo temu kriteriju, oziroma 18-imi
               lovskimi družinami, ki se soočajo s svojim nadaljnjim obstojem, in še toliko bolj
               nerazumljivo, da predlagatelj zakona vztraja na ponovni in nadaljnji uveljavitvi več
               kot 300.000 hektarov državnih lovišč. Jaz sem že poudaril, da so nam blizu osnovne
               konceptualne rešitve tega zakona. Tako nedvomno in nedvoumno podpiramo široko, bom
               rekel, široko površinsko upravljanje in sonaravno upravljanje z divjadjo, vendar smo
               prepričani, da je v 13. členu popolnoma neustrezno zapisan način sodelovanja
               lastnikov kmetijskih zemljišč in lokalnih skupnosti pri izdelavi lovskogojitvenih
               načrtov, in to je tudi eden od momentov, zaradi katerih nasprotujemo nadaljnji
               uveljavitvi zakona in zaradi katerih bomo glasovali proti sprejemu zakona.</p>
               <p>Za nas je tudi popolnoma nesprejemljiv v 25. členu zapisan način podeljevanja
               koncesij za upravljanje z lovišči. Prepričani smo, da je treba na tem področju
               narediti revizijo in da je zaradi tega treba podeliti prednostno pravico za
               upravljanje z lovišči tistim lovskim družinam, katerih večino članov predstavljajo
               lastniki kmetijskih zemljišč z območja lovišča in pa lovci, ki imajo na tem območju
               stalno prebivališče. To se mi zdi nujno, ker bi s tem posredno uveljavili tudi
               lastninsko pravico, poudarili lastninsko pravico in skozi lastninsko pravico možnost
               lovskega udejstvovanja. No, izrazito ignorantsko oziroma, bom rekel, namenoma prezrto
               pa je dejstvo, da ste v 29. členu pri izračunu koncesije spustili tudi lovske
               trofeje. To je edino, kar v lovstvu kaj velja, in spustiti lovske trofeje pri
               izračunu koncesnine je za nas popolnoma nesprejemljivo, nerazumljivo in kaže na odnos
               do te problematike</p>
               <p>Poglejte, izpustiti oziroma nevračunati trofeje v koncesijsko dajatev in pa
               istočasno prepustiti ministrstvu za kmetijstvo, da razporeja tako zbrane koncesije,
               za katere se ve, da jih prav veliko ne more biti, ker niso v te koncesije vključene
               tudi trofeje, kaže na, bom rekel, podcenjujoč, ignorantski odnos do lastnikov
               kmetijskih zemljišč in gozdov, in to je tisto bistveno jedro spora. Glede na to, da
               ministrstvo za kmetijstvo ni pri sprejemanju tega zakona praktično uveljavilo
               nobenega vpliva, kar je tudi za nas, bom rekel, ne toliko presenetljivo kot
               nerazumljivo, ne verjamemo, da bo prišlo do pravičnega predloga razdelitve
               koncesijskih dajatev, ki bodo že itak, bom rekel, majhne zato, ker niso vključene
               trofeje.</p>
               <p>Zaradi vsega navedenega pa še enkrat poudarjam - kljub temu, da pozdravljamo in, bom
               rekel, podpiramo osnovne, konceptualne rešitve zakona, to je, da je divjad državna
               last pa da podpiramo veliko površinsko gospodarjenje in sonaravno gospodarjenje z
               divjadjo - vendar kljub vsemu so predvsem členi, ki sem jih navedel, rešitve, ki so
               za Slovensko demokratsko stranko popolnoma nesprejemljive. Še več, jaz sem prepričan,
               da te rešitve ne dajo dobrega obeta za dobro sonaravno gospodarjenje z divjadjo v
               prihodnje, še več, prepričan sem, da te rešitve že sprožajo konflikte na terenu, že
               sprožajo konflikte, ki bodo v prihodnosti sigurno povzročili veliko neskladje na tem
               področju. V Slovenski demokratski stranki bomo glasovali proti sprejemu zakona. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije bo
               predstavila gospa Lidija Majnik. Izvolite.</p>
            </sp>
            <sp who="SDZ3:MajnikLidija">

               <speaker>LIDIJA MAJNIK:</speaker>

               <p>Hvala lepa. Zakon, ki ga po sprejetem vetu v državnem svetu danes ponovno
               obravnavamo, je eden od tistih, o vsebini katerih je bilo izjemno veliko razprav.
               Tako tukaj na sejah državnega zbora kot tudi na naših delovnih telesih in v javnosti.
               Pravzaprav po toliko izrečenih besedah skorajda ni mogoče povedati kaj novega. Vsi se
               več ali manj strinjamo vsaj z nekaterimi temeljnimirešitvami zakona, in sicer da
               podpiramo ohranitev varstva in trajnostno rabo prostoživečih živali. Strinjamo se
               tudi, da naj bo upravljanje z divjadjo takšno, ki bo zagotavljalo ekološke, socialne
               in gospodarske funkcije divjadi ter njenega življenjskega okolja. Od tu dalje pa so
               med nami razlike, ki jih verjetno tudi veto državnega sveta ni prav nič zmanjšal. Gre
               seveda za različno pojmovanje lastninske pravice in različna mnenja, čigava je divjad
               in kdo bo o njej odločal. Razlikujemo se o tem, kdo je boljši varuh interesov
               državljanov, je to lokalna skupnost ali je to država. Razlikujemo se tudi v tem, da
               podporniki zakona k aktivnemu načrtovanju, ne pa tudi izključnemu odločanju,
               vključujemo kot obvezne načrtovalce lokalne skupnosti in kmetijsko-gozdarsko
               zbornico, ki je z obveznim članstvom edina legitimna zastopnica lastnikov gozdov, ne
               pa neka na novo ustanavljajoča se združenja in skupnosti. Predvsem pa se razlikujemo
               pri razumevanju ustave in razumevanju lastninske pravice.</p>
               <p>Pri razlagi teh pojmov smo sledili odločbam ustavnega sodišča, ki je o lastnini in
               lastninskem upravičenju že večkrat razsojalo. Naša ustava že v 2. členu določa, da je
               Republika Slovenija socialna država, kar pomeni, da je tudi funkcija lastnine
               socialna, povezana z dolžnostmi inomejitvami. Ali kakor pravi ustavno sodišče,
               lastnina ne prinaša zgolj dohodka in drugih ugodnosti, ampak poleg ostalega zahteva
               tudi vzdrževanje le-te in s tem povezane stroške. Naša država pa pri tem že sedaj
               krepko pomaga s sredstvi za poplačilo škod, za vzdrževanje in obnovo gozdov in tako
               dalje. To določa tudi 67. člen ustave, saj prepušča zakonu način pridobivanja in
               uživanja lastnine tako, da sta poleg socialne zagotovljeni tudi ekološka in
               gospodarska funkcija lastnine. To, da posameznik pri izvrševanju svojih lastninskih
               upravičenj ni neomejen, pač pa mora upoštevati interese drugih članov skupnosti in
               skupnosti kot take, sodi že v koncept lastninske pravice po rimskem pravu. Posameznik
               je torej dolžan trpeti omejitve v zvezi z lastninsko pravico na gozdu, katere naravna
               sestavina je postal svoboden dostop <stage>(sprehodi, omejeno nabiranje plodov)</stage> vseh ljudi v
               gozdove, ne glede na to, kdo je njihov lastnik. Zato je v tem zakonu divjad državna
               lastnina, državi pa pripada tudi lovska pravica.</p>
               <p>V poslanskem klubu Liberalne demokracije Slovenije smo prepričani, da bodo s takšnim
               zakonom, kot smo ga enkrat že sprejeli, zadovoljni tako ekologi kot planinci, turisti
               in drugi sprehajalci, predvsem pa naše državljanke in državljani, ki si želijo
               svobodne gozdove in prost dostop do njih, z vso pestrostjo živalskih vrst, ki so jih
               uspele ohraniti sedanje lovske družine. V poslanskem klubu LDS bomo zato zakon
               ponovno podprli. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke bo predstavila
               gospa Sonja Areh Lavrič. Izvolite.</p>
            </sp>
            <sp who="SDZ3:ArehLavričSonja">

               <speaker>SONJA AREH LAVRIČ:</speaker>

               <p>Hvala lepa, gospa predsedujoča. Spoštovani prisotni! Zakon o divjadi in lovstvu, o
               katerem bomo danes na podlagi zahteve državnega sveta Republike Slovenije ponovno
               odločali, je bil že pred sprejemom v državnem zboru predmet številnih tako pozitivnih
               kot negativnih stališč in razprav.</p>
               <p>V Slovenski nacionalni stranki menimo, da sam zakon vsebuje določene pomanjkljivosti
               in bi nujno potreboval nekaj sprememb, popravkov, vendar se moramo zavedati, da v
               tako obsežni materiji, ki jo vsebuje zakon, ni možno zadovoljiti vsem interesom in
               lobijem.</p>
               <p>V postopku sprejemanja zakona smo si v poslanski skupini Slovenske nacionalne
               stranke zaman prizadevali, da se z zakonom uredi tudi področje lova s sokoli, kakor
               imajo sokolarjenje urejeno v številnih evropskih državah. Naša prizadevanja za
               uzakonitev tega področja so v večini parlamentarnih strank sprejeli z neodobravanjem.
               Ocenjujemo, da bo zakon v prihodnosti po vsej verjetnosti doživel spremembe in
               dopolnitve v določenih segmentih, tudi v zvezi s prej omenjeno določbo, kar je glede
               na številne kritike zainteresirane javnosti tudi pričakovati. Kljub vsemu, in kar je
               tudi najpomembnejše, zakon v osnovi prinaša zakonsko ureditev gospodarjenja z
               divjadjo in njenim življenjskim prostorom, ohranjanje ekološkega sistema ter lovske
               dejavnosti v skrbi in odgovornosti za naš skupen življenjski prostor.</p>
               <p>Prepričani smo, da ta zakon omogoča enakopravno vključevanje vseh državljanov pri
               izvajanju naravovarstvene in lovske dejavnosti.</p>
               <p>V Slovenski nacionalni stranki bomo zakon kljub nekaterim pomislekom ponovno
               podprli. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Stranke mladih Slovenije bo predstavil gospod
               Bogomir Vnučec. Izvolite.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo, gospa podpredsednica. V Stranki mladih Slovenije smo ob sprejemanju
               zakona o divjadi in lovstvu opozarjali, da je pri pripravi novega zakona potrebno
               poleg ostalih področij posvetiti pozornost predvsem varstvu in ohranjanju
               prostoživečih živali, med katerimi so številne redke in ogrožene vrste. Divjad je na
               našo veliko žalost zvečine ostala le predmet barantanja. Mnogi v lovu vidijo predvsem
               dober zaslužek, pozabljajo pa na pravico divjadi do bivanja v naših gozdovih, na
               pomembno vlogo, ki jo imajo v ekosistemih in ne nazadnje na njihovo pravico do
               življenja.</p>
               <p>Kako klavrno je stanje, bom ilustriral s tem, da v Sloveniji nimamo niti azila za
               prostoživeče živali. Prostoživeče živali so žal prepuščene same sebi. Ali res vse
               vpletene strani zanima samo preganjanje in pobijanje živali ter kovanje dobička na
               račun nemočnih živali? Zahtevo državnega sveta o ponovnem odločanju osprejetem zakonu
               o divjadi in lovstvu vidimo kot nerazumevanje trajnostnega gospodarjenja z divjadjo.
               Ozki interesi določenih posameznikov in želja predvsem po denarju iz tega naslova so
               v nasprotju s sodobnim odnosom do slovenske narave. Sodobne ureditvepoznajo
               trajnostno gospodarjenje. Izkazalo se je, da regulacija s strani države in sedanji
               način dela lovskih družin povzroča manjšo škodo, kot bi jo drugačna lovska ureditev.
               Zato bomo v poslanski skupini Stranke mladih Slovenije zakon ponovno podprli, ki ga
               sicer ne ocenjujemo kot najboljšega, vendar v tem trenutku kot zadostnega. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še stališče poslanske skupine Slovenske ljudske stranke, ki ga bo
               predstavil gospod Franci Rokavec. Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo, gospa predsedujoča. Spoštovane poslanke in poslanci! Odgovorna
               politika se vedno, kadar so prisotni resni pomisleki in konflikti, pravočasno ustavi.
               V tem mandatu smo bili priča že večjim primerom, ko se odgovorna politika ni pravi
               čas ustavila. Škode so bile, in posledice, prevelike. Zakon o divjadi in lovstvu je
               tipično eden od takih primerov, kjer predlagatelj zakona oziroma predlagatelji zakona
               niso počakali toliko, da bi se dva ključna akterja, ki jih opredeljuje ta zakon,
               dogovorila. Na eni strani predstavniki lastnikov zemljišč in na drugi strani
               upravljavci lovišč. Lahko bi prišlo do skupnega dogovora. In to je ključen in
               temeljen očitek predlagateljem. Kljub temu, da je dejansko minilo veliko časa, da je
               zakon zelo star, ima 28 letno brado in izhaja še iz bivše države, bi ga lahko uredili
               tako, da bi zadostil predvsem bistvenim zahtevam obeh ključnih akterjev. Na ta način
               bi lahko prišli do dejansko solidnega zakona o divjadi in lovstvu, ki je sigurno zelo
               občutljivo za slovenski prostor, predvsem za slovensko podeželje. V Slovenski ljudski
               stranki nismo nikoli postavljali pod vprašaj, čigava last je divjad. Za nas je to
               jasno, da je ta last državna. Vendar smo bili vedno mnenja, da je potrebno lastnikom
               zemljišč v tem procesu zagotoviti ustrezen status.</p>
               <p>V Slovenski ljudski stranki smo se vedno zavzemali za to, da so naši gozdovi odprti
               za nabiranje gozdnih sadežev, za rekreacijo naših državljank in državljanov, a smo
               vedno vztrajali pri tem, da je potrebno stalež divjadi spraviti na razumno raven, ki
               bo dejansko omogočala pač prostor, v katerem živijo in da se ne bodo naše kmetije
               morale pred divjadjo ograjevati. V tem času, po izglasovanem zakonu pa do danes je
               prišlo v javnost sporočilo, več kot argumentirano dejstvo, da namreč koncesija, ki bo
               podeljena lovskim družinam, za 18 od teh obstoječih lovskih družin pomeni, da ne bodo
               mogli pač kandidirati na tem razpisu, ker so obstoječe lovne površine manjše. Se
               pravi, določba, da je 2.000 hektarjev lovne površine pogoj za pridobitev koncesij, bo
               silila najmanj 18 lovskih družin v tej državi v povezovanje, v združevanje. Še več,
               na območjih, kjer poteka avtocestni križ, bo potrebno, zaradi zaokroževanja
               lovskihupravljavskih območij, še povečati to število. Seveda, tega dejstva v razpravi
               ni nihče do sedaj omenjal. Sedaj pa seveda je prišel tudi ta podatek končno v
               javnost.</p>
               <p>Drugo vprašanje, ki pa je zelo pomembno pri načrtovanju lovskoupravljavskih območij,
               pa je, kako se bodo ta upravljavska območja na koncu tudi zaokrožila. Seveda eno od
               ključnih vprašanj je izplačilo odškodnin. Še posebno pa pogoji za to izplačilo
               odškodnin. Namreč, ponovno bom citiral prvi odstavek 53. člena, ki pravi, fizična ali
               pravna oseba, ki ji divjad povzroča škodo, mora na primeren način kot dober gospodar
               narediti vse potrebno, da obvaruje svoje premoženje pred nastankom škode. Se pravi,
               jaz kot lastnik zemljišča moram storiti vse, da mi sosedova žival ali divjad na mojem
               zemljišču ne bo naredila škode. Narobe svet. Potem so tudi določbe, ki govorijo
               naprej, da imetniki kmetijskih zemljišč in gozdov, kjer je lovišče, so dolžni
               uporabiti ustrezna zaščitna sredstva, ki jim jih priskrbi upravljavec lovišča. Vendar
               praksa do sedaj je bilamnogokrat takšna, da upravljavci lovišč niso imeli dovolj
               denarja, da bi dejansko lahko zagotovili ustrezna zaščitna sredstva lastnikom
               zemljišč takrat, ko je to potrebno. Prav tako menimo, da je neustrezno urejeno
               spoštovanje lastnine, še zlasti spoštovanje lastnine pri uvedbi tako imenovanih
               posebnih lovišč. Še vedno menimo, da posebna lovišča so namenjena ne samo za
               izvajanje lova, tako kot v ostalih loviščih, ampak so predvsem in izključno namenjena
               v komercialne namene. Zato menimo, da bi bilo potrebno tukaj najmanj pri podelitvi
               statusa posebnih zemljišč vprašati lastnike zemljišč. Niti ne bodo vprašani, ampak bo
               država seveda na njihovem zemljišču oblikovala in opredelila status posebnega lovišča
               za komercialne namene. Prav tako menimo, da ni primerno urejeno tudi jamstvo za
               izplačilo škod v zakonu. V ljudski stranki, ponovno poudarjam, nismo nikoli postavili
               pod vprašanje, čigava je last divjadi. Verjetno so imeli več težav s to dikcijo sami
               predlagatelji, ki so skušali v javnosti prikazati seveda drugačen interes tistih, ki
               nasprotujemo temu zakonu.</p>
               <p>Dejstvo je, da zakon ni primerno urejen, na primeren način, zato v Slovenski ljudski
               stranki menimo, da demokratična država ne bi smela sprejemati v letu 2004 rešitev, ki
               so bile značilne na teh tleh v 70. letih. Odgovorna država bi zato ob tem trenutku ob
               vetu državnega sveta še enkrat potegnila ročno zavoro in seveda razmislila, da bi v
               postopkih in v proceduri, ki jih imamo še na voljo, ustrezno, seveda z novim
               postopkom, uredili omenjeno vprašanje nanačin, ki ne bi povzročal konfliktnih
               razmerij na teh območjih. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zdaj sledi razprava poslank in poslancev. Najprej vabim k besedi gospoda
               Vebra. Izvolite.</p>
            </sp>
            <sp who="SDZ3:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav. Torej, na podlagi opravljenih razprav tako na
               matičnem delovnem telesu kot tudi na podlagi mnenja zakonodajno-pravne službe lahko
               ugotavljam, da je zahteva Državnega sveta Republike Slovenije za ponovno odločanje o
               zakonu o divjadi in lovstvu neutemeljena. Zato bi seveda tudi v nadaljevanju rad
               podal še nekaj misli v podporo temu zakonu in menim, da je pravilna odločitev, da z
               divjadjo upravlja Republika Slovenija, še posebej iz razloga, ker je sam sistem
               upravljanja naravnan tako, da se koncesijepodeljujejo lovskim družinam, ki so že do
               sedaj pravzaprav upravljale s temi območji in seveda gre za ohranjanje pridobljenih
               pravic. Mislim, da je to tisto, kar lahko govori v prid temu, da bo upravljanje z
               divjadjo oziroma tudi gospodarjenje potem skozilovske družine uspešno tudi v bodoče.</p>
               <p>Seveda se odpira vprašanje, ali naj upravljanje lovišč s posebnim namenom ostane v
               pristojnosti države. Sam menim, da ja, da je to ustrezna rešitev, kajti kakršnakoli
               drugačna rešitev bi v tem primeru posegla v premoženje, ki ga bi ponovno morali na
               neki način deliti. To so zelo zahtevni postopki, ki bi pa, najbrž da, bili zelo
               vprašljivi in učinek seveda tudi najbrž da zelo vprašljiv.</p>
               <p>Namreč, ohranjanje posebnih lovišč pomeni tudi ohranjanje delovnih mest na podeželju
               in to je eden od konkretnih programov, ki jih ta zakon omogoča. Zato menim, da je
               tudi po tej plati ta zakon, z odločitvijo, da država upravlja lovišča s posebnim
               namenom, izrednega pomena tudi za zagotavljanje delovnih mest na podeželju.
               Malokateri zakon zagotavlja takšne možnosti. Tudi sama površina, ki je opredeljena na
               2.000 hektarjev, zagotovo omogoča zelo dobro načrtovanje upravljanja z divjadjo v
               prostoru, kajti, v kolikor so te površine manjše, je seveda tudi načrtovanje toliko
               bolj vprašljivo. Zdi se mi pa vendarle pomembno, da pri sprejemanju lovskih načrtov
               sodelujejo vse institucije tako strokovne, kot tudi tiste, ki so zainteresirane. Ne
               nazadnje tudi lastniki zemljišč, ki se združujejo in imajo svoj interes združen v
               kmetijsko-gozdarski zbornici, sodelujejo v tem postopku in seveda tudi lokalne
               skupnosti, na območju katerih so taka lovišča. Torej gre vendarle za možnost
               sodelovanja vseh, ki so prisotni v prostoru, ker se ta dejavnost izvaja in mislim, da
               je to tudi ena od dobrih rešitev v tem zakonu.</p>
               <p>Sama koncesijska dajatev, ki se zbira v skladu, v državnem proračunu je, mislim da
               tudi dobra rešitev, kajti s tem se bo ohranila ali pa zagotovila preglednost višine
               sredstev, ki se zbira predvsem za to, da se plačuje obremenjenost kmetijskih zemljišč
               in gozdov. Menim, da je ta preglednost ena od dobrih rešitev v tem zakonu, kajti do
               sedaj se je velikokrat postavljalo vprašanje, ali so sredstva za odškodnino ali
               sredstva niso. Mislim, da v tem primeru bo to veliko, veliko preglednejše, kot je
               bilo do sedaj.</p>
               <p>Tudi sam menim, da v lovskih družinah opravijo lovci številne ure s svojo
               dejavnostjo. S tem seveda tudi ohranjajo fond sredstev, bistveno večji fond sredstev
               za odškodnine. Če bi storitve plačevali na območju lovske družine, bi s tem
               zmanjševali sredstva za odškodnine. Tukaj se mi pojavlja to vprašanje: Kaj je boljše,
               imeti lovske družine, katerim koncesije podeljuje država, ali imeti zasebna lovišča,
               kjer bi v tem primeru morali najbrž plačevati posamezne delavce, ljudi, ki bi
               opravljali vse potrebno, da bi takšno lovišče funkcioniralo? S tem bi se seveda tudi
               zmanjševal tisti delež koncesijske dajatve, ki bi šel lahko v sklad za poplačilo
               odškodnin, povečevale bi se pa zagotovo obremenitve, ki bi narekovale plačilo
               storitev za to, da nekozasebno lovišče lahko sploh funkcionira. Mislim, da zaradi
               tega, ker se bi dejansko zbralo več sredstev za odškodnine, rešitve v tem zakonu
               ustreznejše, kot če bi šli v zasebna lovišča. Zato bom zakon tudi podprl. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Avšiča. Izvolite.</p>
            </sp>
            <sp who="SDZ3:AvšičJože">

               <speaker>JOŽE AVŠIČ:</speaker>

               <p>Hvala lepa in lep pozdrav! Ko sem kmalu po sprejemu zakona o divjadi in lovstvu v
               državnem zboru in po napovedani razpravi o predlogu veta v državnem svetu razpravljal
               v neki sredini o tem zakonu, bi skoraj stavil, da državni svet ne bo izglasoval veta
               na ta zakon. Dobro, da nisem, kajti zmotil sem se. Pričakoval sem namreč, da bo v
               državnem svetu prevladal pogled na ta zakon bolj s strani javnega in splošnega
               interesa kot pa s strani zaščite ozkih privatnih interesov. Pa vendar se je to
               zgodilo, kar mislim, da ni dobro. Prepričan sem namreč, da je ta zakon naravnan v
               veliko zaščito narave, ne samo divjadi, pač pa sobivanja ljudi in divjadi v našem
               okolju, in da seveda povzema veliko dobrega tudi iz starega zakona, ki ni bil tako
               slab, če pogledamo učinke in stanje v našem okolju. Prav gotovo smo ena od držav v
               Evropi, ki se lahko pohvalimo s pestrostjo v naši naravi, ne poznamo izumiranja
               določenih živalskih vrst, nasprotno, s tem se lahko samo pohvalimo. Lahko pogledamo v
               kakšno od sosednjih držav, na primer v Italijo, ki ima menda evropsko zakonodajo,
               kakšno stanje je v tej deželi v njihovem naravnem okolju. Torej pomeni, da dobre
               rešitve tudi iz stare zakonodaje prenašamo v novi zakon,na način, da bo skrb za
               naravno okolje, za prostoživeče živali najmanj taka, kot je bila doslej, da pa bodo
               nekatere slabe rešitve oziroma pomanjkljivosti sedanje zakonodaje na ta način tudi
               odpravljene <stage>(na primer, boljši odnos do obravnave odškodnin in odpravljanja škod kot
               posledice sobivanja živali in ljudi v naravi)</stage>.</p>
               <p>Osebno bom glasoval proti vetu in ponovno glasoval za zakon. Dopuščam pa možnost,
               tako kot pri različnih zakonih, ki smo jih doslej sprejemali, da bodo potrebni kakšni
               manjši popravki v prihodnje, ko bo šel zakon v operacionalizacijo in ko se bo morda
               pokazalo, da kakšna rešitev ni dokončno domišljena. Vendar pa poznamo proceduro
               našega dela in način, kako se tudi da kaj popraviti, če morda ta hip ni najbolje
               urejeno. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Rokavca. Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Ker prej pri predstavitvi stališča poslanske skupine nisem mogel
               odgovoriti na nekatera vprašanja, ki so bila prej predstavljena s strani poslanskih
               skupin, bom to poskusil tokrat.</p>
               <p>Predstavnik DeSUS je povedal <q>"saj brez dogovora z lastniki zemljišč ne bo šlo"</q>. To
               je dejansko zelo lepo povedano, vendar zavajanje javnosti. Besedica, da bo zavod za
               gozdove pri načrtovanju sodeloval z lastniki zemljišč, z lokalno skupnostjo in tako
               naprej, seveda na načelni ravni lepo pove. Ampak beseda sodelovanje je zelo širok
               pojem. To je lahko toliko, da povabiš pri usklajevanju lastnike zemljišč, da pa
               upoštevaš njihovo mnenje, pa še zdaleč ne. Tako bi bilo verjetno zelo prav, da bi si
               pred tem jasno razjasnili te pojme.</p>
               <p>Drugo, s strani poslanske skupine Združene liste je bilo rečeno, da ne bi bilo
               sprejemljivo, da se ne bi zagotovila kontinuiteta pri gospodarjenju z divjadjo. Tudi
               to ni res. Pri podeljevanju koncesije bo zelo veliko lovskih družin, ki ne bodo mogle
               izpolnjevati pogoja, da bodo dobili koncesijo za 2000 hektarjev lovne površine. Ampak
               ti problemi se bodo pokazali potem pri izvajanju zakona.</p>
               <p>In naprej trditev tudi gospoda Vebra, da je plačilo odškodnin boljše urejeno. Se
               strinjam. Kaj pa je namen te države? Dajmo si odgovoriti na to vprašanje. Ali je
               namen te države imeti višji stalež divjadi in za ceno višjega staleža divjadi
               plačevati odškodnino tudi iz državnega proračuna? Ali je namenta stalež spraviti na
               razumno raven? Posledično iz tega naslova pa je praktična rešitev, da bo tudi v
               državni proračun bistveno manj potrebno odvajati za plačilo odškodnine na območjih,
               kjer lovske družine ne bodo mogle plačati odškodnine. To je ključno in temeljno
               vprašanje na terenu. Zakaj na nekaterih območjih, predvsem tudi v zadnjih časih, se
               je ta stalež bistveno povečal in se poskuša za vsako ceno ohranjati višji stalež
               divjadi. To mislim, da je tisto ključno vprašanje. Tukaj so lastniki zemljišč z
               dikcijo sodelovanja, in tudi lokalne skupnosti z dikcijo sodelovanja, odrinjene na
               stranski tir. Če bi tukaj imeli večjo vlogo, pred leti vemo, do leta 1994 so občinske
               skupščine potrjevale letne načrte, ampak mi nismo hoteli zahtevati, da mora biti
               soglasje lokalnih skupnosti. Rekli smo, da se uskladi. Višja stopnja sodelovanja, ko
               je pa dejansko potrebno tisto medsebojno dogovarjanje, da na koncu pride do dogovora.
               In tukaj bi prišli do tistega, kar je predstavnik DeSUS-a povedal, saj brez dogovora
               z lastniki zemljišč ne bo šlo. Vsaj minimalnega dogovora.</p>
               <p>Tukaj menim, da je padel na izpitu spet ta zakon. Na operativni ravni pri določanju
               staleža divjadi se bo še vedno ohranjala kontinuiteta, kontinuiteta zagotovitve
               višjega številčnega staleža divjadi, kot jo tisto naravno okolje premore in je potem
               posledica zmanjševanje možnosti kmetovanja lastnikov zemljišč na dotičnih območjih.</p>
               <p>Dejstvo je v tem, da škodo po divjadi občuti predvsem manjši del lastnikov kmetijskih
               zemljišč in tisti, ki so bolj na obrobju, tisti, ki so v težjih razmerah kmetovanja.
               Običajno, ne pa vedno. To je neizpeta pesem, ki se pojavlja iz leta v leto. Menim, če
               bi bile te zadeve rešene v zakonu, tako kot bi bilo potrebno, potem se najbrž danes
               ne bi soočali s tem vprašanjem, vsaj s strani Slovenske ljudske stranke, zakaj zakon
               v tem trenutku, takšen, kot je, ni primeren. Zato, ker je v teh osnovnih segmentih
               slabši od obstoječega. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Jerovšek. Izvolite.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Danes smo pred podobnim razmislekom, kot smo v tem državnem zboru bili
               pred časom ob tako imenovanem tehničnem zakonu.</p>
               <p>Tudi takrat smo eni svarili pred aroganco oblasti oziroma predlagateljev, ki so
               popolnoma identični, kot so v tem slučaju. Veliko paralel se postavlja med tema dvema
               zakonoma, čeprav je njuna vsebina seveda bistveno različna. Vendar je pa politična
               vloga zakona o lovstvuv slovenskem političnem prostoru zelo podobna ali pa enaka, kot
               je bila zamišljena politična vloga tako imenovanega tehničnega zakona pri zadevi
               <q>"izbrisani"</q>. V obeh primerih gre za velike materialne apetite in interese
               zainteresiranih in tega niti ne skrivate. Gre za denar, za velike denarje, za velike
               koristi. Za dve različni kategoriji, vendar v tem slučaju vidite direktno te
               materialne koristi, gre za interese, kot je rekel predsednik odbora za kmetijstvo,
               ljubljanske lovske oligarhije oziroma lovskih baronov, ki so praktično, ki jih imate
               popolnoma v svojih rokah, ki se bogato obrestujejo. Ti lovski baroni znajo tudi zelo
               dobro opravljati politično propagando za vaše vrste in seveda boste na tej poziciji
               vztrajali arogantno do konca.</p>
               <p>Namen predlagateljev je, ker govorimo o teh paralelah, povzročati politično krizo v
               slovenskem prostoru, povzročati nove delitve, nove krivice, tudi flagrantno kršiti
               ustavne pravice slovenskih državljanov. Ni meja, ni ovire, ni bariere, pred katero bi
               se ustavili. Pa vendarše enkrat poudarjam, smo pred podobno fazo, v podobni fazi, kot
               smo bili pri zakonu o izbrisanih, ko bi lahko s pravilno odločitvijo za veto
               preprečili, da se Slovenija ne bi znašla v teh silnih škripcih. Vendar vi ste mojstri
               politične anarhije, ker jo vidite kot priložnost, da destabilizirano državo in kaos
               uporabljate za svoje politične interese. In tudi pri tem zakonu je to popolnoma
               jasno, tudi glede tega, koga ste angažirali za pripravo tega zakona. Če se pri tem
               pojavijo takšni ljudje, ki so sodelovali pri političnih korupcijah, potem se ve,
               kakšni so<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, lepo prosim! Če bi se zdaj slišali, kaj ste rekli, da so sodelovali
               ljudje, ki so sodelovali pri korupcijah! Gospod Jerovšek!</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Ravno to sem hotel reči, gospa podpredsednica, da vi, ki fanatično branite LDS, me
               boste zopet ustavljali, spet ne bom smel govoriti politično. Pri zakonu o izbrisanih
               ste bili enako fanatični. Pustite mi, da razpravljam! Tudi o političnih posledicah
               tega zakona imam pravico govoriti.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, opozarjam vas, da pazite na besede, ki jih uporabljate. <stage>/Oglašanje
               iz ozadja./</stage> On je obsodil ljudi, ki so pripravljali zakon, da sodelujejo pri
               koruptivnih dejanjih. Lepo prosim, spoštovana gospoda, to mesto vendarle zahteva bolj
               izbrane besede in ne obsojanja ljudi kar tako počez. Gospod Jerovšek, lepo
               razpravljajte naprej, vendar pazite na besede.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Gospa podpredsednica, bili ste na odboru za kmetijstvo. Ne vem, nekajkrat sem že
               povedal, nalašč ne uporabljam direktnih imen, vendar govorim argumentirano. Od vas
               sem pa pričakoval, da mi boste hoteli vzeti besedo, kot mi jo vedno vzamete, če
               človek govori odkrito in naravnost.</p>
               <p>Tako še enkrat poudarjam, danes je priložnost za razmislek. Ta zakon ni v redu. Tudi
               sami predlagatelji so navajali <q>"vemo, da bo treba zakon na številnih mestih v kratkem
               popraviti"</q>. Ali ne gre tu za izrazito dvoličnost? Z zavedanjem, da je zakon slab, ga
               želite potrdite, hkrati pa govorite, da ga bo treba čim prej popraviti.</p>
               <p>Glejte, glavni problem tega zakona pa je, da ne upošteva interesov lokalnih
               skupnosti, niti malo, da gre prek interesov lokalnih skupnosti kot buldožer, kar
               seveda izhaja iz politične tehnologije predlagateljev. Na noben način ne upošteva
               interesov lastnikov kmetijskih zemljišč; da ne upošteva ekonomskih interesov
               slovenskega kmetijstva; da ne upošteva tega, da mora Slovenija na kmetijskem področju
               ostati kulturna krajina. Predvideva, da se lahko Slovenija zarastedo zadnjega koščka
               kmetijskega zemljišča, kajti če bo država oziroma če bodo predlagatelji na nekem
               danes kultiviranem kmetijskem območju postavili lovišča za posebne namene je seveda
               povsem jasno, da se bodo tam kmetje odselili in se bodo morali odseliti kot so se
               morali odseliti številni s Kočevskega, z Goričkega in dela Prekmurja in tudi drugih
               delov. Imeli smo številna pričevanja ljudi, kakšno je ravnanje, kakšno je vračanje
               odškodnin, zopet smo pri odškodninah, paralela z izbrisanimi, tam bi naredilivse za
               odškodnine, tu ste v zakonu napisali takšne rešitve, da neke realne odškodnine ne
               bodo nikoli možne in tudi ne izplačane. Na tak način pravzaprav peljete to državo v
               to, da se bodo morali kmetje s številnih območij izseliti.</p>
               <p>Še enkrat poudarjam, vodite državo, politično krizo na številnih področjih. Tudi to
               je eden od zakonov, ki povzroča nove delitve, nove krivice, novo ponižanje in
               ignoranco določene kategorije slovenskega prebivalstva, brez katere slovenske države
               ne bi bilo, brez katere ne bi bilo slovenstva. Danes se pa znašate nad temi ljudmi,
               ker vpeljujete v zakon svoje politične interese, svoje materialne interese, svoj
               pretiran pohlep po bonitetah, po privilegijah, po denarju. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Džubana. Izvolite.</p>
            </sp>
            <sp who="SDZ3:DžubanGeza">

               <speaker>GEZA DŽUBAN:</speaker>

               <p>Hvala lepa. Mislim sem, da bom dobil kakšne ideje za razpravo, ampak pri toliko
               neumnosti in nič argumentih človeku zmanjkuje marsičesa. Državni svet se je odločil
               že ob drugi obravnavi tega zakona, da bo vložil veto. To pomeni, da dodatne rešitve
               niso bile več pomembne. Jaz spoštujem različni pristop v konceptu zakona, kjer je
               bilo vprašanje pravic lastnikov zemljišč. Najbolj izstopa tudi vprašanje gojitvenih
               lovišč oziroma lovišč s posebnim namenom Z ozirom na to, ker bom zakon ponovno odprl,
               želim reči, da v tistem prvem delu pravice lastnikov zemljišč v strukturi, ki je v
               Sloveniji, je zelo težko govoriti, da bi mi z drugim konceptom zagotovili pretirano
               neke pravice lastnikom zemljišč. Povprečnakmetija, ki ima 4, 5 hektarjev, bi v vsaki
               varianti iz tega zakona malo iztržila, tudi če bi koncept bil drugačen. V finančnem
               smislu skoraj nič, z vidika pravic bi se pa težko usklajevali, ker bi v posameznem
               lovišču dobili od nekaj tisoč do nekaj deset tisoč lastnikov zemljišč. Pri gojitvenih
               loviščih, kjer govorimo o tem, da bi morali lastniki soglašati z ustanavljanjem in
               oblikovanjem gojitvenih lovišč, povejmo na glas, da smo za ukinitev teh. Potem pa
               govorimo o tej rešitvi. Da bi na območju, kjer je 10, 20 tisoč hektarjev gojitvenega
               lovišča dobili soglasje lastnikov za njihovo ustanovitev, pomeni, da ne bi dobili
               nikoli. Povejmo naglas, da želimo ukinitev. Jaz tej rešitvi nasprotujem. Od začetka
               govorim, da pač izhajam iz okolja, kjer ta gojitvena lovišča tudi zaposlujejo nekaj
               deset ljudi, ki ne bi imeli zaposlitve nikjer drugje, nikjer drugje. Zaposleni so v
               teh loviščih v glavnem lastniki zemljišč oziroma kmetje in je potem ta funkcija še
               vedno pomembna.</p>
               <p>Glede očitkov kompliciranih postopkov odškodnin imam zapisano, da bo minister
               natančneje predpisal. Je pa vrstni red dorečen v zakonu. Najprej lovska družina,
               potem komisija in potem sodišče v skrajni fazi. Kot povsod drugje. Seveda je
               pomembno, kako bo minister iz strokovne službe, ki bodo pripravljale natančnejši
               predpis, dorekle glede odškodnin.</p>
               <p>Tudi če smo spremljali razprave v državnem svetu, smo imeli občutek, da nekateri
               zakonov sploh niso prebrali. Ko so govorili o nekih ograjah pri varovanju pred
               divjadjo, o sploh nerešenih odškodninah in podobno, kar seveda ni nič res. Na eni
               strani je natančno povedano, kdo je najprej odgovoren za škode oziroma odškodnine,
               potem, kdaj se aktivira država in v katerih primerih in še poseben sklad, ki se
               oblikuje iz koncesnine za reševanje problemov na območjih, kjer je več divjadi in
               nastajajo problemi. Spoštujem vse razprave o tem, ko kolegi govorijo o tem, da so
               tudi večji problemi. Mislim pa, da so pri nas v Prekmurju največji problemi okoli
               tega. Prepričan sem, da ta zakon v primerjavi z dosedanjim ni idealen in nobeden ne
               bo. Mnogo bolje pa rešuje tudi vprašanje škod in odškodnin kot dosedanji zakon.</p>
               <p>Povedali smo, da občina zastopa interese občanov in je vključena v gojitvene načrte
               tudi kmetijsko-gozdarska zbornica, ki je strokovni predstavnik kmetijstva in
               gozdarstva. In danes reči, da nihče ni vključen, ni res. Res pa je, da v vsakem
               primeru vsak ne more imeti veta na rešitve, ki se pripravljajo tudi v lovogojitvenih
               načrtih na širšem ali ožjem območju lovišč.</p>
               <p>Jaz sem za to, da spravimo s pomočjo tudi tega zakona stalež divjadi na razumno
               raven. In glede na razširitev pristojnosti tistih, o katerih govorim, mislim, da bi
               to bilo možno. Sicer bom tudi sam razočaran na tistih območjih, kjer so škode
               največje.</p>
               <p>Nimam pa nobenega upanja, če bi pa bila druga rešitev, druga varianta, drugi
               koncept, da bi bilo kakorkoli drugače možno potem uspešno te probleme reševati. Glede
               na to, ker se mi zdi, da je ta koncept še sprejemljiv, bom jaz ta zakon podprl.
               Seveda bo potem še pomembna vloga, kot sem že rekel, ministrstva, da v nekaterih
               delih natančneje predpiše postopke, ki bodo v primeru škod morali veljati, da bomo
               dobili kljub vsemu zakon, ki bo pomembno boljši od dosedanjega. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Tanka, ki je vrstni red zamenjal z gospodom
               Ruparjem. Izvolite.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo. Tu se po mojem srečujemo tudi z enim od problemov, da vlada ne
               funkcionira tako, kot bi morala, saj je bilo verjetno pričakovano, da bo predlagatelj
               tega zakona resorno ministrstvo. To se je že drugič zgodilo, da resorno ministrstvo
               enega od ključnih zakonov s svojega področja ni predlagalo, ampak so ga predlagali
               drugi predlagatelji. Podobna štorija se je zgodila tudi z zakonom o kmetijskih
               zemljiščih. Potem se srečujemo, ko so novi predlagatelji že zapisali določene rešitve
               notri, ki se ne ujemajo z rešitvami in pa z večinsko željo, soočamo se s situacijo,
               ko bi radi nekaj popravili, pa nemoremo. Dejstvo je, da je ta zakon ponoven primer,
               ko je vladna koalicija v bistvu razpadla, ko deluje po dveh tirih. En tir predstavlja
               ta večinski del, ki ga predstavljajo Liberalni demokrati in Združena lista in trdna
               manjšina v obliki Ljudske stranke.Mislim, da ni primerno, da vlada poriva skozi
               proceduro tak zakon, tako na izrazit, bom rekel <q>"bodibilderski"</q> način, ne pa
               strokovno pripravljen, utemeljen in usklajen predlog. Take rešitve se zadnje čase
               pojavljajo vse prevečkrat.</p>
               <p>Drugo kar je, moram reči, da ministrstvo za kmetijstvo na žalost ne opravlja naloge,
               ki mu je po tej delitvi na nek način zaupana. Umika se iz teh ključnih zadev in
               prepušča vso iniciativo drugim. Dejstvo je, da na tak način ne moremo imeti niti
               kvalitetne kmetijske politike, niti vseh ostalih stvari, ki so vezane na ta resor.
               Dejstvo je, da je ta zakon pripravil ekološki forum Liberalne demokracije, vsaj tako
               je bilo zaznati na Odmevih, ko je bilo neko soočenje. In vse te rešitve, ki so
               zapisane v ta zakon, so izrazito asimetrične, so izrazito lobistične in favorizirajo
               predvsem tisto, kar je interes krovne lovske zveze. V tem zakonu ni zaznati nobenih
               pomembnih kvalitet ali pa rešitev, ki bi dajale nek pomemben status lovskim društvom,
               ki bi upoštevale interese lastnikov zemljišč, ki več ali manj krmijo, hote ali
               nehote, divjad, in ni zaznati nobenih možnosti in nobenih rešitev, ki bi dajale
               kakršnokoli težo tudi lokalnim skupnostim oziroma občinam.</p>
               <p>Dejstvo je, da zakon ohranja državna lovišča, in to lovišča, v katerih je več ali
               manj jasno, da ne gre za naravno gojenje živali, ampak gre v bistvu za živalske
               farme, za živalske farme divjih živali; da je koncentracija živalske populacije na
               teh območjih bistveno višja, kot je običajna. Postavlja se vprašanje, zakaj
               pravzaprav imamo to željo, da ohranjamo te nadpovprečne koncentracije, ki že po
               definiciji zaradi prevelike obremenitve povzročajo tudi nadpovprečne škode; če ne v
               območjih, kjer je tako državno lovišče, pa v primerih, ko divjad in zveri tudi gredo
               iz tega državnega lovišča. Zadaj je verjetno ambicija, da bomo ta naša državna
               lovišča imeli za nekakšno gensko banko Evrope pri divjih živalih. Mislim, da v ozadju
               lahko zaslutimo tudi kaj takega. Predvsem pa je zadaj tudi želja, da se ohranja
               ekskluzivna pravica lobija, dase ohrani privilegij upravljanja s temi lovišči in da
               se te pravice tudi na nek poseben način koristijo. Dejstvo je, da državno lovišče
               oziroma neka ekskluzivna rešitev zahteva tudi nekakšno ekskluzivno upravljanje, pa
               tudi uporabljanje tega lovišča. V primerih, ko imamo zapisane normalne režime,
               normalno upravljanje z lovišči, je to lahko enaka rešitev, kot velja za lovske
               družine. V tem primeru pa gre za neke druge zadeve.</p>
               <p>Po drugi plati pa je ohranjanje teh državnih lovišč najmanj čudno in na nek način ne
               gre v koncept s strategijo države. Tu smo večkrat slišali predsednika vlade, ko je
               odgovarjal na poslanska vprašanja, da je želja oziroma da hoče na vsak način država
               iziti iz teh neposrednih gospodarskih zadev, iz podjetij in podobnih stvari. Tu pa se
               pojavi izrazita težnja, da vlada ostaja lastnik ne samo lovišč, ampak tudi lastnik
               divjadi. Skratka, gre za nek disproporc med besedami in dejanji. Dejstvo je, da ima
               ta vlada, ta koalicija zelo čuden odnos do lastnine. Po eni strani varuje in
               zagovarja vso tisto lastnino, ki je tranzicijskega izvora, ki je nastala v
               tranzicijskih procesih, na drugi strani pa je povsem drugače orientirana do tiste
               lastnine, ki je predtranzicijska.</p>
               <p>Jaz mislim, da se take stvari v bistvu ne bi smele pojavljati. Lastnina je pač in
               mora biti odnos do te lastnine povsem enak.</p>
               <p>Poseben problem predstavlja tudi velikost lovišč. V tej postavitvi, v teh rešitvah,
               ki so zapisane v zakonu, se bodo verjetno nekatere lovske družine morale pridružiti
               drugim ali pa se razpustiti in bodo to njihovo upravljanje na tem teritoriju prevzele
               druge. Skratka, gre tudi za nek določen proces, ki bo sprožil določene probleme tudi
               znotraj lovskih društev. Ta zakon kaže tudi skozi ohranjanje državnih lovišč na
               nezaupanje do lovskih družin. Dejstvo je, da lovske družine upravljajo s svojimi
               lovišči v skladu z lovskogojitvenimi načrti. Jaz mislim, da je zelo malo primerov, ko
               se pojavijo določene kršitve. To največkrat zaradi nesrečnih slučajev in nad temi
               lovišči je še poseben javni nadzor. Nad državnimi lovišči pa tega nadzora pravzaprav
               ni in mi ne vemo skoraj nič o dogajanjih v državnih loviščih.</p>
               <p>Naslednja stvar, ki je tudi problematična, so meje državnih lovišč, vsaj na
               nekaterih področjih. Eno takih je tudi področje Ribnice, kjer je bilo v preteklosti,
               tam okoli leta 1950, odvzetih več tisoč hektarjev dvema lovskima družinama. To
               področje je bilo potem priklopljeno Mačkovemu Snežniku, zaprtemu območju. Tam so se
               ta lovišča izvzela iz gospodarjenja lovske družine in se dala v nek poseben status.
               Dejstvo je, da je bilo na pobudo ene od lovskih družin leta 2000 del tega vrnjeno
               nazaj v upravljanje ene od lovskih družin. Vendar takoj leta 2001 je vlada ta sklep
               razveljavila in to lovsko družino olajšala za skoraj tisoč hektarjev lovišča. Gre
               torej za nekako neurejene zadeve in zakon, od katerega bi pričakovali, da bo uredil
               tudi take stvari, te zadeve tudi ohranja.</p>
               <p>Velik problem zakona so tudi koncesije, koncesijske dajatve, kajti iz koncesije je
               izločen najvrednejši del, tisti, ki je najdražji, in to je trofeja. Predvsem pa so iz
               koncesije izločeni lastniki zemljišč, na katerih se vsa ta divjad goji, pase,
               prehranjuje. Vsi ti so upravičeni samo do povračila škode. Vendar niti za koncesijo,
               niti za povračila škode ta merila niso določena in se bodo določala naknadno, v nekem
               času mnogo kasneje, na način, ki ga ne poznamo in ki bo podobno nekako lobistično
               obdelan, kot je tudi pripravljen ta zakon. Mislim, da je pomislek državnega sveta, ki
               je dal veto na ta zakon, povsem utemeljen, in ta veto bom tudi podprl. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Rupar, izvolite. Dveh, ki sta bila priglašena, jih ni v dvorani,
               zato vas vabim k besedi. Ne želite! Gospod Kavčič, izvolite.</p>
            </sp>
            <sp who="SDZ3:KavčičBlaž">

               <speaker>MAG. BLAŽ KAVČIČ:</speaker>

               <p>Spoštovana gospoda podpredsednica, kolegice in kolegi!</p>
               <p>Zakon o divjadi in lovstvu je kot temeljno vsebinsko izhodišče s strani
               predlagateljev vzel trajnostno gospodarjenje z divjadjo, okoljsko naravnano, in je
               poskušal v največji možni meri vgraditi legitimne interese vseh tistih interesnih
               skupin, ki vstopajo na področje divjadi in lovstva. Seveda najpomembnejši so tu
               državljani in državljanke Republike Slovenije, ki so v zadnjih desetletjih začeli
               doumevati kot svojo civilizacijsko pridobitev svobodo urejenega uživanja tudi gozdov
               in omejenega izkoriščanja plodov, ki jih ti gozdovi nudijo.</p>
               <p>Kot legitimna skupina zainteresiranih so tudi lovci organizirani v društveni
               organizaciji, kot delu civilne družbe. Legitimna skupina so seveda tudi lastniki
               gozdov, legitimna skupina so tudi kmetovalci. Ni lahko seveda vseh teh interesov na
               za vse idealni način združiti v nek zakon, vendar pa po kritični presoji tega zakona
               dobronamerni kritiki verjetno lahko zaključimo, da so do zadovoljive mere vključeni
               interesi vseh navedenih interesnih skupin.</p>
               <p>Zakon je zasnovan tako, da ohranja tiste rešitve, ki so se v preteklosti dokazale kot
               ustrezne rešitve, in jih dopolnjuje z nujnimi novostmi iz našega pravnega reda. Zakaj
               rešitve iz preteklosti, ne vse, nekatere? Smiselno je bilo seveda ohraniti in
               nadgrajevati tiste rešitve, ki so bistveno pripomogle k relativno dobri ohranjenosti
               naše divjadi in drugih prosto živečih vrst ter njihovega življenjskega okolja.</p>
               <p>Zakon upošteva vse evropske direktive s tega področja, pa tudi mednarodne konvencije.
               Ob tem pa seveda velja poudariti, da zakonska ureditev na področju divjadi in lovstva
               ni del evropskega pravnega reda in tudi ta problematika ni bila del pridružitvenih
               pogajanj Slovenije z Evropsko unijo Na tem področju namreč Evropska unija zastopa
               načelo subsidiarnosti, kar pomeni, dane unificira zakonodaje na tem področju, ampak
               eksplicitno prepušča državam članicam, da področje divjadi in lovstva zakonsko
               uredijo na način, ki je najbolje prilagojen zgodovinskim tradicionalnim izročilom ter
               drugim naravnim in kulturnim danostim posameznih okolij. Zato imajo tudi države
               Evropske unije zelo različne lovske zakone in sisteme. Ponekod celo več različnih
               sistemov v okviru ene države.</p>
               <p>Pri kritični presoji tega zakona bi se lahko strinjali s tistim delom kritik, ki
               gredo v smeri izražanja potreb po nadaljnji graditvi tega zakona. Tega se
               predlagatelji zakona zavedamo, vendar ob tem ocenjujemo, da je obstoječa raven tega
               zakona, kot ga ponovno obravnavamo v državnem zboru, dober, celo zelo dober okvir za
               delovanje na tem področju in za postopno smotrno boljše urejanje tega področja.
               Seveda pa moramo, tudi jaz osebno menim, da je treba odločno zavrniti očitke v smeri
               nezakonitosti oziroma neustavnosti tistih določb zakona, ki se nanašajo na prepovedi
               in omejitve v zvezi z življenjskim okoljem divjadi in posega na različna področja
               človekovega delovanja, kot so gradnje, urejanje voda, kmetovanje, urejanje prostora.
               Vse določbe tega zakona so namreč utemeljene z ustavno določbo, po kateri je zakon
               tisti, ki mora urediti podrobneje način pridobivanja in uživanja lastnine, in sicer
               tako, da je med drugim zagotovljena tudi ekološka funkcija lastnine. V zakonu
               sprejete rešitve so po našem prepričanju uravnotežene z varstvom gospodarske funkcije
               lastnine.</p>
               <p>Problematika škod. Zavedamo se težavnosti tega področja in seveda razumemo, da
               tisti, ki so morda pričakovali enormno, zelo veliko povečanje zneskov za odškodnine
               od novega zakona, so morda lahko razočarani. Tega ta zakon seveda ni mogel urediti.
               Lahko pa je uredil zadeve na nekoliko boljši način, kot je bilo to urejeno do sedaj.
               Dejansko ocenjujemo, da že do sedaj so bile spoštovane rešitve, ki so v razumni meri
               upoštevale škode, ki so nastale, in vpeljale način reševanja škod dogovorno med
               upravljavcem in oškodovancem. Znan je podatek, da je samo en odstotek škodnih
               primerov končal na sodišču.</p>
               <p>Smiselno se nam je zdelo, da se ta model poravnave ohranja. V zakon pa so vgrajeni za
               oškodovance bistveno ugodnejši roki kot do sedaj.</p>
               <p>Glede na vse povedano, menimo, tudi osebno menim, da zahteva državnega sveta ni
               utemeljena in bom zakon pri ponovnem odločanju ponovno podprl. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Komljanec. Izvolite.</p>
            </sp>
            <sp who="SDZ3:KomljanecJanez">

               <speaker>JANEZ KOMLJANEC:</speaker>

               <p>Hvala lepa, podpredsednica za besedo. Po mojem mnenju zakon dobro rešuje
               naravovarstveno in okoljsko funkcijo in seveda tudi sobivanje človeka in divjadi, ki
               sta v dolgih letih urbanizacije ali pa poselitev tega prostora prišla tudi v nekakšno
               konfliktno situacijo. Mislim, da te konfliktne situacije zakon rešuje, rekel bom
               zadovoljivo, ker verjetno vsak zakon je vedno lahko tudi boljši.</p>
               <p>Danes divjad živi na določenem prostoru, ki je omejen in ki ga okoli in okoli
               poseljujemo ljudje. Včasih bi celo rekel, da se že divjad prilagaja navadam človeka.
               Pogosto vidimo, da se kakšna divjad pase samo 100 metrov od prometnih centrov, več je
               ne moti, nekateri v šali rečejo celo, da vedo, kdaj so lovopusti in kdaj se ni treba
               bati lovcev in obratno. Osebno sem prepričan, da v gozdovih se divjad ne povzroča
               škode. To se vidi, mogoče kje v kakšnem detajlu, ampak to se vidi iz etatov,
               prirastki so večji od dovoljenih etatov. Mi imamo v gozdu preveč lesa, ga ne sekamo
               že nekaj let, kot ga je treba. Je pa zagotovo na kmetijskih zemljiščih, posebno v
               tistih okoljih, kjer divjad in človek živita na meji, se povzroča škoda, ampak zakon
               naj bi tudi to urejeval. Gre predvsem za uravnotežen stalež, ki ga bo potrebno z
               lovskogojitvenimi načrti urejati. Tukaj imajo lovci tudi to nalogo, da vzdržujejo
               takšen stalež, ki je za okolje in prostor še sprejemljiv. Tudi to funkcijo, mislim,
               da zakon v tem trenutku dobro rešuje. Tako so v vsakem primeru vse te navedene
               funkcije, ki jih bi zakon naj tudi reševal, po mojem dobro rešene. Prepričan sem, da
               bo tudi kasneje, če bo potrebno, kakšno zadevo drugače urediti, to je še vedno možno.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa Majnik želite besedo? <stage>(Ne.)</stage> Gospod Špindler? <stage>(Ga ni.)</stage> Gospod
               Anderlič? <stage>(Ne.)</stage> Sprašujem predstavnika državnega sveta ali želi besedo? Izvolite.</p>
            </sp>
            <sp who="SDZ3:ZupančičCvetko">

               <speaker>CVETKO ZUPANČIČ:</speaker>

               <p>Hvala lepa. Določene stvari moram pojasniti, čeprav imam malo časa na razpolago, tudi
               glede očitkov na račun državnega sveta.</p>
               <p>Treba je reči, da je državni svet sestavljen iz 22 predstavnikov lokalnih skupnosti
               in 4 predstavnikov interesov kmetijstva ter samostojnih poklicev, ki smo dejansko
               bili tisti, ki smo več ali manj ta veto izglasovali. Moram pa reči, da prav to je
               tisti del, ki govori, da se predstavniki lokalnih skupnosti v tem zakonu ne vidijo.
               Da so problemi škod, problemi med lovskimi družinami in lastniki kmetijskih zemljišč
               tudi problemi lokalnih skupnosti, ki jih pa verjetno ta državni zbor ne vidi, vidijo
               jih pa predstavniki državnega sveta, ki prihajajo iz določenih lokalnih sredin.</p>
               <p>Ko poslanec Džuban govori o ograjah, je treba vprašati, ali za njega električna
               ograja ni ograja? Kaj je to, ali je to kaj drugega? Na koncu koncev se pred določeno
               divjadjo ne moremo ubraniti drugače kot s postavitvijo električnega pastirja. In
               električni pastir je za mene ograja, mogoče še celo boljša od katerekoli druge.</p>
               <p>V vsej tej zadevi in celotni obravnavi tega zakona močno pogrešam stroko. Kje je
               stroka? Ta predlog zakona je prevzela politika, ki odloča o zadevi, in tu stroka ni
               prisotna. Vlada bi morala biti tista, ki bi podala predlog. Veliko je bilo pogovorov,
               razgovorov med institucijami kmetijcev in lovcev ter predstavniki vlade, vendar do
               tega ni prišlo. In na koncu imamo pač predlog, ki prihaja s strani neke politike, ki
               pa bo zadevo po svoje odpeljala. Pri tej zadevi sam ne morem prevzeti ne vem kakšne
               odgovornosti kot predstavnik kmetov, ker so problemi, ki nastajajo na tem področju,
               preveliki in jih v tej fazi ne moremo reševati.</p>
               <p>Pozdravljam skrb poslancev za delovna mesta, ki so pri tistih, ki govorijo o
               gojitvenih loviščih ali pa loviščih s posebnim namenom. Nihče pa ne vidi delovnih
               mest kmetov, ki bodo - na kar že opozarjajo - morali zapustiti svoje kmetije, ker jih
               bo dejansko divjad prepodila. V zvezi s tem je zbornica dobila že kar veliko
               sugestij, da so škode velike, da se jih ne poravnava in bodo morali zapustiti svoje
               kmetije. Več ali manj sem že veliko tegapovedal, veliko je bilo povedanega, vendar še
               enkrat povem, da menim, da smo sposobni v tej državi napraviti boljši zakon, ki bo
               zadovoljeval tako ene in druge interese. Če se toliko časa, dejansko od 1976. leta do
               sedaj, ni mudilo, ne mudi se tudi letos zato še enkrat pozivam poslanke in poslance,
               da tega zakona ne sprejmejo in da se naloži vladi, da pripravi nov predlog, ki bo
               usklajen. Vemo vsi, da vse vsi ne bomo dosegli, se pa da dogovoriti. Mislim, da je že
               ta obravnava treh, štirih mesecev pokazala, da smo določene premike naredili v
               pozitivnem smislu in da če imamo še tri, štiri, pet mesecev časa, da bomo tudi tisto
               premostili, kar sedaj nismo uspeli dogovoriti. In pravim, da je še priložnost in jo
               poslanci sedaj izkoristimo in se dogovorimo, vlada pa naj pripravi predlog, ki bo
               usklajen in bo zadovoljeval vse strani. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnik predlagateljev? <stage>(Ne.)</stage> Ker določen čas za
               razpravo o tej točki dnevnega reda še ni potekel, sprašujem, ali bi želel kdo na
               podlagi 1. odstavka 71. člena poslovnika razpravljati v okviru 5 minut, ki so na
               razpolago. Prosim, da dvignete roke tisti, ki bi želeli! Hvala lepa. Se pravi, vsak
               po 5 minut po sledečem vrstnem redu: gospod Rokavec, gospod Rupar in gospod Sok.
               Gospod Rokavec, izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Po tem, kar je zaključil predstavnik državnega sveta, bi jaz
               odkrito vprašal predlagatelje, v čem menite, da bo zakon, ki je predlagan, če bo
               sprejet, boljše reševal vprašanja, ki so predvsem konfliktne narave, med lastniki
               zemljišč in upravljavci lovišč v besedilu tega zakona oziroma obstoječih rešitev.
               Odkrito povedano, ne vidim nikakršnega napredka. Celo obratno. Vidim več vprašanj.</p>
               <p>Sedaj pa tisto, kar je gospod Džuban hotel prodati v tem parlamentu. Namreč, da
               tisti, ki ste proti posebnim loviščem, ste za to, da se ukinjajo delovna mesta na
               podeželju. To je pa prvovrsten konstrukt. Nihče ni proti posebnim loviščem. V naši
               stranki nismo proti. Samo na račun posebnih lovišč in na račun ohranitve delovnih
               mest se lahko izrecno poseže v drugo lastnino, ne da bi dobil soglasje lastnine, in
               tudi na račun, da se dotičnemu lastniku odvzame normalna možnost gospodarjenja in s
               tem posledično, kot je predstavnik državnega sveta povedal, odvzame delovno mesto,
               onemogoči kmetovanje oziroma kmetovanje postane nezanimivo. Mogoče za obstoječo
               generacijo še toliko, da preživi, za generacijo, ki prihaja, pa absolutno
               nestimulativno. Tak odnos pa mislim, da je nesprejemljiv in ne samo, da dejanskov
               takem primeru država izbriše določene državljane, ampak jih namenoma ignorira,
               namenoma jih ignorira, kot da jih ni, da so tako imenovani nepotrebni faktorji. To pa
               mislim, da je tak pristop nesprejemljiv.</p>
               <p>In drugo vprašanje, ki ga je načel kolega Kavčič, da tisti, ki so pričakovali
               enormne odškodnine od tega zakona, niso zadovoljni. Jaz v tej razpravi nisem
               zasledil, da bi kdo pričakoval enormno plačilo odškodnin, ampak verjetno tisto, kar
               je dejansko potrebno plačati. Verjetno smo se vsi, ki smo imeli pomisleke, sam osebno
               sem si ves prizadeval, da ta zakon stremi k temu, da bo manj škod. In tisto, kar je
               kolega Komljanec povedal, da v gozdovih divjad ne dela škode, na kmetijskih
               zemljiščih še oziroma da sedanja ureditev omogoča optimalni stalež, ki ga določeno
               okolje prenese, ni res. Vemo, da je stalež v marsikaterih okoljih večji od tistega,
               kar naravno okolje prenese, zato je treba dokrmljevanje živali. Če ne bi bilo
               dokrmljevanja živali kot prakse, potem tega staleža ne bi bilo možno vzdrževati.
               Tukaj je največ nesporazumov in tudi največ jeze na terenu. Se pravi, zelo malo je
               potrebno storiti, ampak zdaj bi pa dejansko tisto tezo vzpostavil, v tej državi se do
               določenih skupin državljanov, s strani tudi prevladujoče politične grupacije,
               vzpostavljajo način urejanja zadev tako, da nekateri državljani so manj pomembni
               oziroma so podrejeni, drugim državljanom pa je treba priznati privilegiran status.
               Mislim, da je za demokratično državo to nesprejemljivo. Tudi ta zakon je eden od
               lepih primerov, kako se take ignorance politika ne bi smela iti. Še enkrat vprašanje
               predlagateljem: V čem menite, da bo obstoječi zakon razreševal tista vprašanja, ki so
               v dosedanjem obdobju bila nerešena. Predvsem na tej ravni lastniki zemljišč in na
               drugi strani upravljavci lovišč. Menim, da tukaj je nepravično obremenjevati s krivdo
               upravljavce lovišč oziroma lovce. Tukaj je zakonodajalec oziroma država tista, ki je
               poklicana, da mora rešiti to vprašanje tako, da ne bo povzročalo novih konfliktnih
               situacij.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Ruparja. Izvolite.</p>
            </sp>
            <sp who="SDZ3:RuparPavel">

               <speaker>PAVEL RUPAR:</speaker>

               <p>Hvala lepa. Tudi jaz bom podprl veto. Na splošno pa moram povedati, da sem proti
               vsakemu zakonu o lovu. Tudi osebno sem zelo proti ubijanju živali, proti mučenju
               živali. Mi je prav žal, da se pogovarjamo o zakonih, ki dajo na eni strani možnost
               neusmiljenega in brezčutnega pobijanja, po drugi strani pa iz vsega skupaj lahko
               vidimo, da se v bistvu sploh ne pogovarjamo niti o živalih, niti o njihovem bivanju,
               niti o naravi sami, pač pa govorimo ves čas samo o denarju. Kdo bo sedaj dobil denar?
               Ali bodo to lastniki, ki povzroča divjad škodo, ali pa lovci, ki bodo to divjad, ki
               nam jo je hvala bogu dala narava in bog, za velike denarje pobijali? Govorim osebno
               mnenje, povsem sem distanciran od mnenja tudi poslanske skupine.</p>
               <p>Osebno pa mislim, da na eni strani ne morem zagovarjati niti lastnikov zemljišč,
               čeprav mi je žal, da to ni bolj eksplicitno tudi napisano v zakonu in povzroča spore
               pa tudi seveda nestrpnost, ker vsi zopet, bom rekel, gledamo eno predpostavko, to je
               čimveč zaslužiti od te nesrečne divjadi. Po drugi strani seveda strahotni lobij,
               strahotni lobij, ki ga lovci imajo in so preko celo, bom rekel, ekološkega foruma -
               nonsens nonsesov - LDS-a vložili tak zakon, ki prostodušno dovoljuje pobijanje. Jaz
               bom rekel, tudi mučenje živali, če na koncu koncev zopet uvaja možnost lova s pastmi.
               Občine, lokalne skupnosti, naravo varstvenike, ljudi, ki jim je kaj do narave in kaj
               do teh živali, je ta zakon preprosto spregledal, ker ve, da bi lahko bili s kritičnim
               pogledom do tega nečimernega pobijanja divjadi, ki je zaklad. To je zaklad. In tisti,
               ki v divjadi, v jelenu, v srnjaku ne vidi živega bitja, pač pa samo dolarje in evre,
               ki letijo kot tarče mimo njega, da ga bo<q>"šicnil"</q> tako, kot se po domače reče, ni
               vredno, da bi se o tem karkoli pogovarjali. Lov je zame enostavno pobijanje živali.
               Govorim o tistem lovu, ki ima za posledico oziroma kot interes zgolj denar ali pa
               pomiritev oziroma potešitev podedovane strasti pračloveka, iz vrst hord, ki so živali
               pobijali izključno in zgolj samo zato, da so se preživeli, torej za hrano. Danes je
               lov komercialna zadeva, še enkrat povem, za denar ali pa za strast, ki je
               podedovana.</p>
               <p>Zakon, kakršnegakoli imamo, ne bo nič rešil. Čisto popolnoma nič. Torej je to
               popolnoma zgrešena zadeva. Ljudje bodo seveda svoje interese uveljavljali zgolj, bom
               rekel, na škodi, ki je minimalna. Tudi človek od te divjadi, kar jo je v Sloveniji,
               ni ogrožen. Sem in tja morda kakšno soočanje medveda, volka s kakšnim človekom, ampak
               toliko, kolikor žival in divjad ogroža ljudi, je zanemarljivo v primerjavi s tistimi
               živali, ki hodijo na dveh nogah, ki imajo razum in ki se imenujejo človek, kar vsak
               dan poslušam napade z noži, klanje, pobijanje človek človeka. Žival nam da mir. V
               primerjavi s temi zločini je žival zanemarljiv sovražnik človeku. Torej, ne bom
               rekel, da v poljedelstvu ni škode, vendar je te škode tako malo, da bi jo ta država
               morala z levo roko plačevati - z levo roko! - vsem lastnikom, ki jimje povzročena. Ne
               pa, dajmo puške, zdaj gremo pa v lovsko postavo in zdaj pobijamo vse živo, kar leze,
               kar skače, kar se imenuje žival. To ni odnos do živali in ni odnos do narave. Odnos
               do tega je zaščititi to danost in to lepoto in če komu povzroča škodo, da se ta škoda
               poravna, kar je najceneje za živali.</p>
               <p>V tem pogledu je druga zadeva sanitarni odstrel pa bolezni. To so stvari, ki ne
               spadajo v moj govor in bi jih morali drugače tretirati. Vendar jih v tem zakonu zelo
               malo upoštevate.</p>
               <p>Čisto na koncu sem si dovolil povzeti oziroma prirediti en odstavek v 5. členu tega
               zakona, ki govori o mrhoviščih. To, kar tu piše, zame ni mrhovišče. Zame je mrhovišče
               kraj, kjer se pobija živali zaradi strasti, zaradi denarja, znanega ali neznanega
               izvora, z namenom pridobivanja materialnih koristi ali krmljenja ubijalske strasti.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še zadnji, gospod Sok, izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala lepa za besedo. Najprej moram vam, gospa predsedujoča, in pa kolegu Potrču
               povedati, da nisem zlorabil poslovnika, absolutno ne. Ko namreč državni zbor
               razpravlja o nekem zakonu, na katerega je državni svet izglasoval veto, je treba
               opozoriti tudi na politično dimenzijo odločitve, ki bo danes tu sprejeta. In v tej
               konotaciji sem opozoril na možnost referenduma in na stroške, ki bodo lahko v tej
               zvezi nastali. In to sem povezal s podobno situacijo, ki je vladala v državnem zboru
               glede tehničnega zakona o izbrisanih. Torej, to sem primerjal. Lahko vi razmišljate
               drugače, lahko rečete, da sem poslovnik zlorabil, vendar sam trdim, da ne. To pa
               zlasti zato ne, ker se sedaj v zvezi s tehničnim zakonom in napovedanim referendumom
               opozicijo krivi, češ, opozicija je kriva, da bomo <q>"pokurili"</q>, kot lahko berem v
               medijih, ne vem, 500, 600 milijonov slovenskih tolarjev. Enako je sinoči v Odmevih
               tudi gospod Potrč rekel: <q>"Povejte, koliko bodo stali ti referendumi"</q>. Se pravi,
               posredno opozicija oziroma pač tisti, ki smo podpisali to zahtevo. In če to
               predstavlja zlorabo poslovnika, potem to sprejemam. Sam pa sem prepričan, da temu ni
               tako.</p>
               <p>V razpravi s strani poslancev LDS je bilo slišati, <q>"posameznik je v skladu z ustavo
               dolžan trpeti omejitev lastninske pravice"</q>. Se strinjam, je dolžan, samo ne na takšen
               način, da ima na njegov račun korist nek drug posameznik. In ta zakon o lovstvu in
               divjadi prav to uzakonja. Večkrat smo poslanci terjali - tudi sam sem včeraj ministru
               Kopaču postavil poslansko vprašanje, naj pove, kolikšna je vrednost trofej. Kajti
               danes se ne lovi tako, kot je nastopil kolega Rupar, ki je rekel, iz nekega užitka po
               ubijanju ali iz nekega ekonomskega razloga, interesa po pridobivanju mesa. Lov je
               danes pač turistična dejavnost in priložnost, da pač različni lovski funkcionarji
               nabirajo lovske trofeje. In ta zakon to področjelovskih trofej izpušča. Kot da ta
               problem ne obstaja, ga ni. Jaz pa imam pri sebi zapisnik, kjer piše, da je lovska
               družina <q>"skasirala"</q> za tri trofeje od srnjadi več kot 4000 nemškim mark, in da je
               tisti lovec, ki je bil gonjač v tej zadevi, dobil dnevnico 680 nemških mark. Se
               pravi, ne govoriti samo o ekosocialni in naravovarstveni funkciji lova! V tem
               trenutku seveda lovstvo ima tudi svojo gospodarsko funkcijo in to bi moralo biti v
               tem zakonu na pravilen način razrešeno.</p>
               <p>Govoriti ob tem zakonu o nabiranju gozdnih sadežev, gob in tako naprej in strašiti,
               da bodo lastniki kmetijskih zemljišč in gozdov to prepovedali, to pa je, spoštovani,
               čista demagogija. Če bomo mi v tej državi naprej vodili to politiko, ki jo diktira
               Liberalna demokracija, potem seveda lahko verjamete, da bo ob tej katastrofalni
               demografski politiki, ki jo imamo, podeželje v kratkem prazno in bodo vsi lahko
               hodili in nabirali, kar bodo želeli - in hvala bogu, če bodo, da se ne bo celotno
               slovensko podeželje zaraslo.</p>
               <p>Ta zakon škod, seveda, ne rešuje. Kar se tiče nastalih škod, je ta zakon dejansko
               prazen, kajti 29. člen, ki nalaga lastnikom kmetijskih zemljišč obveznost, da
               zavarujejo svojo lastnino, predvideva nek podzakonski akt, ki ga v tem trenutku ni.
               In pooblašča ministrstvo za kmetijstvo, ki so mu odvzete v tem zakonu vse druge
               kompetence na področju škod, pa naj ministrstvo zagotovi finančna sredstva in vse te
               škode poplača.</p>
               <p>Da zaključim, ker mi časa zmanjkuje. Dejansko ne vem, kako boste obrazložili v
               Evropski uniji situacijo, da kmet, ki živi na avstrijski strani, ki živi v Avstriji,
               vsi skupaj pa smo seveda v Evropski uniji, lahko po njihovi zakonodaji dobi lovsko
               pravico, kmet, ki pa en kilometer stran živi v Sloveniji, pa po naši zakonodaji te
               lovske pravice ne more pridobiti.Imeli boste, spoštovani gospodje, velike težave, da
               boste to situacijo lahko obrazložili in da vas bodo, seveda, razumeli, zakaj je temu
               tako. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zaključujem razpravo. O zakonu bomo v skladu s časovnim potekom seje
               ponovno odločali danes v okviru glasovanj ob 18.30 uri. S tem prekinjam to točko
               dnevnega reda. Predstavniku državnega sveta, predstavniku vlade in vsem vam se
               najlepše zahvaljujem.</p>
               <p>Ob 12.50 uri pa bomo prešli na obravnavo 5. točke dnevnega reda, to je na drugo
               obravnavo predloga zakona o varstvu kupcev stanovanj in enostanovanjskih stavb. Torej
               ob 12.50 uri nadaljujemo. Hvala lepa.</p>
               <stage type="time">(Seja je bila prekinjena ob 12.13 uri in se je nadaljevala ob 12.50 uri.)</stage>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani poslanci, spoštovane poslanke, gospe in gospodje. Med nami prav lepo
               pozdravljam predstavnici in predstavnika, gospoda ministra z ministrstva za okolje in
               prostor.</p>
               <p>Prehajamo na <title>5. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  VARSTVU KUPCEV STANOVANJ IN ENOSTANOVANJSKIH STAVB.</title> Predlog zakona je v
               obravnavo zboru predložila vlada Republike Slovenije. Besedo dajem predstavniku vlade
               za dopolnilno obrazložitev predloga zakona. K besedi vabim ministra za okolje,
               prostor in energijo, mag. Janeza Kopača. Izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa, spoštovana podpredsednica. Spoštovana poslanka in poslanci. Lep pozdrav.</p>
               <p>Predlog zakona je nastal kot neposredni odziv na nekatere anomalije, ki se dogajajo
               na slovenskem stanovanjskem trgu. Bil je tako ali tako v načrtu dela ministrstva,
               vendar smo njegovo pripravo glede na atkualnost razmer še bistveno pospešili. Že
               predlog stanovanjskega zakona, ki je bil sprejet v lanskem letu, je predvidel dodatna
               varstva za kupce, ki jih do tedaj sploh v resnici ni bilo. Razen, seveda, običajnih
               varstev na podlagi zakona o zemljiški knjigi, zakona o obligacijskih razmerjih in
               tako naprej. Izkazalo se je, da so prebivalci Slovenije in tisti, ki vstopajo v nakup
               stanovanj in stanovanjskih stavb, zelo dostikrat, zaradi preteklosti, ko jim to ni
               bilo posebej potrebno, prava nevešči, da velikokrat menijo, da je že to, da je nek
               podpis overjen, zadostno jamstvo, da je tudi vsebina pogodbe prava in tako naprej.</p>
               <p>V praksi se dostikrat pri mnogih špekulantih ali pa zaradi mnogih špekulantov
               pokazalo, da to ni res, zato smo se na vladi odločili, da naredimo še poseben zakon o
               varstvu kupcev stanovanj in stanovanjskih stavb, ki vnaša še dodatni instrument,
               kakršnega dosedaj v slovenski pravni zgodovini še nismo poznali. Obstoječi
               stanovanjski zakon, torej če začnem z njim, vnaša dve obliki varstva kupcev; in to je
               bančna garancija in pa vknjižba solastninske pravice na zemljiško parcelo. V praksi
               se v resnici uporablja bolj ali manj bančna garancija ta hip. Nov zakon o varstvu
               kupcev stanovanj in enostanovanjskih stavb pa poleg tega vnaša še možnost tako
               imenovane zavarovalniške garancije, po kvaliteti enake bančni, in pa, kar je daleč
               najobsežnejši del tega predloga zakona, tako imenovani skrbniški račun.</p>
               <p>Skrbniški račun bo račun, ki ga bo odprl skrbniški notar pri skrbniški banki. Na
               njega se bodo vplačevale kupnine za stanovanja in z njega se bo črpal denar samo za
               plačilo dejansko dobavljenega blaga, dejansko opravljenih storitev ali dejansko za
               poplačilo kredita, ki je bil dan za izgradnjo konkretne stavbe oziroma nepremičnine,
               za katero plačuje nek kupec stanovanj na ta skrbniški račun. Naj poudarim, da bo
               skrbniški račun kot ena od možnosti obvezno odprt samo v primeru prodaje vnaprej.
               Vsakdo, ki bo zgradil stanovanja v svojem imenu za svoj račun in jih bo že
               izgotovljena prodajal končnim kupcem, seveda ne bo zavezan niti k bančni garanciji
               niti k skrbniškemu računu ali kakšni drugi obliki zavarovanja. Skrbniški račun bo
               torej pomenil na nek način oddvojen račun, s katerim investitor ne bo mogel sam
               upravljati, in ravno ta skrb notarja nad tem računom bo omogočila, da bo denar kupcev
               stanovanj tudi zavarovan in da skratka ne bo prihajalo do zlorab. Vzor za ta poseben
               nov instrument varovanja kupcev stanovanj smo našli v avstrijskem in nemškem pravu,
               drugje po Evropi pa nekih podobnih vzorov sploh nismo našli in zato lahko rečem, da
               je to izjemna oblika varstva kupcev stanovanj, ki jo tako rekoč ne pozna skorajda
               noben drug pravni red. Kot pa sem omenil že uvodoma, je bila naša ocena, da je to v
               slovenskem pravnem redu vseeno dobrodošlo zaradi tega, ker ljudje še niso tako zelo
               navajeni na to, da je treba z določeno pravno preveritvijo dejstvo stopati na trg
               nepremičnin.</p>
               <p>Predlog zakona je bil v usklajevanju usklajen z vsemi zainteresiranimi od
               gospodarske zbornice do notarske zbornice, zveze potrošnikov in tako naprej, sedaj je
               tu pred vami brez vloženih amandmajev, zato pričakujem, da bo tudi hitro obravnavan
               in sprejet, uveljavil pa naj bi se s 1.8. letošnjega leta, to pa zaradi tega, ker ta
               nov pravni instrumentarji, ki ga zakon prinaša, vseeno zahteva nekajmesečne priprave
               pri bankah, ki bodo odpirale skrbniške račune, in pa pri notarjih, ki se bodo
               odločili za to, da bi vstopali v vlogo skrbniških notarjev. Zakon namreč predvideva,
               da bodo samo nekateri notarji skrbniški notarji, ne vsak notar kar tako.</p>
               <p>Zakon ima tudi nekaj drugih novosti v smislu varovanja kupcev, ki smo jih poznali že
               do sedaj, vendar so bile po vsebini drugačne. Novost je na primer ta, da se bistveno
               zvišuje meja, do katere se smejo zaračunavati penali za nepravočasno izgotovljeno
               stanovanje. In novost je tudi ta, da zakon ščiti ne samo končne kupce stanovanj,
               ampak tudi podizvajalce, torej tiste, ki opravljajo dela oziroma storitve in
               dobavljajo material investitorju, tudi oni bodo poplačevani iz skrbniškega računa in
               zato pomeni ta zakon pravzaprav, čeprav v naslovu piše zakon o varstvu kupcev
               stanovanj, pomeni tudi zakon o varstvu podizvajalcev gradnje teh stanovanj in
               enostanovanjskih stavb.</p>
               <p>To bi bilo o vsebini zakona na kratko vse. Predlagam, da ga torej za zaščito kupcev
               stanovanj čimprej končate obravnavo in ga sprejmete. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za infrastrukturo in okolje kot
               matično delovno telo. Prosim podpredsednika odbora, gospoda Janka Vebra, da predstavi
               poročilo odbora. Izvolite.</p>
            </sp>
            <sp who="SDZ3:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav vsem.</p>
               <p>Odbor državnega zbora Republike Slovenije za infrastrukturo in okolje je na 50. seji
               15.1. opravil drugo obravnavo predloga zakona o varstvu kupcev stanovanj in
               enostanovanjskih stavb, ki ga je državnemu zboru poslala v redni zakonodajni postopek
               vlada Republike Slovenije.</p>
               <p>Že na začetku pri sprejemanju dnevnega reda smo obravnavali predlog za umik te točke,
               predlog za umik je podal poslanec Alojz Sok, in v obširni razpravi se je odbor
               odločil, da zavrne umik, saj je ocenil, da je pomembnejša varnost kupcev stanovanj in
               enostanovanjskih stavb kot pa razlogi, ki so bili navedeni v predlogu za umik, češ,
               da je zakon težko razumljiv celo za pravnike, kaj šele, da bi bil razumljivo napisan
               za tiste, katerim je sicer namenjen. Torej, v odboru je prevladal namen in vsebinske
               rešitve in aktualnost dogodkov pravzaprav v Sloveniji na tem trgu.</p>
               <p>Pri delu odbora sta poleg predstavnikov predlagatelja zakona in zakonodajno-pravne
               službe državnega zbora sodelovali še predstavnike notarske zbornice Slovenije,
               predstavnici zveze potrošnikov Slovenije ter seveda tudi predstavniki ministrstva za
               pravosodje, Banka Slovenije in odvetniške zbornice. Tudi ta prisotnost govori o
               pomenu in zahtevnosti samega zakona.</p>
               <p>K zakonu so bili vloženi tudi posamezni amandmaji in seveda je odbor opravil razpravo
               o členih in amandmajih in nekatere amandmaje podprl, nekatere pač zavrnil, je pa
               oblikoval tudi nekaj svojih amandmajev. Po obravnavi vseh teh členov je odbor opravil
               razpravo še o členih, h katerim niso bili vloženi amandmaji, in seveda podprl te
               člene. Takov odboru ugotavljamo, da je zakon pripravljen v skladu s prvim odstavkom
               133. člena poslovnika državnega zbora in z amandmaji, ki smo jih sprejeli na odboru.</p>
               <p>Seveda smatramo, da je besedilo zakona še boljše in seveda menimo, da je za to
               potrebno, da se zakon v takšni obliki tudi sprejme. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. O predlogu zakona nam bodo predstavili stališča predstavniki poslanskih
               skupin. Naprej nam bo stališče poslanske skupine Nove Slovenije predstavil, gospod
               Alojz Sok. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Spoštovana predsedujoča, spoštovani minister s sodelavci, kolegice in kolegi.</p>
               <p>Včeraj je predsednik vlade, gospod Rop, tukaj v parlamentu dejal, da je trenutni
               stanovanjski zakon dovolj dobra osnova za varovanja kupcev stanovanj, da pa ta zakon,
               ki ga imamo danes pred seboj, samo dodatno ščiti kupce stanovanj in stanovanjskih
               hiš. Na drugi pa minister Kopač tudi danes in že prej večkrat pove, da je ta zakon
               potreben in da je nastal zaradi afere Zbiljski gaj. Toda resnici na ljubo je aferi
               Zbiljski gaj botrovala predvsem nedelavnost državnih institucij, predvsem ministrstva
               za okolje in prostor, ki bi morali že v samem začetku gradnje, ki je potekala mimo
               sprejetega oziroma podeljenega gradbenega dovoljena, preprečiti. To se ni zgodilo,
               gradnja se je nadaljevala in pozneje je k temu zapletu prispeval še, po našem
               prepričanju, verjetno celo namerno povzročeni stečaj, tako da je celotna zadeva
               postala še bolj komplicirana.</p>
               <p>Dejstva, da državni organi ne delajo in da določenim - lahko bi rekel - s politiko
               bodisi na lokalni ali državni ravni gospodarskim subjektom dopuščajo nelegalna
               početja, pa ne bo preprečil niti ta niti katerikoli drugi zakon. Zakon je namreč
               vedno pisan, upam si trditi, za poštene ljudi, za lopove pa je potrebno uporabiti
               predvsem druga področja, treba jih je preganjati in jih seveda kaznovati tudi tako,
               da se jim nelegalno in nepošteno pridobljeno premoženje odvzame.</p>
               <p>Sedaj je pred nami zakon, ki naj bi po besedah ministra preprečil zlorabe na tem
               področju in upniki naj bi bili v bodoče varni. V Novi Sloveniji pa opozarjamo, da je
               zakon izredno zapleten in da predstavlja, lahko bi rekel, pravi pravni labirint. Na
               to je opozorila tudi zakonodajno-pravna služba državnega zbora, ki je v svojem mnenju
               med drugimi zapisala - berem: <q>"ugotavljamo, da predstavlja predlog zakon izjemno
               zahtevno in kompleksno pravno področje, ki je namenjeno varstvu kupcev stanovanj in
               enostanovanjskih stavb. Uporabljeni so obstoječipravni instituti in dodani novi, vse
               z namenom učinkovitosti. Ob tem pa je, ker je zakon namenjen tudi prodajalcev in
               kupcem, potrebno ugotoviti, da so posamezne določbe pomensko zelo obsežne z obilico
               medsebojnih sklicevanj, kar otežuje razumevanje zakonskega besedila."</q> Toda minister
               na te očitke odgovarja, da ni potrebno, da zakon razumejo kupci. On trdi, da ga
               morajo razumeti predvsem prodajalci. Kupci naj torej razumejo le, da jih sedaj ta
               zakon ščiti in da so absolutno varni. Za to bo po novem poskrbel skrbniški notar.
               Toda, ali niso tudi v primeru Zbiljski gaj vsi kupci bili pri notarju in ali niso pri
               notarjih sestavili notarskih potrdil o overitvah predpisov zastopnika družbe Mebles
               d.o.o., ali niso pri notarjih sestavili notarski zapis o upravnih poslih in ali se ni
               v vsebini notarskega zapisa prodajalec zavezal zgraditi objekt in ga izročiti kupcem
               najpozneje do 31.12.2002? Seveda je vse to potekalo pri notarju, a ni pomagalo. Kako
               torej naj od sedaj naprej kupci zaupajo notarjem in verjamejo, da so v bodoče varni?</p>
               <p>Notarji bodo vodili skupaj s skrbniško banko skrbniški račun. Največja
               pomanjkljivost, poleg izredno zapletenih pravnih formulacij, pa so neopredeljene
               finančne posledice za kupce po tem zakonu. Minister Kopač sicer pravi, da se bodo
               stanovanja celo pocenila, ne podražila, vendar vsi vemo, da v praksi temu ne bo tako
               in da se bodo vse cene, ki jih bodo seveda zaračunavale skrbniške banke in skrbniški
               notarji, na koncu prevesile na kupce stanovanj. Še več! 59. člen zakona govori, da
               mora skrbniška banka spremljati potek gradnje, to pomeni, da bo morala banka celo
               zapustiti ali pa pogodbeno najeti gradbenika, ki bo lahko to po zakonu izpolnil. V
               zameno za povečane stroške pa bo skrbniška banka celo tako dobra, da bo imetje na
               skrbniškem računu obrestovala in to po dogovoru s stranko. Ker bodo <gap n="..."/><stage>/Opozorilni
               znak za konec razprave./</stage><gap n="..."/> obresti, kot nam obljublja vlada, v bodoče obdavčene, bo
               seveda od tega imelo tudi korist državna blagajna.</p>
               <p>Da zaključim. V Novi Sloveniji ne trdimo, da zakon ni potreben, vendar pa smo
               prepričani, da je tako zapisan zakon nerazumljiv in da bo pravzaprav v praksi
               predstavljal možnost, da se bodo Zbiljski gaj in pa podobne afere dogajale tudi v
               bodoče. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Demokratične stranke upokojencev Slovenije
               nam bo predstavil gospod Franc Lenko. Izvolite.</p>
            </sp>
            <sp who="SDZ3:LenkoFranc">

               <speaker>FRANC LENKO:</speaker>

               <p>Hvala za besedo, gospa podpredsednica. Spoštovani minister, sodelavki, kolegice in
               kolegi poslanci. Predlog zakona o varstvu kupcev stanovanj in stanovanjskih stavb je
               neposredna posledica afer, ki so pretresle slovenski prostor. Najodmevnejša krivica,
               strojena kupcem takih nepremičnin, je bila afera Zbiljski gaj, ki pa ni bila edina,
               je bila pa skrajni primer tega, kar seje dogajalo na nepremičninskem trgu. Kupci
               postajajo nezaupljivi in da bi v bodoče preprečili morebitne nevšečnosti, je vlada
               pripravila zakon, katerega temeljno načelo je načelo zaščite kupcev pred tveganji v
               zvezi s prodajalčevo izpolnitvijo. Seveda se v poslanski skupini Demokratične stranke
               upokojencev globoko strinjamo s predlogom zakona, ki ima namen ščititi šibkejšo
               stranko, torej kupca, pred kapitalsko močnejšim akterjem na trgu. S predlaganim
               zakonom je država deloma posegla na kapitalski trg, vendar po mnenju poslanske
               skupine DeSUS z dobrimi nameni.</p>
               <p>Predlog zakona z namenom garancije in vpisa solastniškega deleža na zemljišču in
               poroštva zavarovalnice, ki jo predvideva že stanovanjski zakon, novi zakon uvaja še
               skrbniške račune, ki jih vodijo notarji. Slednje prinaša precej več dela notarjem in
               seveda njihovo precejšnjo odgovornost. Odgovornost pa stane. In odgovornost bodo
               najverjetneje na koncu plačali kupci. V tem delu se strinjamo z ugotovitvami
               nekaterih, da predlog zakona nikjer natančno nedoloča finančnih posledic za stranko,
               kateri je zakon po našem mnenju pravzaprav namenjen, torej kupcu. Morda je zvišanje
               finančnih stroškov nujna posledica zavarovanja, vsako zavarovanje tveganja namreč
               stane. Vendar glede na to, da so pri pisanju zakonasodelovali skoraj vsi vpleteni
               akterji, bi lahko kupci, pa tudi investitorji imeli vpogled v približno oceno
               zvišanja stroškov, ki je v primeru bančnih garancij, ki jih omogoča stanovanjski
               zakon, približno odstotek. Na podlagi predlaganega zakona ne bo več predplačil, ampak
               bo kupec plačal le toliko, kolikor je že zgrajeno. S tem je poskrbljeno za večjo
               varnost plačanih kupnin in njihovo vrnitev kupcem ob nesposobnosti investitorja, da
               gradnjo dokonča ali celo njegovem stečaju.</p>
               <p>Zakon pa ne zagotavlja kupcu, da bo stanovanje tudi dobil. Tako se lahko zgodi, da
               stanovanjski objekt zaradi drugačnih razlogov, kot so navedeni v zakonu, ob katerih
               kupec sicer lahko zahteva razvezo pogodbe in vračilo plačanega denarja, ne bo končan.
               Skrbnik nedokončanega objektane more vnovčiti niti ne more kupcu vrniti denarja. Tako
               v primeru skrbniškega računa; bančne garancije pa se sklepajo samo v primeru, ko se
               vnaprej plačuje več kot 10% kupnine.</p>
               <p>Na koncu pa naj opozorimo še na problematiko lastniških stanovanj. Kot vemo, je v
               Sloveniji po zadnjih izračunih 88% stanovanj lastniških. Institut lastništva je torej
               v Sloveniji zelo zakoreninjen. V poslanski skupini Demokratične stranke upokojencev
               se zavzemamo, kar je tudi eden od osnovnih ciljev naše stranke, za zagotovitev
               stanovanj mladim družinam in socialno ogroženim. Seveda lastnina ljudem pomeni
               varnost pa tudi svobodo, vendar pa se kljub dobrim nameram države ne morejo vsi
               privoščiti lastniškega stanovanja, zato bi v poslanski skupini Demokratične stranke
               upokojencev želeli, da bi se smiselna podobna pravna varnost zagotovila tudi
               najemnikom.</p>
               <p>Uvedbo dodatnih jamstev na podlagi tega zakona v poslanski skupini Demokratične
               stranke upokojencev smatramo za potrebno, če ne celo nujno. Zakon lahko tako računa
               na podporo naše poslanske skupine.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp who="SDZ3:PotrčMiran">

               <speaker>MIRAN POTRČ:</speaker>

               <p>Hvala. Spoštovani! Na žalost pozno, upam, da za mnoge kupce stanovanj in
               enostanovanjskih stavb ne prepozno, bo državni zbor sprejel zakon, ki naj bi
               zagotovil tem kupcem varovanje njihovih pravic pri nakupu stanovanj, ne le pred
               objektivni težavami, pred katerimi se lahko znajdejo tudi zaradi svoje premajhne
               preudarnosti investitorjev oziroma prodajalcev stanovanj, temveč predvsem tudi pred
               namernimi zlorabami, s katerimi se slednji žele okoristiti na račun neurejenih razmer
               na trgu stanovanj. Čeprav tega vladain pristojno ministrstvo ne bosta rada priznala,
               je ta zakon pripravljen tudi zaradi odmevnih afer v zvezi s prodajo stanovanj, kar
               smo doslej vsi poudarili. Medijsko najodmevnejša, čeprav, na žalost ne edina, je bila
               afera gradnje varovanih stanovanj v Zbiljskem gaju. Upam verjeti, da sem tudi sam z
               javnimi pobudami pristojnim ministrstvom in poslanskimi vprašanji prispeval k temu,
               da se je ne le ta primer začel urejati z več pozornosti za prizadete, temveč da se je
               zaradi tega začel ta zakon pospešeno pripravljati. To je končno zapisano tudi v oceni
               stanja in razlogih za sprejem zakona.</p>
               <p>Glede na razprave na matičnem delovnem telesu in glede na dejstvu, da k dopolnjenemu
               predlogu zakona ni vložen amandma, predpostavljam, da v vseh poslanskih skupinah
               želimo, da se ta zakon čimprej sprejme. To je tudi jasna usmeritev naše poslanske
               skupine. Pri tem želimo poudariti, da verjamemo, da so pripravljene rešitve zadostne
               in da bodo razrešile vsaj večino, če ne že prav vse primere rizikov, ki jih nosijo
               kupci stanovanj in enostanovanjskih stavb na trgu nepremičnin; predvsem tistih
               rizikov, ki so posledica zavestnih goljufij ali drugih krivdnih ravnanj na strani
               investitorjev ali preprodajalcev stanovanj. Dosedanja praksa kaže, da gre tudi za
               take primere. Želja pohitrem zaslužku in poslovna nemorala sta namreč globoko
               posegala v našo stvarnost. K temu je veliko prispevala neurejena zakonodaja,
               neučinkovitost pri preganjanju in kaznovanju storilcev kaznivih dejanj in tudi
               družbena klima, ki poveličuje nagle zaslužke, pa čeprav se ve, da ne morejo biti
               rezultat dela.</p>
               <p>Priokus družbene neučinkovitosti in neenakopravnosti pa bo kljub sprejetemu zakonu
               ostal, če ne bomo poskušali s konkretnimi aktivnostmi in na podlagi spoznanj, do
               katerih smo ob oblikovanju zakona prišli, reševati tudi druge podobne primere, kot je
               Zbiljski gaj - vsaj za dva vem tudi sam. Eden je primer kupcev stanovanj v obrtni
               coni v Trzinu, drugi pa je primer skupine upnikov, kupcev stanovanj do družbe IPC
               Holding d.o.o v poslovno-stanovanjskem kompleksu Brod. Tudi v tem primeru gre za
               stečaj investitorja, za pogojno sporna ravnanja v stečajnem postopku in za možnost,
               da kupci ne bodo le ob stanovanja, temveč tudi ob velik del kupnine, ki se za
               stanovanja že vplačali. Razlika je po mojih informacijahle v tem, da se v tem
               primerih še ni zadostno angažirala javnost in politika, zato imajo ti kupci tudi
               občutek, da se njihovo prikrajšanje ne bo obravnavalo z enako pozornostjo. Slednji
               imajo taki občutek še toliko bolj upravičeno, saj so svoj problem predstavili tudi
               komisiji za peticije državnega zbora že pred več kot mesecem dni, pa še ne vedo, ali
               bo, kdaj in na kakšen način jim bo komisija za peticije poskušala pomagati pri
               razrešitvi tega primera.</p>
               <p>Plediram torej, da komisija to stori čimprej. Pričakujem pa tudi enako ravnanje
               pristojnih ministrstev, da se upoštevaje, seveda, neodvisnost sodstva <gap n="..."/><stage>/Opozorilni
               znak za konec razprave./</stage><gap n="..."/> pa tudi dejstva, da gre za primere, ki so pravno še
               premalo proučeni in kjer še ni zadostne sodne prakse, stori vse, da odločitve ne bi
               bile sprejete brez upoštevanje okoliščin, v katerih so kupci sklepali pogodbe, in
               brez upoštevanje vsaj objektivne odgovornosti države, ki ni pravočasno spoznala
               pravnih praznin, ki zlorabe omogočajo in jih bi pravočasno tudi odpravila.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               gospod Jože Tanko. Izvolite.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo in vsem lep pozdrav. Pred nekaj meseci smo sprejeli stanovanjski
               zakon, ki naj bi po zagotovilih resornega ministra, urejal vsa razmerja na
               stanovanjskem trgu in celo še dodatno spodbudil stanovanjsko gradnjo.</p>
               <p>Vendar se je že kmalu po sprejemu zakona izkazalo, da v njem zeva ista in prav tako
               velika luknja, kot je bila v starem zakonu. To luknjo so izkoriščali razni
               priložnostni investitorji novega kova, ki so se ali so jih v lokalnem in nacionalnem
               okolju promovirali kot uspešne in prave podjetnike novega vala. Pravilom vsi so
               izrabili pomanjkljivo zakonodajo, politične zveze in vplivne botre, da so dobili
               poceni kredite, po ugodnih cenah pokupili zemljišče in sklepali velike in odmevne
               posle. Ves sistem je bil zastavljen kot neke vrste igra, le da takrat vanjo večinoma
               niso potegnili raznih kockarjev, ampak predvsem ljudi s stanovanjskimi problemi.
               Pritegnili so ljudi v stiski. Ti so v nuji in dobri veri, da bodo dobili stanovanja,
               plačevali težko privarčevana sredstva na račune teh sodobnih zvezdniških
               podjetnikov.Vendar pa, kot je že v tradiciji običaj, so se investitorji namensko ali
               slučajno <q>"zaplezali"</q>, nepremičnine obremenili s hipotekami, potegnili iz projektov
               denar in ga prekanalizirali na druge projekte. Nemočne ljudi pa so opeharjene
               brezobzirno pustili na cedilu. Nihče od teh neuspelih <q>"jackov"</q> ne živi v pomanjkanju,
               nihče nima težav in proti vsem se postopki skoraj ne premaknejo, med tem pa se
               upravičenci, ne krivi ne dolžni, borijo s tečajnimi upniki za svojo nepremičnino ali
               za svoja sredstva, s katerimi so sploh omogočili gradnjo.</p>
               <p>Ti kupci pravzaprav niso imeli izbire. Razmere so jih prisile, da so morali na tak
               ali drugačen način rešiti svoj stanovanjski problem, saj tako lokalne skupnosti kot
               tudi država s svojim stanovanjskim skladom že vrsto let ne zmorejo in ne zmorete
               zagotoviti zadostnega števila stanovanj. Razkorak med potrebami in možnostmi je
               čedalje večji. Mnogi od teh obupanih ljudi so zato svoje posle zaupali
               nepremičninskim agencijam, marsikje so kupoprodajne pogodbe in posle pripravili in
               izvedli pravniki ali celo notarji, so dali tem pogodbam in postopkom še dodatno težo.
               Kot se je izkazalo, pa marsikje, razen pobrane provizije ali takse, ne eni ne drugi
               niso storili prav ničesar za varnost stranke. Tu bi morali odvetniška in notarska
               zbornica odločno ukrepati, narediti red v svojih vrstah in komu tudi odvzeti licenco.
               Gre za problem poslovne morale posameznikov in institucij, ki jim daje potuho tudi
               umazana in spletkarska politika in nedosledno sodstvo. Za marsikatero packarijo, ki
               smo ji bili priča v zadnjih letih, stojijo celo vrhovi nekaterih najbolj
               demokratičnih in socialnih strank.</p>
               <p>Zblijski gaj, ki naj bi povzročil nastanek tega zakona, ni edini, na tak način
               zavožen projekt. Vendar pa ni jasno, zakaj so kupci v Zbiljskem gaju edini, za katere
               se je zavzela ena od vladnih strank. Verjetno zgolj zaradi tega, da amortizira
               neprijetne posledice v javnosti, in pa zato, da bi se zaščitili povzročitelji in
               njihove navezave. Mnogo bolje bi bilo, da bi poskrbela, da bi se hitro odvili
               sodnipostopki in sankcionirali akterji. Vendar, če so se botri že lotili reševanja
               teh problemov, bi bilo prav in korektno, da bi se vseh, ne pa samo Zbiljskega gaja.</p>
               <p>Več ali manj očitno je, da smo pred nedavnim sprejeli smo polovico stanovanjskega
               zakona. Danes obravnavamo naslednjo tretjino, preostanek pa - kdo ve kdaj. Zakon
               uvaja nov način poslovanja preko skrbniških računov na skrbniških bankah, prinaša
               nove naloge notarjem, kar daje sicer upanje, da bo na trgu več nadzora in reda in da
               bo ta investicijski sklop varnejši. Vendar le, če bodo delovale institucije in da ne
               bo samo eden, to eden od tistih zakonov, ki bo nekaterim prinesel vnaprej zagotovljen
               zaslužek.</p>
               <p>Obrazložitev zakona je napisana tako, kot da ne prinaša nobenih stranskih učinkov. V
               zakonu manjkajo finančne posledice, ki jih bo ta način poslovanja prinesel, kajti
               dejstvo je, da niti notarji niti banke <gap n="..."/><stage>/Opozorilni znak za konec razprave./</stage><gap n="..."/>
               novih obveznosti ne bodo opravljali zastonj in da bo potrebno te stroške priračunati
               stroškom gradnje.</p>
               <p>Prav tako pomemben strošek bodo predstavljale potencialne pravice kupcev v primeru
               nezmožnosti vknjižbe, ali v primerih, ko je potrebna odprava pomanjkljivosti, ali se
               bo pojavila zakasnitev pri izročitvi nepremičnine. Tudi ni ocenjen strošek maksimalne
               hipoteke, ki jo mora prodajalec skleniti v korist skrbniškega notarja. Predlagatelj
               bi moral vplive zahtev iz tega zakona oceniti, <gap n="..."/><stage>/Opozorilni znak za konec
               razprave./</stage><gap n="..."/> kaj se bo sicer dogajalo na tem našem trgu, kjer so cene nepremičnin že
               tako zelo visoke.</p>
               <p>Kljub temu da imamo vrsto pomislekov, pa bomo v naši poslanski skupini ta zakon
               podprli. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               gospod Leopold Kremžar. Izvolite.</p>
            </sp>
            <sp who="SDZ3:KremžarLeopold">

               <speaker>LEOPOLD (LEO) KREMŽAR:</speaker>

               <p>Hvala. Mi bomo predlog zakona podprli, in sicer podprli z veseljem zaradi tega, ker
               gre za zaščitni zakon, gre za zakon, ki varuje šibkejši člen v tej verigi. Zdi se nam
               zelo pomembno, da se je predlagatelj lotil na ta način pisanja zakona in seveda te
               zaščite. Kar je enako pomembno, se nam zdi to, da so v zakon vgrajene izkušnje
               nekaterih držav, vsaj v delu modela, tako, da je model že preizkušen. Preizkušen
               model daje večje garancije, da bo tudi uspešen v praksi, in se nam zdi, da je to zelo
               dober pristop in da bi se večkrat morali posluževati preizkušenih modelov, posebej
               modelov, ki so preizkušeni v okoljih, ki so tovrstno zahtevna; v tem primeru gre za
               pravno urejena in zahtevna okolja, kot so države Avstrije in Nemčije. Zdi se nam, da
               je tak model, ki je delno povzet po teh izkušnjah, model, ki garantira tudi nam
               učinkovitost v praksi; zato, kot povedano, z veseljem to podpiramo in smo prepričani,
               da bo tudi pri nas in v praksi, da bodo kupci bolj zaščiteni, kot so bili doslej. In
               to je v osnovi namen tega zakona, zato ga tudi podiramo. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske nacionalne stranke nam bo predstavil
               gospod Zmago Jelinčič Premeniti. Izvolite.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Lep pozdrav. Hvala lepa, za besedo. V Slovenski nacionalni stranki nam gre na
               bruhanje ob skrbi sedanje koalicije nekaj mesecev pred volitvami, kako bo uredila vse
               tisto, česar ni mogla urediti 10, 12 let. Kar nekam čudno se nam dozdeva, kako
               vehementno sedaj govorijo, da je treba ta zakon sprejeti, zaradi afere Zbiljski gaj,
               stanovanjske soseske Brod, Trzina, poslovno-stanovanjskega objekta v Medvodah.</p>
               <p>V Slovenski nacionalni stranki so se oglasili ti kupci stanovanj pri firmi IPC
               Holding in takrat je Slovenska nacionalna stranka reagirala že novembra meseca
               lanskega leta in smo pisali tudi ravno tja, kjer je jedro vsega skupaj - na Zvezo
               slovenskih bank v Celovec. Ampak seveda, izgleda, da imajo gospodje v Celovcu podporo
               tudi z naše strani iz koalicije, ki danes vodi to državo in, seveda, se nič ni
               premaknilo. Kdo bo plačal vsem tem ljudem vloženi denar in vse ostalo? Izgleda, da
               nihče. Za to, da bodo umazali in zamazali oči, bodo pač v koaliciji sprejeli ta
               zakon.</p>
               <p>V tem primeru Broda in pa v vseh ostalih primerih gre pravzaprav za stečaje
               investitorjev, ki potem čez mesec, čez dva meseca odprejo novo firmo, se ukvarjajo z
               istimi posli, gredo zopet v stečaj, odprejo tretjo firmo itd. - že desetletja in več.
               Politični botri nič ne naredijo, da bi jih prekinili, niti eden od teh gospodov še ni
               bil obsojen ali niti ne obtožen niti procesuiran na sodiščuin verjetno niti ne bo.
               Prepričani pa smo v Slovenski nacionalni stranki, da določene koalicijske stranke, ki
               si danes tukaj delajo promocijo in točijo krokodilje solze nad tem, kako vse skrbijo
               - tukaj gre predvsem za LDS in pa Združeno listo socialnih demokratov - bi pa kar na
               lepem sedaj radi čisti in oprani vse krivde.</p>
               <p>Mi smo prepričani, da zakon ni dober. Zakon je pripravljen zato, da bodo imeli nekaj
               pokazati pred volitvami. Prepričani smo in ocenjujemo, da sicer zakon do neke mere
               prinaša varnost in pravno zaščito pri nakupu novega stanovanja, vendar bo pa zakon
               povzročil dodatne podražitve že tako dragih stanovanj, glede na zakonsko določilo, da
               kupec pri sklenitvi prodajne pogodbe ne sme plačati več kot deset odstotkov kupnine.
               Namreč, vlagatelji bodo prisiljeni najti druge, dražje vire financiranja in na ta
               način bodo stroški stanovanja, preneseni na kupca, bistveno višji.</p>
               <p>Ravno tako je ena od slabosti tudi institut skrbniškega računa. Investitorji bodo
               zagotovo prevalili stroške vodenja skrbniških računov na končnega kupca, kar bo še
               povečalo ceno stanovanj.</p>
               <p>Mislimo, da je zakon pripravljen na hitro, zaradi nevzdržnih razmer na trgu, zaradi
               vedno večjih škandalov, ki se pojavljajo, in zaradi vedno večjih sprenevedanj, ki jih
               vlada ne more več obvladovati in jih mora nekako odriniti na stran. Odrine jih na
               stran z zakonom, ki ga hvali na vse pretege, ki govori, kako ga bo sprejela in ki
               govori, kako bodo Slovencem pomagali na vseh teh področjih.</p>
               <p>Pa da se vrnem še malo na tisti IPC Holding in pa Zvezo bank Celovec. Zakaj
               slovenska vlada ne ukine takšnega delovanja takšnih zvez bank v Sloveniji. Ta banka
               se ne pojavlja samo tukaj. Kar v nekaj črnih ali pa temnih poslih je bila že
               prisotna, pa vendar nikomur nič! In vendar se nič ne zgodi in gospodjev vladni
               koaliciji so tiho, potem pa priletijo za ta podij, potočijo nekaj krokodiljih solza
               in vse je v redu. Kaj je res slovenski narod tako butast, da se ga da s takšno
               lahkoto vleči za nos? Izgleda, da je. Upam pa, da se bo enkrat <q>"zbrihtal"</q>. Upam, da v
               jeseni.</p>
               <p>Vprašal bi, kako je mogoče, da pri znanih krivcih noben od teh krivcev ne plača,
               nobenemu od teh krivcev ni odvzet avtomobil, mercedes, hiša, vikend, jahta ali kaj
               podobnega. Med tem ko neki samohranilki, ki ne more plačati elektrike, ji takoj
               sedejo na tisto nekaj malo denarja, ki ga ima - brez priziva, brez česarkoli. Mislim,
               da je ta zakon mazanje oči. Mislim, da ni dober, in upam, da bodo ta zakon ocenili
               predvsem volivci. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupne Stranke mladih Slovenije bo predstavil gospod
               Marko Diaci. Izvolite.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Lep pozdrav vsem prisotnim. Po aferah, ki se zadnje leto vrstijo
               pri gradnji, nakupu novih stanovanj, še posebej pa po aferi Zbiljski gaj, je zakon,
               ki bo omogočil dodatno zaščito kupcev stanovanj, nujno potreben.</p>
               <p>Nakup stanovanja je v večini primerov za ljudi oziroma za družine velika investicija,
               za katero več let varčujejo in se ob nakupu še dodatno zadolžijo. Nakup stanovanja je
               investicija, ki jo je večina prebivalcev zmožna opraviti le enkrat v življenju. Prav
               zaradi velikih sredstev in odrekanj, ki so jih ti ljudje pripravljeni vložiti v nakup
               stanovanja, je velikega pomena, da so njihove pravice kot pravice kupcev še dodatno
               zaščitene s posebnim zakonom. Tako ne bodo več predmet izigravanj raznih novodobnih
               podjetnikov, ki bi radi z gradnjo nepremičnin hitro zaslužili. Ob tem pa vse preradi
               pozabljajo na dejavnike tveganja, saj hkrati spuščajo več investicij z visoko stopnjo
               tveganja, z vprašljivo kapitalsko ustreznostjo po zakonu o finančnem poslovanju
               podjetij in s sredstvi kupcev stanovanj. To pa posledično pripelje do stečajev
               podjetij, kjer niso žrtve le podizvajalci del, delavci, ki ostanejo brez služb, ampak
               tudi kupci stanovanj, ki po letih odrekanj ostanejo brez stanovanja. Kakšne so stiske
               teh ljudi, ki so v dobri veri, da bodo prišli do novega stanovanja, pripravljeni
               vnaprej financirati gradnjo stanovanja, na koncu pa ostanejo brez vsega, si niti ne
               znamo predstavljati.</p>
               <p>Zakonodaja je na tem področju še vedno zelo pomanjkljiva in v zadnjih aferah lahko
               vidimo, kako lahko pride do zlorab. Zato je ta zakon po našem mnenju potreben poskus
               v smeri reševanja teh zadev.</p>
               <p>Vendar kljub vsemu trudu vlade za pripravo tega zakona ne moremo mimo nekaterih
               opozoril, ki so bila izrečena že na samem odboru za infrastrukturo. Predlagani zakon
               je namreč nepravnikom popolnoma nerazumljiv. Da je zakon zelo zapleten pravniški akt,
               je priznal tudi minister. Tako je branje in razlaga tega zakona možna samo ob pomoči
               pravnikov in ob velikem trudu. Kako pa je s pravnimi mnenji, pa tudi vemo - dva
               pravnika, tri pravna mnenja - in s tem imamo tudi v državnem zboru Republike
               Slovenije bogate izkušnje.</p>
               <p>Uvedba nove oblike zavarovanja, tako imenovanega skrbniškega sklada, predvideva, da
               bo za pravilno črpanje sredstev s tega sklada skrbel notar. Zato je bojazen, da je
               zakon pisan na kožo notarjem, več kot upravičena. Dejstvo je, da bodo s predlaganim
               zakonom notarji pridobili nov posel in seveda tudi plačilo zanj. Predvideni odstotki
               investicije, ki jih bodo zaračunavali notarji, prav gotovo ne bodo ravno majhni.</p>
               <p>Poslanci Stranke mladih Slovenije bomo zakon sicer podprli, ker ocenjujemo, da je
               poskus v pravo smer, sprašujemo pa se, ali bo ob tempu stanovanjske izgradnje in
               razrahljanem zaupanju ljudi v Sloveniji zakon sploh imel koga ščititi.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske ljudske stranke bo predstavil gospod
               Ivan Božič. Izvolite.</p>
            </sp>
            <sp who="SDZ3:BožičIvan">

               <speaker>IVAN BOŽIČ:</speaker>

               <p>Hvala lepa, gospa podpredsednica. Gospod minister s sodelavkami, kolegice in kolegi!
               Pač tako je, popoldne nas je manj.</p>
               <p>Predlog zakona o varstvu kupcev stanovanj in enostanovanjskih stavb - v poslanski
               skupini Slovenske ljudske stranke podpiramo sprejetje tega potrebnega zakona, ki bo
               zagotovo dvignil raven zaščite kupcev stanovanj na našem stanovanjskem trgu.
               Pridružujemo se tistim, ki opozarjajo, da gre za zelo zapleteno zakonsko besedilo,
               zato bodo pristojni državni organi pač morali poskrbeti tudi za dobro predstavitev
               sprejetih pravnih norm na področju zaščite potrošnikov. Prepričani smo, da gre za
               uvedbo tako pomembnih novosti, da bo potrebna tudi obsežna dejavnost, ki bo na
               primeren način obveščala tako kupce kot nepremičninske investitorje o novostih
               zakona. Velika odgovornost čaka tudi notarje in banke, ki bodo imeli opraviti z
               nadzorom vseh tovrstnih investicij na stanovanjskem trgu. Na eni strani se postavlja
               vprašanje, če so prav vsi notranji dovolj usposobljeni za prevzem novih obveznosti,
               na drugi strani pa dvom, če bodo banke lahko uspešno nadzirale vse tovrstne
               investicije v Sloveniji. Na preizkušnji bodo nadzorniki v Banki Sloveniji,
               stanovanjska inšpekcija in notarska zbornica. Verjetno bodo šele nekajletne izkušnje
               po uveljavitvi zakona pokazale, če zakon ne bo bistveno znižal že tako premajhen
               obseg tovrstnih investicij, oziroma omogočil, da bodo na stanovanjskem trgu
               gospodarili na ponudbeni strani zgolj veliki investitorji in državni stanovanjski
               sklad. Takšna skrb se zdi zelo utemeljena, saj sedanja zakonodaja omogoča, da se s
               stanovanjskim investitorstvom lahko ukvarja vsak. Zagotovo bodo marsikaterega
               investitorja tako stroge določbe zakona odvrnile od poslovnih namenov, ker bo videl v
               vseh predpisanih postopkih nepremostljivo oviro za izpolnitev zastavljenih ciljev.</p>
               <p>Kljub temu da so snovalci pri pisanju zakona dosledno upoštevali nemške in avstrijske
               izkušnje na področju uvajanja skrbniških računov, se zdi, in jim gre pritrditi, da so
               njihove razmere še najbolj podobne našim, a smo prepričani, da bi širše upoštevanje
               razmer na našem nepremičninskem trgu še bolj ustrezno zaščitilo naše kupce stanovanj.
               Kazalo bi uvesti še dodatne varovalke, ki bi zaščitile tudi soinvestitorje,predvsem
               tako, da bi za vsako tovrstno investicijo zahtevali ustanovitev nove družbe, katere
               delež bi skupaj s stanovanjem kupil kupec. Gre za pogosto in uveljavljeno prakso na
               našem in na tujih nepremičninskih trgih. Res je, da bi takšna zadeva še dodatno
               podražila investicijo, vendar smo prepričani, da bi pri večjih projektih zagotovo
               prinesla boljše rezultate.</p>
               <p>Njena dobra stran bi bila tudi bistveno bolj enostavno razmerje med investitorji in
               kupci stanovanj ter predvsem bistveno večja možnost dokončanja investicije. Tudi
               vsebina takšnega zakona bi bila v takšnem primeru mnogo bolj enostavna in razumljiva.</p>
               <p>Skrbi tudi dejstvo, da naša zakonodaja še vedno ne sankcionira posameznikov, ki
               zlorabljajo investicije za različne manipulacije tako, da mu onemogoči nadaljnje
               opravljanje takšnih in podobnih dejavnosti. V posmeh pravni državi bi bilo, če bi
               posamezniki in družbe, ki so povzročili množično oškodovanje kupcev stanovanj, lahko
               ponovno delovali na trgu. Prepričani smo, da je potrebno pri oblikovanju zakonodaje s
               področja varstva kupcev stanovanj upoštevati tudi takšne možnosti.</p>
               <p>Ne glede na naštete pomisleke smo v poslanski skupini Slovenske ljudske stranke
               prepričani, da bo čas kaj hitro pokazal vse razsežnosti sprejetega zakona in da
               sedanje stanje ne omogoča pretiranega zavlačevanja in dolgotrajnega iskanja
               najboljših rešitev zaščite kupcev stanovanj, ker vedno nove afere kažejo, da je
               potrebno ukrepati zelo hitro. Zato tudi podpiramo predlagani zakon in sprejete
               amandmaje odbora za infrastrukturo in okolje. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih.
               Zato razpravo zaključujem in s tem tudi drugo obravnavo predloga zakona.</p>
               <p>V skladu s 193. členom poslovnika bo zbor glasovanje o zakonu opravil v četrtek,
               29.1.2004, po končani zadnji točki dnevnega reda. S tem prekinjam to točko dnevnega
               reda. Ministru in predstavnicama vlade se za sodelovanje lepo zahvaljujem.</p>
               <p>Spoštovane poslanke in poslance pa obveščam, da bomo čez 7 minut, to je ob 13.45 uri,
               prešli na obravnavo 6. točke dnevnega reda, to je na drugo obravnavo predloga zakona
               o spremembah in dopolnitvah zakona o upravnih taksah. Do takrat sejo prekinjam. Hvala
               lepa.</p>
               <stage type="time">(Seja je bila prekinjena ob 13.40 uri in se je nadaljevala ob 13.45 uri.)</stage>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Spoštovane kolegice in kolegi.</p>
               <p>Prehajamo na <title>6. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O UPRAVNIH TAKSAH.</title> Lepo prosim, če se
               pomirite v dvorani, da ne motite nadaljevanja seje. Predlog zakona je v obravnavo
               zboru predložila Vlada Republike Slovenije. Besedo dajem predstavnici vlade, mislim,
               da bo to državna sekretarka gospa Milojka Kolar. Pozdravljam pa tudi svetovalko vlade
               gospo Matejo Vraničar. Prosim za uvodno obrazložitev predloga zakona. Na voljo imate
               prijavljene 3 minute. Prosim.</p>
            </sp>
            <sp who="SDZ3:KolarMilojka">

               <speaker>MILOJKA KOLAR:</speaker>

               <p>Hvala za besedo. Prav lepo vsi pozdravljeni. Spoštovani gospod predsedujoči,
               spoštovane gospe in gospodje poslanci.</p>
               <p>Zakon o upravnih taksah je eden od predpisov, ki se navezuje na številna druga
               upravna dejanja in se seveda odraža tudi v številnih drugih predpisih. Prav zaradi
               tega je potrebno nenehno slediti in spreminjati tudi zakon o upravnih taksah. S
               tokratnim predlogom zakona o spremembah in dopolnitvah zakona o upravnih taksah želi
               uskladiti vlada na eni strani z veljavno domačo zakonodajo, na drugi strani pa tudi z
               evropsko zakonodajo, ki jo bomo začeli izvajati z vstopom Slovenije v Evropsko
               skupnost. Spremembe so sestavljene iz dveh sklopov sprememb po vsebini; v prvi sklop
               sodijo spremembe glede plačila taks za potrdila iz uradnih evidenc, potem uvedba
               plačila taks za lokacijsko informacijo in pa seveda ukinitev taks za lokacijska
               dovoljena, glede na to, da so se na tem področju s tem v zvezi spremenili materialni
               predpisi.</p>
               <p>V drugi sklop sprememb, pa prištevamo spremembe, ki so povezane z izvajanjem evropske
               zakonodaje, s katerim se ukinjajo carinske takse, in določbe o uskladitvi višine taks
               za vizume za tujce, ki želijo potovati v Slovenijo, z višino taks, ki jih
               zaračunavajo države članice Evropske skupnosti. Tako z dopolnitvijo 3. člena
               predlagamo, da se zakon o upravnih taksah ne uporablja za plačilo tistih stroškov
               upravnih dejanjin dokumentov, katerih plačilo je izredno drugače urejeno z evropskimi
               predpisi in za katera se dejanja izvršujejo oziroma dokumenti izdajajo brezplačno.</p>
               <p>Vlada predlaga, da začne zakon veljati 15. dan po objavi v uradnem listu. Le tiste
               določbe, ki se nanašajo na ukinitev carinskih taks, in pa določbe glede uporabe
               evropskega prava, namesto zakona o upravnih taksah, predlagamo, da začnejo veljati z
               vstopom, se pravi s 1. majem letošnjega leta. Zato vlada predlaga državnemu zboru, da
               predlog zakona o spremembah in dopolnitvah zakona o upravnih taksah v drugi obravnavi
               sprejme. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, gospa državna sekretarka. Predlog zakona je obravnaval odbor za finance in
               monetarno politiko kot matično delovno telo. Predsednik odbora, gospod Ciril Pucko,
               bo predstavil poročilo odbora. Prosim.</p>
            </sp>
            <sp who="SDZ3:PuckoCiril">

               <speaker>CIRIL PUCKO:</speaker>

               <p>Hvala lepa, gospod podpredsednik. Predstavnice vlade, kolegice in kolegi! Navedeni
               predlog zakona je odbor kot matično delovno telo obravnaval na svoji 45. seji. Pri
               tem smo posebno pozornost namenili pripombam zakonodajno-pravne službe in na tej
               osnovi pripravili in tudi sprejeli ustrezne amandmaje ter s tem deloma izboljšali
               osnovno besedilo zakona.</p>
               <p>Tako je odbor posebno pozornost namenil določbam 3., 5., 6., 7., 10., 13. in 14.
               člena zakona. Tako smo sprejeli amandmaje k 3., 6., 13. in 14. členu in predlagam, da
               tako dopolnjeni predlog zakona tudi sprejmemo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala predsedniku odbora. Sledijo stališča poslanskih skupin. Majda Zupan bo podala
               stališče poslanske skupine Nove Slovenije. Prosim.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Vlada kot predlagateljica, kot je bilo že rečeno,
               na eni strani želi omogočiti, da bi stranke, ki imajo slabše premoženjske razmere,
               bile oproščene plačila upravne takse, recimo, tudi za izdajo osebne izkaznice ali
               potnega lista. Ob vzajemnosti izenačuje položaj tujcev s položajem slovenskih
               državljanov v primeru ugotavljanja slabih premoženjskih razmer, kouveljavljajo enako
               ugodnost. Na drugi strani pa predvideva zvišanje taks pri vizumih na mejnih prehodih,
               pri lokacijskem dovoljenju, kjer menimo, da mlade družine niso več izvzete, ter pri
               lokacijski informaciji.</p>
               <p>Predlog prinaša poenostavitev načina obračunavanja upravnih taks za izdajo potrdil
               iz uradnih evidenc, ki naj bi veljale takrat, ko upravni organ v zvezi z zahtevo
               stranke, to je taksnega zavezanca, pridobiva podatke iz uradnih evidenc drugih
               upravnih organov v skladu z določili zakona o splošnem upravnem postopku.</p>
               <p>V skladu s predlagano evropsko smernico za dopolnitev 3. člena se ta zakon ne bi
               uporabljal, če je plačevanje administrativnih stroškov urejeno drugače z evropskim
               predpisom ali če le-ta predvideva za stranko brezplačno izvršitev upravnega dejanja
               ali izdaje upravnega dokumenta. Zanimivo je, kot je bilo že povedano, da predlagatelj
               predvideva, da bi tisti del zakona, ki se ne nanaša na uskladitev z evropskim pravom,
               začel veljati po poteku, torej po običajnem 15-dnevnem roku, določbe, ki se nanašajo
               na uskladitev z evropsko zakonodajo, pa z vstopom v Evropsko unijo, s 1.5.2004.</p>
               <p>Namen predlagatelja pri večini določb podpiramo, zato v naši poslanski skupini, v
               Novi Sloveniji, predloga zakona o spremembah in dopolnitvah zakona o upravnih taksah
               temu predlogu ne bomo nasprotovali. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Leopold Grošelj bo podal stališče poslanske skupine Združene liste. Prosim.
           </p>
            </sp>
            <sp who="SDZ3:GrošeljLeopold">

               <speaker>LEOPOLD GROŠELJ:</speaker>

               <p>Gospod podpredsednik, hvala lepa za besedo. Spoštovana državna sekretarka, kolegice
               in kolegi lepo pozdravljeni.</p>
               <p>V obstoječem zakonu o pravnih taksah smo imeli tudi nekatere določbe, ki so se
               nanašale tudi na izvajanje carinskega sistema, to je tako imenovane carinske takse,
               zato je tudi predlagatelj s temi spremembami in dopolnitvah zakonov o upravnih taksah
               želel narediti tiste spremembe, ki posegajo izključno na domačo pristojnost in pa
               tega pravnega sistema, in pa na drugi del, ki posega na uskladitevbodisi glede na
               Sveta Evropske skupnosti ali pa tudi z izrednimi tudi stališči oziroma tudi s
               predlogi. Tako bi seveda lahko razdelili nekako na tri dele spremembe tega zakona.</p>
               <p>V tem prvem delu se nanaša na plačevanje stroškov dela carinskih organov, ki kot je
               navedeno tudi v prikazu ureditve, ker bo po vstopu Slovenije v Evropsko unijo urejena
               tudi z zavezajočimi evropskimi predpisi; na drugo področje, ki se lahko nanaša tudi
               na evropske predpise na področju upravnih taks, ki posegajo tudi na takse za izdano
               vizo, in pa na področje tudi plačevanja stroškov za izdajo vizumov, ki je v evropski
               zakonodaji urejeno tudi s sklepi Sveta Evropske unije, ki so zavezujoči za vse države
               članice, zato posebnih razlik med njimi na tem področju ni.</p>
               <p>V poglavju, ki govori o teh poglavitnih rešitvah tega zakona, predlagatelj poskuša s
               spremembo 23. člena in tudi ustrezne tarifne številke tudi omogočili strankam v
               slabih premoženjskih razmerah, da uveljavljajo oprostitev plačila upravne takse tudi
               za izdajo osebne izkaznice ali potnega lista.</p>
               <p>Mogoče je treba še tudi omeniti tudi to spremembo, s katero se želi poenostaviti tudi
               način obračunavanja upravnih taks za izdajo potrdil iz uradnih evidenc, in pa mogoče
               še eno področje, kjer je ta zakon o upravnih taksah tudi zelo tesno povezan z zakonom
               o splošnem upravnem postopku in drugimi zakoni, ki materialno urejajo področja
               posameznih upravnih organov, zato seveda so v tej noveli tudi vključene nekatere
               terminološke in pa tudi redakcijske uskladitve med predpisi.</p>
               <p>Mogoče je še zanimivo tudi to, da tako predlagatelj v teh predlaganih spremembah
               nakazuje na eni strani, da se bodo stroški poslovanja taksnih zavezancev, ki bodo
               uvažali in izvažali blago oziroma izvajali carinske postopke, s tem se bodo
               ekonomskimi učinki glede naukinitve carinskih taks znižali, da pa na drugi strani
               tudi drži, da se bodo stroški za pridobitev potrdil iz uradnih evidenc zaradi
               spremenjene te tarifne številke štiritaksne tarife nekoliko zvišali za tiste taksne
               zavezance, ki bodo zahtevali izdajo potrdila iz uradnih evidenc upravnega organa, pa
               bo ta upravni organ vse podatke za izdajo potrdil imel sam.</p>
               <p>Zakonodajno-pravna komisija je dala tudi nekatere pripombe na novelo tega zakona z
               vidika skladnosti z ustavo in pa pravnim sistemom ter zakonodajno-tehničnega vidika,
               katere je odbor tudi v celoti sprejel, tako da bo poslanska skupina združene liste
               socialnih demokratov predloženi predlog sprememb in dopolnil oziroma te novele zakona
               o upravnih taksah tudi v celoti podprla. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Mag. Andrej Vizjak bo predstavil stališče poslanske skupine Slovenske
               demokratske stranke.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovani predstavnici ministrstva za
               finance. V Slovenski demokratski stranki sicer pozdravljamo prvi namen te novele
               zakona oziroma te dopolnitve in spremembe zakona, ki predvsem govori o prireditvi
               zakonodaje upravnih taks načelom tega področja v državah članicah Evropske skupnosti
               in tukaj na nek način poenoti in harmonizira to področje.</p>
               <p>Po drugi strani pa problematiziramo rešitve dviga upravnih taks za nekatera upravna
               dejanja, zlasti smo tudi na odboru za finance želeli podrobnejše odgovore, čemu in na
               podlagi kakšnih argumentov vlada predlaga dvig tarife za potrdila, ki jih izdajajo
               organi na podlagi uradnih evidenc, z 10 točk na 15 točk. Gre za 50 procentno
               podražitev, ki bi morala biti na nek način argumentirana, pa žal odgovorov nismo
               dobili. Po drugi strani pa se nam postavlja veliko vprašanje uvedbe taks za
               lokacijsko informacijo. In sicer, zlasti pri tem načelu, da se z lokacijsko
               informacijsko danes ukvarjajo predvsem upravni organi občin, ki pa so morali za to
               novo nalogo, ki jim jo je naložila zakonodaja na področju urejanja prostora,
               zaposliti tudi ustrezne kadre. Obseg dela občinskih uprav se je znatno povečal s to
               novo nalogo, pri čemer pa se seveda za to ni našlo nobenega vira. In v 10. členu
               predlaganja spremembe novele, seveda, za lokacijsko informacijo predvideva
               zakonodajalec oziroma vlada nove postavke, in sicer da se za lokacijsko informacijsko
               za gradnjo objektov in za izvajanje drugih del določi taksa v višini 250 točk, za
               promet z nepremičninami za lokacijsko informacijo 125 točk in za določitev gradbenih
               parcel k obstoječim objektom 125 točk. To so vse naloge, ki jih delajo občinski
               upravni organi in tudi takse se na nek način delijo med občine in državo, vendar
               gredo v primerno porabo, kar pomeni, da večina občin, ki dobivajo izravnavo, ne bodo
               s tem pridobile pravzaprav ničesar, le novo delo in ta ureditev, oprostite, ni
               korektna in zopet nalaga uradnikom in občinam neke nove obveznosti, pri čemer pa ne
               zagotavlja vira za financiranje teh novih obveznosti.</p>
               <p>Seveda takemu pristopu ne moremo prikimati in ga tudi ne moremo podpirati in seveda
               zato takemu načinu tudi na nek način nasprotujemo. Mislimo, da je seveda naloga te
               države, da predvsem z ukrepi, ki bi morali slediti antibirokratskemu programu, na nek
               način razbremenjuje uradnike upravnih dejanj po nepotrebnem in seveda tudi stranke
               nepotrebnega čakanja pred okenci. Nekaj je v tem smislu naredil zakon o splošnem
               upravnem postopku, ki zavezuje uradnike, da v kolikor lahko dobijo podatke iz uradnih
               evidenc, da to ne nalagajo strankam. Po drugi strani pa vidim, da po tem predlogu
               zakona bodo to seveda stranke morale plačati, kljub temu da se birokracija v državnem
               proračunu odseva po vse večjih postavkah iz naslova plač in materialnih stroškov. Po
               drugi strani pa država nalaga drugim obveznosti, sama si pa zato zagotavlja vire.</p>
               <p>Zato v Slovenski demokratski stranki ne moremo podpirati in nadalje odobravati takega
               pristopa in bi veljalo razmisliti o drugačnih rešitvah. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Kolega Ciril Pucko bo predstavil stališče poslanskega kluba LDS.</p>
            </sp>
            <sp who="SDZ3:PuckoCiril">

               <speaker>CIRIL PUCKO:</speaker>

               <p>Hvala lepa. Gospod podpredsednik, spoštovani! V poslanski skupini Liberalne
               demokracije Slovenije bomo navedeni dopolnjeni predlog zakona s strani odbora za
               finance in monetarno politiko podprli predvsem iz naslednjih razlogov. Prvič, ker z
               njim odpravljamo neskladja, ki jih je ugotovila evropska komisija o napredku
               Slovenije. In drugič, zato, ker z njim usklajujemo zakon o splošnem upravnempostopku
               in sledimo spremembam v materialni zakonodaji, predvsem zakonodaji s področja
               urejanja prostora in graditve objektov. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. In še stališče poslanske skupine Slovenske nacionalne stranke in Bogdan
               Barovič.</p>
            </sp>
            <sp who="SDZ3:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Spoštovani predstavnici ministrstva za finance,
               kolegice in kolegi!</p>
               <p>Predlog zakona o spremembah in dopolnitvah zakona o upravnih taksah, o katerem danes
               govorimo, v načelu res spoštuje bistvo, v skladu s katerim se stroški upravnega
               organa za izdajo upravnega dokumenta ali izvršitev upravnega dejanja plačajo le
               enkrat. Ob tem, upoštevaje pravno naravo predpisov Evropske skupnosti, ki ureja
               plačevanje administrativnih stroškov za delo carinskih organov, s predlogom zakona
               nastajajo rešitev, ki preprečujejo dvakratno zaračunavanje teh stroškov. To so pač
               dejstva, ki so nanizana ob tem zakonu.</p>
               <p>No, vprašanja se začno postavljati, ko pogledamo finančne posledice zakona, kjer
               najprej ugotovimo, da iz razloga vstopa Slovenije v Evropsko unijo, da so predvideni
               prihodki iz naslova carinskih taks le do 1. maja letošnjega leta. Hkrati pa naj bi od
               tega dne dalje izpad prihodkov od carinskih taks bil nadomeščen s prihodki iz naslova
               zadržanja 25% pobranih uvoznih dajatev. Tudi če bo temu tako in tudi na osnovi
               predvidevanj, da naj bi se prihodki v državni proračun iz tega naslova povišali za do
               cca 350 milijonov letno, smo v Slovenski nacionalnistranki malo skeptični in bi imeli
               vrsto vprašanj, kako bo to mogoče. No, še posebej je bilo zanimivo na odboru za
               finance, ko je eden od spoštovanih kolegov poudaril, da naj bi se takse ne
               zaračunavale za tiste aktivnosti, ki so povezane s prosilci in iskalci dokumentacije
               kot posledice naravnih nesreč. No, odgovor, ki ga je danes tu prisotna gospa
               Vraničarjeva navedla, je bil, s sistemskega vidika naj bi bil problem podpreti takšno
               dikcijo. Sam v to pač nisem prepričan in tudi v Slovenski nacionalni stranki v to
               nismo prepričani.</p>
               <p>5. člen, o katerem je moj predhodnik, spoštovani kolega iz Slovenske demokratske
               stranke, že govoril, je jasno pokazal, da gre za dvig cen potrdil upravnih organov v
               nekih sferah za 50%. Rečeno je bilo, da gre to na račun postopkov, ki jih bodo
               upravni organi izvajali brez plačila. No, do zdaj še nisem našel odgovora, kateri so
               vsi ti postopki, ki naj bi jih upravni organi izvajali brez plačila.</p>
               <p>Prav tako je zelo problematičen, po mnenju Slovenske nacionalne stranke, 10. člen,
               kjer gre za ločitev dela, torej konkretno že omenjene lokacijske informacije. Delo se
               prenaša na občinsko upravo, torej na lokalno skupnost, denar pa se seveda nabira na
               državni strani. Res je bilo rečeno, da naj bi se videlo, da lokalne skupnosti za
               tiste takse za lokacijske informacije dobijo ta sredstva, če so plačana v gotovini.
               Tudi to je zelo čudna dikcija, po mnenju Slovenske nacionalne stranke. Prav tako, ko
               smo vprašali, kako to, da se tudi koleki, s katerimi se plačujejo nekatere takse,
               vrednostno delijo po nekem sistemu, nekaj na državo, nekaj pa na lokalno skupnost.
               Ampak kljub temu je vse skupaj dejansko brezpredmetno, kajti tudi če se bo z delom,
               ki ga opravlja lokalna skupnost, del teh upravnih taks prenašal na lokalno skupnost,
               je seveda vzporedno nižja finančna izravnava ali drugače; to pomeni, če se takole
               pogovarjamo malce neuko, saj lokalna skupnost dobi državni denar, v resnici pa ta
               isti denar, ki ga prek taks dobi, izpade iz finančne izravnave.</p>
               <p>Zaradi naštetih težav, ki sem jih omenjal zdaj, moram povedati, da Slovenska
               nacionalna stranka tega predloga zakona o spremembah in dopolnitvah zakona o upravnih
               taksah ne bo podprla. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin. Ker k dopolnjenemu predlogu zakona ni
               bilo vloženih amandmajev, ni možna razprava po členih. Zato razpravo zaključujem in s
               tem tudi drugo obravnavo predlog zakona. V skladu s 139. členom poslovnika bo zbor
               glasovanje o zakonu opravil včetrtek 29.1.2004 po kočani zadnji točki dnevnega reda,
               torej v okviru glasovanj.</p>
               <p>S tem prekinjam to točko dnevnega reda. Sejo bomo nadaljevali ob 14.20 s 7. točko
               dnevnega reda. Do ta čas lep pozdrav in hvala za sodelovanje.</p>
               <stage type="time">(Seja je bila prekinjena ob 14.08 uri in se je nadaljevala ob 14.20 uri.)</stage>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Nadaljujemo z delom državnega zbora.</p>
               <p>Prehajamo na <title>7. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O DOHODNINI.</title>
               </p>
               <p>Predlog zakona sta v obravnavo zboru predložila poslanca Franc Pukšič in Branko
               Kelemina. Besedo dajem predstavniku predlagateljev, to bo kolega Franc Pukšič za
               dopolnilno obrazložitev predlog zakona. Prosim.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, predstavnica vlade, lep
               pozdrav.</p>
               <p>Žal je tako, da moram ugotoviti, da se pravzaprav od sprejema v prvem branju zakona
               zgodilo to, česar sem se nekako bal. Zakon je bil v prvem branju sprejet 27.11. V
               kolikor bi vladajoča koalicija, Liberalna demokracija, Združena lista imela kakšen
               vsaj minimalen resen namen,potem bi ga obravnavali v drugem branju v decembru in bi
               tako lahko veljal za obdobje za 2003, za nazaj, za leto, ki je za nami. To se seveda
               ni zgodilo. Zgodilo se je to, kar pač od arogance oblasti lahko pričakuješ, da tudi
               amandmaji, ki sta jih podala moja dva poslanska kolega, niso bili sprejeti, to pa iz
               iz ključnega razloga, da se ja ne bi nič spremenilo in da se seveda glasuje o takšnem
               zakonu, kateri je bil vložen v državni zbor že pred sedmimi leti. Jasno, in to smo že
               pri prvem branju povedali, da ga bomo amandmirali in da so se nekatere stvari
               bistveno spremenile od takrat do danes. Aroganca je pač takšna, kakršna je. Med
               drugim gospod Mirko Bandelj v imenu vlade piše v obrazložitvi, zakaj ne podpirajo
               predlaganega zakona. In sicer takole: <q>"Vladaugotavlja, da so se razmere v času do
               vložitve navedenega predloga zakona leta 1997 pomembno spremenile in je zato potrebna
               celovita sprememba sistema obdavčitve dohodnine fizičnih oseb."</q> Do sem vse lepo in
               prav. In potem nadaljuje: <q>"Poleg tega je potrebna tudi prilagoditev sistema dohodnine
               mednarodno primerljivi standardom in predpisom Evropske unije."</q> Žal ni napisal, da
               bodo mednarodno primerljivim standardom in predpisom Evropske unije prilagojene tudi
               plače delavk in delavcev. Da ne bo več plač s 50-imi ali 60-imi tisočaki.</p>
               <p>Kar se pa tiče amandmajev, ki so bili vloženi in ki bi seveda bistveno pripomogli k
               zniževanju napovedi dohodnine in, bom rekel, omejevanju temu že kričečemu stanju na
               nekaterih področjih, pa samo toliko. Poglejte, predlagali smo, da se osnova za
               dohodnino zmanjša za znesek, ki znaša 15% povprečne letne plače, kar bi pomenilo v
               tem primeru za približno 450 tisoč tolarjev. Torej z 11 na 15. Zakaj? Zato, ker
               tisto, kar govori o tako imenovanem 3% zmanjšanju - ugotavljamo, da večina, pa ne
               samo mi, ampak tudi iz podatkov Dursa - se ugotavlja, da večina tistih z najnižjimi
               dohodkovnimi razredi dejansko ne more uveljavljati teh 3% olajšav. Zakaj pa jih ne
               morejo uveljavljati? Zato, ker tisti z najnižjimi osebnimi dohodki, seveda, rabijo
               sredstva za golo preživetje. Tisti nimajo sredstev, ki bi jih lahko uveljavljali kot
               olajšave, ker v 9. členu kot olajšave omenja 11 oziroma 14 različnih olajšav. Med
               njimi so nakup vrednostnih papirjev, potem za nakup ali gradnjo stanovanja, potem za
               investicije v znamenitosti in kulturne spomenike, potem, recimo, za šolnino -
               glasbeno šolo, jezikovne tečaje, podiplomski študij - potem, recimo, zmanjševanje za
               sredstva, ki so vložena v deleže in delnice in tako dalje. Skratka, opozarjali smo,
               opozarjamo inžal razen pri besedni retoriki se ni spremenilo nič, da se razlike med
               prebivalci Republike Slovenije žal povečujejo. In vprašanje je seveda, kako dolgo še
               bo to možno vzdržati. Velik del slovenskih državljank in državljanov je danes na robu
               preživetja, ko nimajo ne za hrano ne za obleko, ko nimajo ne za stanovanje, ko nimajo
               ne za kurjavo, ko nimajo ne za otroke za šolske potrebščine in ko nimajo tudi ne za
               obutev in prehrano svojih lastnih otrok. Žal se je vladajoča koalicija odločila, da
               tudi po sedmih letih nekaj takšnega, ki bi tem socialnim strukturam, bom rekel, nič
               izboljšalo, ampak omililo sedanje stanje, ne želi in noče - in ne da ne more, noče -
               priskočiti na pomoč, zato pa seveda razmišlja o zapravljanju milijard na drugih
               področjih.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Odbor za finance in monetarno politiko je obravnaval predlog zakona kot
               matično delovno telo in predsednik odbora bo predstavil poročilo odbora. Prosim,
               gospod Ciril Pucko.</p>
            </sp>
            <sp who="SDZ3:PuckoCiril">

               <speaker>CIRIL PUCKO:</speaker>

               <p>Hvala lepa, gospod predsedujoči. Kolegice in kolegi, predstavnica vlade. Odbor je
               kot matično delovno telo opravil drugo obravnavo zakona in pri tem imel v vidu
               predvsem naslednje. Odboru je bilo posredovano mnenje Vlade Republike Slovenije, ki
               ne podpira predloženega zakona, med razlogi za takšno odločitev pa poudarja zlasti
               dejstvo, da so se razmere v obdobju do vložitve predloženega zakona v zakonodajni
               postopek leta 1997 pomembno spremenile in je zato potrebna celovita sprememba sistema
               obdavčitve fizičnih oseb. S tem namenom kot tudi zaradi prilagoditve sistema
               dohodnine mednarodno primerljivim standardom in predpisom Evropske unije je vlada v
               zakonodajni postopke vložila predlog novega zakona o dohodnine. Med temeljnimi cilji
               tega novega zakona je tudi globalna razbremenitev zavezancev za dohodnino, še posebej
               tistih v nižjih dohodkovnih razredih, ki bodo razbremenjeni v celoti, in sicer do
               višine minimalnega dohodka, kot je določen z zakonom o socialnem varstvu. Nova
               zakonska ureditev se bo predvidoma ob našem dobrem delu uporabljala od 1. januarja
               naslednjega leta.</p>
               <p>Odbor je obravnaval amandmaje, ki jih je vložil v proceduro poslanski kolega Jožef
               Jerovšek k 2., 3., 4. in 5. členu ter jih ni sprejel. Na osnovi tega je sprejel
               naslednji sklep: <q>"Glede na to, da odbor za finance in monetarno politiko kot matično
               delovno telo predlogu zakona o spremembah in dopolnitvah zakona o dohodnini ni
               sprejel nobenega amandmaja, odbor ugotavlja, da se na seji Državnega zbora Republike
               Slovenije glasuje o predlogu zakona v predloženem besedilu, ki je bilo objavljeno v
               Poročevalcu številka 59/97 z dne 15.12.1997."</q></p>
               <p>Po zaključku obravnave je odbor sprejel tudi naslednji sklep: <q>"Odbor za finance in
               monetarno politiko državnega zbora zaproša Vlado Republike Slovenije, da za obravnavo
               njenega predloga zakona o dohodnini predloži vse statistične podatke o izvajanju
               veljavnega zakona o dohodnini v primerjavi z ocenjenimi finančnimi posledicami novega
               zakona o dohodnini, za katerega je že zahtevana splošna obravnava."</q> Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala predsedniku odbora. Ker je zbor na 31. seji opravil prvo obravnavo predloga
               zakona, predstavitev stališče poslanskih skupin ni možna, matično delovno telo k
               predlogu zakona ni sprejelo nobenega amandmaja, zato tudi na seji odbora ni možno
               vlagati amandmajev in jih ni vloženih, tako tudi ni možna razprava po členih in
               eventualno vloženih amandmajih.</p>
               <p>S tem zaključujem drugo obravnavo predloga zakona. V skladu s 139. členom poslovnika
               državnega zbora bo glasovanje o predlogu zakona zbor opravil v četrtek 29.1.2004 v
               okviru točke glasovanja. S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA - PREDLOG ZAKONA O DOPOLNITVI ZAKONA O
                  LOKALNI SAMOUPRAVI - skrajšani postopek</title>. Predlog zakona je v obravnavo zboru
               predložila skupina poslancev s prvopodisanim Zmagom Jelinčičem Plemenitim.</p>
               <p>V zvezi s tem zakon odbor za notranjo politiko predlaga državnemu zboru, da predlog
               zakona ni primeren za nadaljnjo obravnavo. Na podlagi 3. odstavka 134. člena
               poslovnika dajem najprej besedo predstavniku predlagateljev za dopolnilno
               obrazložitev predloga zakona. Želi to obrazložitev podati? Ne vidim prisotnosti in
               želje. Pozdravljam sicer predstavnike vlade, ki se pa niso javili k besedi, zato bom
               prešel na predstavitev stališč poslanskih skupin. Besedo dajem prvoprijavljeni Majdi
               Zupan za stališče poslanske skupine Nove Slovenije. Prosim.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospod podpredsednik. Spoštovani! O medsebojni nezdružljivosti
               javnih funkcij, zlasti funkcije poslanca in župana, se mnenjem od poslancev krešejo
               že lep čas. Slovenska nacionalna stranka s prvopodpisanim kolegom Zmagom Jelinčičem
               gre s svojim predlogom o dopolnitvi zakona o lokalni samoupravi še dlje; želijo
               namreč dopolniti zakon v zvezi z vprašanjemzdružljivosti in hkratnega opravljanja
               funkcij v državnih organih. Tu naj bi šlo za funkcijo predsednika republike,
               predsednika vlade, ministra, poslanca, državnega sekretarja ind., celo vrsto
               funkcionarjev v vladi ter funkcionarjev drugih državnih organih s funkcijo župana in
               podžupana. Predlagatelji želijo predlogu slediti ustavnemu načelu delitve oblasti ter
               načelu neodvisnosti in samostojnosti lokalne samouprave in izražajo bojazen, da lahko
               pride do konflikta interesov, ko državni funkcionar na primer izvršuje pooblastila v
               zvezi z nadzorom nad zakonitostjo dela organov lokalne skupnosti, pa tudi v primeru
               opravljanja zakonodajne funkcije, ko le-ta trči na urejanje razvoja in položaja
               lokalne skupnosti.</p>
               <p>Ker gre za manj zahtevne spremembe, na predlog predlagateljev obravnavamo predlog po
               skrajšanem postopku, kar pa ne zmanjšuje dejstva, da je treba to problematiko
               ustrezno urediti, zato v naši poslanski skupini ne nasprotujemo predlogu. Že ves čas
               se zavzemamo za nezdružljivost županske in poslanske funkcije, ker menimo, da gre za
               konflikt interesov in da sedanja rešitev ne prinaša optimalnih rezultatov dela
               poslancev, ki so tudi župani, in obratno. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanske skupine Demokratične stranke upokojencev <stage>(DeSUS)</stage> bo
               predstavil Vojko Čeligoj. Prosim.</p>
            </sp>
            <sp who="SDZ3:ČeligojVojko">

               <speaker>VOJKO ČELIGOJ:</speaker>

               <p>Spoštovani gospod podpredsednik, hvala lepa za besedo. Spoštovani! Spremembe
               zakonodaje s področja lokalne samouprave so v slovenski zakonodaji postale že kar
               stalnica, saj se vse od sprejetja osnovnega zakona določbe zakona neprestano
               spreminjajo ali dopolnjujejo, ali pa so razveljavljene s strani ustavnega sodišča v
               postopku za oceno ustavnosti. Tako smo od leta 1993 bili priče kar devetim
               spremembam. Situacija pa se očitno še ne umirja, saj imamo v državnem zboru trenutno
               vložena dva zakona, ki bi želela poseči v to materijo. Pri vsem tem pa gre tudi za
               nekaj več kot samo za dopolnitev enega izmed členov zakona. Gre torej tudi za
               vprašanje razmerij posameznih vej oblasti.</p>
               <p>V poslanski skupini DeSUS smo do obravnavane dopolnitve zakona, ki ima za posledico
               opredelitev nezdružljivosti funkcije župana in podžupana s posameznimi javnimi
               funkcijami izvršilne in zakonodajne veje oblasti, skeptični. Upravne oblasti, do
               katere bi morala po mnenju predlagatelja tudi veljati nezdružljivost omenjenih
               funkcij, pa ustava ne opredeljuje. Skeptični smo zaradi oblike in vsebine, kakor jo
               podaja predlagatelj.</p>
               <p>Poslanska skupina DeSUS zagotovo ne podpira predlagane spremembe v delu, po katerem
               bi bila županska ali podžupanska funkcija nezdružljiva s sicer povečini nepoklicno
               funkcijo državnega svetnika. Po našem mnenju državni svet sicer kot del zakonodajne
               oblasti z 22 predstavniki lokalnih interesov lahko bolje in učinkoviteje zagovarja
               lokalne interese, če so v njem tudi ljudje, ki verjetno bolje ali najbolje vedo, kaj
               je za določeno občino interes. Po drugi strani pa lahko ob primerni sestavi le-ta
               tudi bolje nadzoruje delo državnega zbora, sploh če se zgodi, da v njem ne bodo več
               sedeli župani posameznih občin.</p>
               <p>Nezdružljivost funkcije poslanca in župana bi sicer najhitreje dosegli s spremembo
               zakona o poslancih, kar bi bilo priporočljivo tudi zaradi sistematičnosti ureditve. V
               poslanski skupini DeSUS menimo, da je sprememba potrebna tudi zaradi načela delitve
               oblasti, saj zakonodajalec ne more biti nekdo, ki v okviru svoje županske funkcije
               zakone tudi izvršuje. Sicer pa so s tega vidika sporne tudi nadzorne pristojnosti, ki
               jih ima državni zbor v zvezi z delom županov glede na njihovo neposredno izvolitev.
               Odgovori na ta vprašanja niso enoznačni, sami od sebe pa se tudi ne bodo pojavili, če
               ne bomo resno in dosledno opredelili razmerje med posameznimi organi. Morda bi bilo
               smiselno opredeliti kriterije, kdaj je funkcija župana lahko nepoklicna in kdajjo
               mora le-ta opravljati izključno poklicno, po vzoru nekaterih drugih držav.</p>
               <p>V poslanski skupini DeSUS bomo podprli sklep odbora, da predlog zakona ni primeren
               za nadaljnjo obravnavo, in počakali na doslednejši in bolj konsistenten zakon. Hvala
               lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Majda Potrata ima besedo za stališče poslanske skupine Združene liste
               socialnih demokratov. Prosim.</p>
            </sp>
            <sp who="SDZ3:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovana
               predstavnika vlade. Predlog zakona o dopolnitvi zakon o lokalni samoupravi ni prvi,
               ki naj bi po mnenju predlagateljev uredil vprašanje nezdružljivosti opravljanja
               izvršilnih funkcij v organih lokalnih skupnosti s funkcijami v zakonodajni in
               izvršilni veji oblasti. Zato moram v imenu poslanske skupine Združene liste socialnih
               demokratov ponoviti že večkrat povedano stališče, da se v naši poslanski skupini
               zavedamo pomembnosti tega vprašanja in večkrat smo že tudi izrekli svoje stališče o
               nezdružljivosti poslanske in županske funkcije. Vendar pa se nam pri tem zastavlja
               vprašanje, ali je v času, ko je pripravljen vladni predlog zakona o lokalni
               samoupravi, smiselno podpirati popravke samo v enem členu in na način, kakor smo mu
               priča. Vladni predlog se namreč celoviteje loteva prenove zakonskega urejanja
               širokega področja lokalne samouprave, med drugim je na novo urejeno tudi vprašanje
               nezdružljivosti funkcij, po mnenju vlade bolje od obstoječe ureditev in tudi bolje od
               obravnavanega predloga. Čeprav se predlagatelji sklicujejo na dve ustavni načeli, in
               sicer na ustavno načelo delitve oblasti ter načelo neodvisnosti in samostojnosti
               lokalne samouprave, menijo, da gre za manj zahtevne spremembe, zato predlagajo
               sprejem zakona po skrajšanjem postopku. Dosedanje izkušnje, zlasti z nezdružljivostjo
               županske in poslanske funkcije, pa kažejo na ne zelo poenotene poglede in dajejo malo
               upanja, da bi v obliki, v kakršni je dopolnitev predlagana, bila tudi sprejemljiva.</p>
               <p>Opozorilo zakonodajno-pravne službe, da predlog ne povzema veljavne ureditve
               nezdružljivosti, ko gre za predsednika vlade, predsednika republike in ministra
               ustrezno in v celoti, če se že zdi predlagateljem to potrebno, da povzema, kjer uvaja
               nove funkcije, denimo za člana in funkcionarja državnega sveta, funkcionarja v
               službah državnega zbora, funkcionarja v vladi ter funkcionarja v drugih državnih
               organih, pa je to ustavno sporno ali pa preveč posplošeno in zato premalo natančno -
               pa je temeljni razlog za to, da poslanska skupina Združene liste socialnih demokratov
               ne bo podprla predloga zakona, saj iz povedanega izhaja, da predlagatelju temeljnega
               cilja in načel zakona, kakor jih je predstavil v uvodu, v dopolnitvi 37.b člena
               zakona o lokalni samoupravi ni uspelo zajeti. Rešitev, ki omejuje nezdružljivost
               samona župansko in podžupansko funkcijo, je preozka, kajti če naj bi bil širši namen
               zakona doseči absolutno nezdružljivost, ki temelji na koliziji interesov, bi se moral
               nanašati na vse občinske funkcionarje, torej tudi na občinske svetnike, seveda vedno
               takrat, kadar gre za nezdružljivost s funkcijo poslanca. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala vam. Stališče poslanske skupine Slovenske nacionalne stranke bo predstavil
               kolega Sašo Peče. Prosim. Prišlo je do spremembe kolega Zmago Jelinčič Plementi,
               prosim, imate besedo.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Najprej se zahvaljujem, da gospodu Pečetu niste dovolili, da bi povedal
               stališče poslanske skupine, vendar je to razumljivo, kajti v Združeni listi socialnih
               demokratov in v Liberalni demokraciji, kadar vam godi, ste pripravljeni potrditi vse
               in imeti podvajanje, potrojane, početverjanje vsake funkcije, samo da bi lahko bolj
               vlekli za nos in še za kaj drugega slovenske volivce in pa državljane.</p>
               <p>Mi smo vložili ta zakon oziroma predlog zakona o dopolnitvi zakona o lokalni
               samoupravi zato, da bi se izognili ravno tisti hidri, ki se ji reče prevelika oblast.
               In gospodje iz vladajoče koalicije LDS in Združene liste socialnih demokratov, vi
               imate preveč oblasti, zlorabljate jo, goljufate in ne vem, kaj še vse počnete v imenu
               te vaše oblasti. In ravno tako zdaj gospod iz pridodane koalicijske stranke Združene
               liste in DeSUS ne dovoli, ne dovoli, da bi poslanski kolega, gospod Peče, povedal kaj
               več o tem zakonu. Izgovarjate se, da boste drugje uredili bolje in zakaj niste tega
               drugje že uporabili in tega bolje že naredili pred časom! Ali zdaj bi pa nekaj delali
               zadnji trenutek, zato ker se volitve bližajo, zato ker vam pada medijska podpora,
               zato ker so vas državljani in državljanke ter volivci in volivke počasi začeli
               spregledati, in videti, da za vami ne stojijo principi in načela, ampak lastne
               koristi, ki jih poskušate na ta ali oni način vnovčiti. Mora reči, da zelo uspešno
               zaenkrat. Upam, da se bo oblast spremenila, in upam, da bomo tiste, ki so bili samo
               proklamativno za dobrobit slovenskega naroda, lahko poklicali enkrat tudi pred
               ustrezne organe in jim izprašali vest in pa malo pregledali denarnice, ki so se pri
               nekaterih z neznosno lahkotnostjo odebelile.</p>
               <p>Nujno potrebno bi bilo spremeniti zakon v tem segmentu, da župan ne more biti tudi
               poslanec. Kljub temu da Slovenska nacionalna stranka ima župana, ki je tudi poslanec,
               se tudi gospod Barovič strinja s tem, da je neustrezna rešitev, ki podvaja funkcije.
               Ne more nekdo govoriti in zagovarjati interese lokalnih skupnosti in obenem
               zagovarjati interese države. Zadeve so v opreki. Ne gresta skupaj ti dve zadevi in
               zato bi bilo potrebno to urediti. Vendar - ne! Ker imate takšno število poslancev, ki
               so obenem tudi župani, seveda, ne boste odstopili od oblasti, ki vam je tako
               zasladila življenje. Upam, upam, da bodo volivci to spregledali! Čeprav mislim, da
               gospoda novinarji tega verjetno ne bodo objavili, tako kot ne objavijo še marsičesa,
               ker pač gospodarje je treba poslušati. Žal, tudi na tem segmentu se še vedno vidi
               nekakšna tista servilnost slovenskega naroda, ki je precej prisotna pri marsikom.
               Žal.</p>
               <p>Mislim, da je smiselno, da bi se zakon sprejel. Vendar kot kaže, govorim tukaj v
               prazno. Govorim v prazno zato, ker je težko sestopiti z vej na katerih se tako lepo
               sedi, na katerih se tako daleč vidi in s katerih se z iztrebki lahko onesnaži vse
               tiste pod seboj. To je pač običajna stvar, ki jo uporabljate vedno in povsod. Zato
               navkljub temu da ne boste sprejeli tega zakona, zakon je smiseln, zakon je potreben,
               zadeva je potrebna, da bi jo uredili. Vem, da je ne boste, ker je nočete, potem bi si
               odrezali marsikakšen košček tistega, kar spravljate sem, tja, levo, desno, na ta ali
               drug način; ampak vendar, zakona je potreben, zakon bi moral biti izglasovan, delate
               pa tako ali tako samo in zgolj za lastne koristi. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, spoštovani kolega Zmago Jelinčič Plemeniti. Kadarkoli bom pri kateri drugi
               stranki naredil izjemo in kršil poslovnik, me na to opomnite. Tokrat sem pač ravnal
               tako, kot govori poslovnik. Besedo ima Marko Diaci za stališče poslanske skupine
               Stranke mladih Slovenije. Prosim.</p>
            </sp>
            <sp who="SDZ3:DiaciMarko">

               <speaker>MARKO DIACI:</speaker>

               <p>Hvala za besedo. Po dobrih dveh mesecih predlagatelj zakona tudi na podlagi
               ugotovitev in izgovorov pri obravnavi sprememb zakona o volitvah v državni zbor
               predlaga spremembo zakona o lokalni samoupravi, saj so na to opozarjali tako
               predstavniki vlade kot večina poslanskih skupin. Kot vidimo tudi ta predlog zakona,
               kljub temu da je vsebinsko pravilno umeščen, nima zadostne podpore. Tudi zato bomo v
               poslanski skupini Stranke mladih Slovenije ponovno poudarili, kar smo že predstavili
               pri obravnavi vsebinsko enakega predloga na 30. redni seji državnega zbora.</p>
               <p>V Stranki mladih Slovenije podpiramo predlog zakona, ki določa nezdružljivost funkcij
               župana in podžupana občine s funkcijo poslanca državnega zbora Republike Slovenije
               takoj, in ne kalkulativno šele leta 2006 ali kasneje, predvsem v želji, da končno
               naredimo jasno mejo med izvršilno in zakonodajno vejo oblasti. Po ustavi je poslanec
               predstavnik vsega ljudstva in ni omejen le z mejami lastne občine. To pogojno rečeno
               neustavnost parlamentarne stranke dopuščate že od osamosvojitve dalje, seveda, strogo
               preračunljivo in v skladu z ozkimi strankarskimi potrebami, tako da lokalne paradne
               konje uvrščate na listo kandidatov za poslance v državni zbor. To v praksi pomeni, da
               župani poleg predvolilnega trošenja lokalnih proračunov za županske volilne kampanje
               to pridno počno še v okviru državnozborskih. Seveda to, da v obilici dela, ki ga
               imajo v dveh službah in se zaradi tega pospešeno posvetijo delu občine tudi tedaj, ko
               se bližajo volitve, ne bi bilo nič narobe, če bi to pomenilo, da bi bili ti projekti,
               na katerih potem tik pred volitvami režejo trakove, odraz dejanskih potreb večine.
               Temu v večini primerov ni tako in tudi zato občine zapadejo v velike likvidnostne
               težave vsake dve leti, najprej pred lokalnimi in nato čez dve leti še pred
               državnozborskimi volitvami.</p>
               <p>V Stranki mladih Slovenije bomo predlog zakona podprli, zavedujoč se tudi tega, da
               je razlika biti župan v občini z nekaj sto prebivalci in biti župan v občini z deset
               tisoč in več prebivalci in da ste v vseh parlamentarnih strankah, razen te, ki zakon
               predlaga, že zdavnaj trdno fiksirali župane iz različnih strank kot prioritetne
               kandidate za poslance v državni zbor in da boste zaradi tega temu predlogu
               nasprotovali in se izgovarjali, da bo to storjeno čez ne vem koliko let. Tako očitno
               tudi naši glasovi ne bodo bistveno zmanjšali velike razlike, ki ostajajo do potrebne
               večine za sprejetje tega zakona.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Še stališče poslanske skupine Slovenske ljudske stranke in Franci
               Rokavec ima besedo.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo, gospod predsedujoči. Predstavniki vlade, kolegice, kolegi! Vsebina
               predloga zakona je dopolnitev 37.b člena zakona o lokalni samoupravi z novim prvim
               odstavkom, ki naj bi urejal nezdružljivost funkcije župana in podžupana s funkcijo
               predsednika republike, predsednika vlade, poslanca, predsednika, člana in
               funkcionarja državnega sveta, ministra, državnega sekretarja, funkcionarja v službah
               državnega zbora, funkcionarja vlade ter funkcionarja v drugih državnih organih.
               Predlagatelji so predlog za dopolnitev zakona o lokalni samoupravi oprli na
               ugotovitev da po slovenski ustavni ureditvi ni združljivo hkratno opravljanje funkcij
               v zakonodajni in izvršilni veji oblasti, in predlog utemeljili z ustavnim načelom
               delitve oblasti, v okviru katerega je poudarjena samostojnost zakonodajne, izvršilne
               in sodne veje oblasti, ter načelom neodvisnosti in samostojnosti lokalne samouprave.
               Predlagatelj želi urediti nezdružljivost občinskih funkcij s funkcijo zakonodajne in
               izvršilne veje oblasti, kjer so poskušali predlagatelji zakona urediti nesistemsko,
               saj medsebojnonezdružljivost javnih funkcij ureja ustava Republike Slovenije in vrsta
               zakonov.</p>
               <p>Glede nezdružljivosti člana državnega sveta z županom in podžupanom je predlagana
               ureditev celo ustavno sporna <stage>(100. člen ustave)</stage>, saj državni svet sestavljajo v
               večini predstavniki lokalnih interesov, kar pomeni, da je državni svet ustanovljen
               kot predstavniški organ predvsem lokalnih interesov. Član državnega sveta je torej
               tisti, ki mora in zaradi aktivnega sodelovanja in poznavanja lahko predstavlja
               interese lokalne skupnosti. Te interese lahko zastopa samo, če je njen aktivni član,
               tako pravi tudi zakonodajno-pravna služba. Funkcija člana državnega sveta je častna,
               torej nepoklicna.</p>
               <p>Predstavniki zakonodajno-pravne službe so opozorili tudi na določbo, ki omenja
               funkcijo predsednika republike, in dejstvo, da je njegova funkcija v skladu z ustavno
               ureditvijo nezdružljiva z vsako javno funkcijo in poklicem, kar govori 105. člen
               ustave, in je zakon o lokalni samoupravi ne more urejati.</p>
               <p>Izpostavili bi tudi nezdružljivost funkcije poslanca in župana, ki svoje delo
               opravlja nepoklicno. Nezdružljivost funkcije poslanca in župana, ki svojo funkcijo
               opravlja poklicno, je že uveljavljena. To je urejeno na podlagi drugega odstavka 82.
               člena ustave in konkretizirano v 10. členu zakona o poslancih. Ob tem bi želeli
               izpostaviti, da nezdružljivost hkratnega opravljanja poslanske in županske funkcije
               nepoklicno v Evropski uniji izrecno prepovedujeta samo dve državi, in sicer Grčija in
               Irska. Smiselnost sedanje ureditve, ki dopušča, da lahkoposlanec hkrati tudi
               neprofesionalno opravlja župansko funkcijo, je utemeljena tudi z majhnostjo
               Slovenije. Kot majhna država namreč potrebujemo neposreden stik z lokalno
               usmeritvijo, ki ga omogoča prav hkratno opravljanje teh dveh funkcij. Kaj bi se
               dogajalo s to državo, če ne bi imela v državnem zboru vsaj toliko stika tudi z
               lokalno samoupravo do sedaj? Namreč, predlagana rešitev pomeni popolno odtujitev
               problematike lokalnega okolja od državnega. To je za Slovensko ljudsko stranko
               nesprejemljivo in menimo, tudi za ureditev države Republike Slovenije.</p>
               <p>Menimo, da nezdružljivost omenjenih funkcij vodi k stanju, kjer bi s strani državnega
               zbora lahko prihajalo do nezadostnega poznavanja in zato nerazumevanja situacije na
               lokalni ravni. Poslanci, ki so hkrati tudi župani, nepoklicno seveda, so pomembna vez
               med dogajanjem in poznavanjem lokalne problematike in lahko v dobršni meri
               pripomorejo k reševanju in oblikovanju ustreznih rešitev v zakonodajni veji oblasti.
               Se pa zato sami odločijo, ali so sposobni opravljati obe funkciji hkrati; volivci pa
               imajo možnost, da na vsakih volitvah, tako županskih kot tudi državnozborskih,
               povedo, ali so zadovoljni s hkratnim opravljanjem obeh funkcij določenega
               posameznika.</p>
               <p>V poslanski skupini Slovenske ljudske stranke predloga zakona ne bomo podprli, ker
               menimo, da tudi s tega vidika, ali je župan, ali je svetnik ali ni nič, vsak lahko v
               okviru svojih možnosti tudi lobira za lokalno okolje. In v korist države je, da
               ohrani vez z lokalno ravnijo. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Rokavec. To so bila stališča poslanskih skupin. Kolega Peče ima
               proceduralni predlog. Prosim.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani predsedujoči, jaz vas le prosim v imenu politične higiene, da glede na to,
               da imamo še 25 minut časa, ki bo drugače ostal neizkoriščen, kajti dejstvo je, da se
               naslednja točka začne ob 15. 20 uri ne glede na karkoli, da omogočiti predlagatelju
               zakonu, posebej v primeru, kadar zakon govori o nespoštovanju ustave in pa o
               morebitnem kršenju načela delitve oblasti, da poda tu nekajminutno obrazložitev k
               predlogu zakona. Govorimo o izjemno pomembnem zakonu, ki se odraža tako v normativnem
               delu ustave kakor v osnovni načelni delitvi oblasti v naši državi.</p>
               <p>Posebej, še enkrat poudarjam, ne glede na to, ali mi boste dovolili kot predlagatelju
               zakona besedo ali ne, državni zbor bo nadaljeval šele čez 25 minut; torej ničesar ne
               zgubimo v tem trenutku, če omogočite, da popravimo napako, ki je dejansko nastala 12
               sekund na naši strani, ampak in dejstvo je tudi, da je ta državni zbor in pod vašim
               vodstvom in pod katerimkoli drugim vodstvo tudi vladi Republike Slovenije, kadar je
               bila predlagatelj posameznih zakonov, omogočil, da so začeli točko z enominutno,
               recimo temu, zapoznitvijo. Prosim vas, če to omogočite.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala, za vaš podan predlog. Do sem je potekalo vse v skladu z poslovnikom 134.
               členom, drugim in tretjem odstavkom. Vaš proceduralni predlog pa razumem kot
               dobronameren. Sprašujem prisotne poslance in poslanke, ali ima kdo proti, da teh pet
               minut, ki jih sicer imamo na voljo, izrabimo še vendarle za to uvodno predstavitev?</p>
               <p>Po tretjem odstavku 134. člena, pet minut kolega Peče, izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni, jaz se vam zahvaljujem za to možnost, dovolite pa še dve, tri
               besedi okoli samega zakona.</p>
               <p>Ideja o nezdružljivosti opravljanja funkcije med županom in poslancem ni nova, to je
               dokaj stara ideja v Slovenski nacionalni stranki, sam cilj zasledujemo od leta 1994.
               Cilj smo poskušali reševati v okviru treh zakonovzakon o volitvah v državni zbor,
               zakon o poslancih, zakon o lokalni samoupravi. Vedno pa, katerikoli zakon smo dali v
               obravnavo, je bilo mnenje večine v tem državnem zboru in pa vladi Republike
               Slovenije, da je napačna vsebina naslova. Ampak poskušali smo materijo opredeliti v
               vseh treh možnih zakonih; torej, tudi argument, da se tokrat lotevamo napačnega
               zakona, ne more po naši oceni držati, ker smo izkoristili vse možnosti.</p>
               <p>Zakaj v Nacionalni stranki ocenjujemo, da je nesprejemljiva obstoječa ureditev?
               Prvič, zaradi razloga, kajti, smo prepričani, da je zbirateljstvo različnih državnih
               funkcij ali pa lokalnih funkcij nesprejemljivo. Da osebe ne bi smele oziroma da se
               osebe ne bi smele podvajati v različnih funkcijah; in pa drugo, kar je pomembnejše,
               zaradi določil ustave Republike Slovenije. Po naši oceni in pa po oceni pravne stroke
               ustava Republike Slovenije zahteva izvrševanje državne oblasti na podlagi delitve
               oblasti na zakonodajno, izvršno in pa sodno. To narekujejo uvodne določbe
               normativnega dela ustave o demokratičnosti države. Skratka, oblast mora biti deljena
               in pa uravnotežena. Ravno z delitvijo oblasti je poskušal ustavodajalec, ko je pisal
               ustavo, doseči ta način. Kajti dejstvo, če bo oblast deljena in pa uravnotežena, bo
               preprečena možnost zlorabe oblasti. Dejstvo pa je, da smo danes vse prevečkrat priča
               zlorabi oblasti.</p>
               <p>Žal, res je, pa je ustavno določilo, vsaj kolikor spremljamo iz dogajanja po letu
               1992, nedorečeno oziroma je ustavodajalec bil prepričan, da bomo zakonodajalci dovolj
               modri, da bomo znali brati ustavo v uvodnih določilih - torej delitve oblasti. Kar se
               je izkazalo, da ta državni zbor niti prejšnji državni zbor ni dovolj moder, da bi
               dojel vsebino in pa zahtevo ustavodajalca iz osnovnega teksta ustave Republike
               Slovenije.</p>
               <p>Zakonodajno funkcijo v Republiki Sloveniji opravlja državni zbor, ki ga sestavljamo
               predstavniki vsega ljudstva. Govor predstavnika Slovenske ljudske stranke je šel v
               smislu, da je naša naloga zagotavljanje in pa izvajanje izključno lokalnih interesov.
               Dejstvo je, da je po slovenski zakonodaji in pa ustavni ureditvi zastopanja lokalnih
               interesov, torej občine, po ustavi prepuščeno in zagotovljeno s sestavo in
               pristojnostmi državnega sveta. Zato imamo pri nam tako imenovani drugidom odločanja;
               da so predstavniki lokalnih skupnosti v državnem svetu.</p>
               <p>Načelo delitve oblasti po naši oceni zahteva natančni razdelitev pristojnosti med
               zakonodajno in izvršno vejo oblasti. Prav tako pa ustava določa funkcionalno
               neodvisnost. In funkcionalne neodvisnosti med županom in poslancem oziroma
               zakonodajno in izvršno funkcijo v tem momentu ni. In namen Slovenske nacionalne
               stranke je, da to prakso prekinemo. Dejstvo je, da so del izvršne oblasti tudi
               lokalne skupnosti. In dokler si spoštovani poslanci in pa poslanke tega ne boste
               hoteli priznati, toliko časa bo nad nami viselo izkoriščanje načela delitve oblasti.
               Z drugimi besedami: ne bo delitve oblasti, ampak bo oblast tudi na področju izvršilne
               in zakonodajne veje oblasti povezana. To, da pa jesodstvo tako ali tako povezano že z
               izvršilno vejo oblasti, pa vidimo tudi iz zadnjega dogajanja. Po naši oceni, seveda,
               je lokalna skupnost del sistema izvršilne oblasti, saj tako kot vlada in neposredna
               država izvršujejo naloge in to ne le lokalne predpise, ampak tudi državne predpise in
               zakone. In tukaj notri se skriva osnovna dikcija tudi za tiste, ki nikakor nočejo
               priznati, da lokalne skupnosti spadajo pod izvršno vejo oblasti. Po naši oceni, tako
               v primeru hkratnega opravljanja županske in poslanskefunkcije, prihaja do absurdne
               situacije, ko si župani v vlogi poslancev sami postavljajo pravila. In to je v
               nasprotju z ustavno ureditvijo Republike Slovenije.</p>
               <p>In dejstvo je, da če izhajamo iz ustave Republike Slovenije ali pa dosedanjega
               delovanja tega državnega zbora, se lahko izkaže samo dvoje. Prvič, po prepričanju
               Ljudske stranke, da je nepotreben državni svet, kajti če je državni zbor tu
               <gap n="..."/><stage>/Opozorilni znak za konec razprave./</stage><gap n="..."/> namenjen za to, da izvaja naloge lokalne
               skupnosti, potem ne smemo imeti državnega sveta. Slovenska nacionalna stranka je to
               predlagala, pa ste bili proti. Ko izberemo edino drugo opcijo kot solucijo, kot
               rešitev, torej nezdružljivost opravljanja županske funkcije - ste zopet proti. Torej,
               kaj naj poslanec, poslanska skupina naredi v tem državnem zboru, da bo zagotavljala
               oziroma izvajala ustavo v takšnih predpisih, kakršnim je ustava namenjena? Ocenjujem,
               da se bo tudi danes pokazalo, da ustava več ni tisti akt, ki bi moral biti. Žal
               ustavo vse prepogostokrat izigravate. Ustava pa bi seveda morala biti tisti temeljni
               akt, ki bi nudil tako zavetje ostali zakonodaji kot seveda zavetje vsem nam, kadar
               iščemo pravno državo. Izhajajoč iz tega, zakone in pa ustavo si razlagate in pišete
               zgolj zaradi trenutne potrebe. V temu momentu oziroma do sedaj pa bi morala biti
               ločena izvršilna oblast in zakonodajna, prav tako pa ločena poslanska funkcija od
               županske funkcije. V Nacionalni stranki vam ponujamo to rešitev, zgolj zaradi tega,
               da bi preprečevali korupcijo oziroma nepravilnosti, odločitev pa je seveda vaša.
               Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin in tudi še uvodna obrazložitev
               predlagatelja. O predlogu sklepa matičnega delovnega telesa bomo v skladu s časovnim
               potekom seje odločali danes ob 18. uri in 30 minut. Prekinjam to točko dnevnega reda.
               Ob 15. uri in 20 minut bomo nadaljevali z delom, s 3. točko dnevnega leta. Do takrat
               kratka pavza. Hvala vsem za sodelovanje.</p>
               <stage type="time">(Seja je bila prekinjena ob 15.04 uri in se je nadaljevala ob 15.21 uri.)</stage>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Prehajamo na <title>3. TOČKO DNEVNEGA REDA</title>, to je na <title>DRUGO OBRAVNAVO PREDLOGA ZAKONA O SPREMEMBI ZAKONA O TRGOVINI.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               mag. Janezom Drobničem. Prosim kolegice in kolege, da se umirijo tam na desni, da
               lahko nadaljujemo delo. V naši sredi pozdravljam Janeza Trčka, državnega sekretarja v
               ministrstvu za gospodarstvo. Besedo pa dajem mag. Janezu Drobniču za dopolnilno
               obrazložitev predloga zakona. Prosim.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Dober dan, spoštovane kolegice in kolegi, predstavniki vlade! Spremembe zakona o
               trgovini. Ustavno sodišče Republike Slovenije je že pred več kot letom dni naložilo
               državnemu zboru Republike Slovenije, da uredi odpiralni čas trgovin in popravi
               tedanje neustavno zakonsko besedilo. Rok se je potem tudi iztekel lansko leto, vendar
               ne vlada, ne vladajoča koalicija niso pripravili zakonskega besedila, novele zakona,
               ki bi odpravilo takšno stanje.</p>
               <p>V Novi Sloveniji smo pripravili besedilo in takrat tudi vložili zakon, ki je šel tudi
               v postopek sprejemanja. Zaradi neaktivne vloge ministrstva za gospodarstvo, ki je
               svojo vlogo preprosto preložilo na socialne partnerje, do rešitve ni prišlo in ni
               moglo priti. Socialni partnerji se niso dogovorili. V prvi vrsti ne zaradi
               Gospodarske zbornice Republike Slovenije, ki ni bila pripravljena sprejeti takšne
               odločitve, ki bi bila skladna, ki bi usklajevala interese lastnikov trgovin,
               prodajalce in pa potrošnike. Prisluhne raje predvsem dvema ali trem trgovcem,
               veletrgovcem, ki so postali pravzaprav njeni dirigenti. Postala je ojetnica uligarhov
               in paradržavna tvorba. S sedanjimi razmerami niso zadovoljni ne zaposleni v trgovini,
               pa tudi ne ostali trgovci, saj jih je samovolja dveh ali treh njihovih konkurentov
               prisilila v nepotrebno odpiranje trgovin ob nedeljah in praznikih, povzročila višje
               stroške, ki so jih v končni konsekvenci prevalili na nas kupce.</p>
               <p>Sedanja neurejenost v Sloveniji ne koristi nikomur. Državljani nočemo postati
               služabniki trgovcev, trgovskih mogotcev, zato predlagamo takšno ureditev, ki bo
               uskladila vse tri strani, delodajalce za dostojno tržno priložnost, za
               racionalizacijo stroškov, kupce s primerno dostopnostjo, vendar pa ne nakupomanijo in
               delavce, zlasti prodajalke, s pravico do počitka, dostojanstva, če že ne upravičenega
               družinskega življenja. V Sloveniji imamo sedaj najbolj neurejene razmere v naši
               soseščini, celo v sosednjih državah so aktivno pristopili k reguliranju odpiralnega
               časa. Na žalost tudi zakonodajno-pravna služba in ustavno sodišče nista opravila
               svoje naloge tako, kot bi bilo treba, v času, ko je sindikat predlagal referendum. Z
               neprestanimi manevri sta izpodbijala predlog sindikatov, ki so predložili
               referendumsko vprašanje, zato je referendumsko vprašanjena koncu ostalo okleščeno.
               Bodimo jasni. Predvsem zaradi neaktivne vloge gospodarskega ministrstva in ker se
               socialni partnerji niso uspeli uskladiti glede minimalnih točk, so bili sindikati
               primorani sprožiti to vprašanje. Referendum je bil torej nepotreben, bil je pa nujen.
               In nazadnje smo prišli do iste rešitve kot na začetku, ki bi jo lahko imeli pred enim
               letom, seveda če bi bila volja v tem državnem zboru. In celo več možnosti bi imeli,
               sedaj smo pač vezani na referendumsko voljo, ker smo dolžni izpolnjevati odločitev,
               ki so jo sprejeli državljani Republike Slovenije, ne glede na število udeleženih na
               referendumu, da ne bi kdo kakorkoli relativiziral. Zato tudi odpiralnih časov v
               turističnih krajih in podobno, če bi že temu ugodili, pač ni možno urediti.</p>
               <p>Zakonsko besedilo je sedaj nekoliko drugačno od tistega, ki smo ga predlagali v Novi
               Sloveniji. Zavzemali smo se za to, da so lahko odprte trgovine določeno število
               nedelj in praznikov ne glede na prodajni asortiman in ne glede na velikost, kar je
               lažja in enostavnejša rešitev ter podobna drugim državam v soseščini in večini
               evropskih držav.</p>
               <p>Žal, zakonsko besedilo, takšno kot je, zaradi zapletov, ki so se dogodili na odboru
               za gospodarstvo, ni tako usklajeno, da bi bilo docela skladno z referendumsko voljo,
               pa niti ne tako, kot je besedilo zakona, ki smo ga sprejemali. Zato pričakujem
               vložitev uskladitvenih amandmajev, ki jih boste poslanke in poslanci tudi podprli, v
               nasprotnem primeru je zakonsko besedilo neuporabno. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala za uvodno obrazložitev. Predlog zakona je obravnaval odbor za gospodarstvo kot
               matično delovno telo. Predsednik odbora, gospod Feri Horvat, bo predstavil poročilo
               odbora. Prosim.</p>
            </sp>
            <sp who="SDZ3:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Državni sekretar, kolegice in kolegi, gospe in
               gospodje! Pred sabo imate zelo podrobno in temeljito napisano poročilo o obravnavi
               predloga zakona skupine poslancev s prvopodpisanim mag. Janezom Drobničem. Zato se
               bom omejil v tej predstavitvi samo na nekatera vprašanja.</p>
               <p>Odbor za gospodarstvo je obravnaval predlog zakona prvič na 39. seji 26.6.2003.
               Glede na dano pobudo za razpis predhodnega zakonodajnega referenduma je takrat
               sprejel sklep, da preloži obravnavo predloga zakona in počaka na izid referenduma, s
               čimer so soglašali tudi predlagatelji referenduma. To se je tudi zgodilo.</p>
               <p>Glede na dejstvo, da se je vsebina referendumske odločitve v nekaterih točkah
               razlikovala od vsebine predloženega zakona, na kar je opozorila tudi
               zakonodajno-pravna služba, sem za čim boljšo pripravo seje odbora in pa seveda tudi
               zbora pisno že 25.9., referendum je bil 21.9., pozval pristojne oziroma
               zainteresirane organe oziroma subjekte in jih zaprosil za mnenja oziroma stališča o
               eventualnih odprtih vprašanjih v zvezi z zakonom in izidom referenduma. Odbor je bil
               tako seznanjen z mnenjem zakonodajno-pravne službe državnega zbora, sindikata
               delavcev trgovine Slovenije, združenja za trgovino pri gospodarski zbornici in
               sindikata trgovine Slovenije, Konfederacije sindikatov 90.</p>
               <p>Odbor je na 44. seji 13. januarja tega leta nadaljeval razpravo in odločanje o
               predlogu zakona. Odbor je bil pred tem seznanjen z amandmajem poslanca mag. Drobniča,
               predlogi za amandmaje odbora za gospodarstvo, ki jih je v imenu skupine poslancev
               predstavil na seji poslanski kolega mag. Blaž Kavčič, ter s predlogi za amandmaje k
               istim členom, ki jih je odboru na začetku seje posredoval sindikat delavcev trgovine.
               Spomnil bi še na to, da je en amandma predlagalo kot amandma odbora tudi združenje za
               trgovino, glede uveljavitve zakona.</p>
               <p>Na seji odbora za gospodarstvo je posredovano mnenje Vlade Republike Slovenije k
               predlogu zakona oziroma k amandmaju poslanca kolega Drobniča in predlog za amandma
               odbora k 6. členu, ki se nanaša na podzakonski akt o nujnih življenjskih artiklih.
               Odbor je po daljši razpravi sprejel amandmaje k 1. členu za novi 1.a člen,
               podzakonski akt, in pa k 2. členu, ki je zelo pomemben, to je rok za uveljavitev
               oziroma za uporabo zakona, predlog 15.9.2004, s čimer tudi sledimo zakonskemu roku za
               uveljavitev referendumsko izražene volje in pa potem še amandma redakcijske narave k
               naslovu. Na podlagi sprejetih amandmajev je pripravljen dopolnjen predlog zakona, ki
               ga imate pred sabo.</p>
               <p>Dovolite mi, da na koncu rečem še nekaj, kar je zelo pomembno. Po seji odbora je
               zakonodajno-pravna služba napovedala dodatno mnenje k tretji obravnavi predloga
               zakona zaradi ugotovljene neusklajenosti, in sicer, prvič, v 1. členu, povezano s
               spremembo 17. člena zakona - določba drugega odstavka. Drugič, v 19 členu, glede
               pristojnosti oziroma ukrepov inšpekcij. In tretjič, v 22. členu sankcije oziroma
               prekrški. Na podlagi takega mnenja, predvidevam, da ga bomo dobili, bo potreben
               uskladitveni amandma k omenjenim členom. S tem bo možno in bodo dani pogoji za
               obravnavo in sprejem zakona ta četrtek. Hvala lepa za pozornost.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa, predsednik odbora. Sledijo stališča poslanskih skupin. Najprej poslanska
               skupina Nove Slovenije, besedo ima mag. Janez Drobnič.</p>
            </sp>
            <sp who="SDZ3:DrobničJanez">
               <speaker>MAG. JANEZ DROBNIČ:</speaker>
               <p>V poslanski skupini Nove Slovenije bomo zakon podprli, ker odpravlja
            neustavno stanje in ker smo dolžni izpolnjevati referendumsko voljo, čeprav se z vsemi
            rešitvami ne strinjamo. Zagotovo se ne strinjamo s takšnim rokom uveljavitve, pa tudi še
            z nekaterimi drugimi rečmi, vendar kakor koli je že, boljše tako, kot pa nikakor.</p> 
               <p>
               Naše pravilo je, da se odpiralni časi uredijo tako, da se zagotovi skladnost med
               interesi lastnikov, prodajalcev in pa potrošnikov oziroma porabnikov. Očitno je, da
               so imeli v prvem besedilu, pred letom in pol, ključno vlogo dva ali trije trgovci, ki
               imajo tudi sicer moč na gospodarski zbornici. V zvezi s tem se je treba resno
               vprašati o mestu gospodarske zbornice, njenem obveznem združevanju in potem tudi
               hkratni vlogi socialnega partnerja. Kolikor imamo v naši državi obvezno združevanje
               oziroma članstvo, potem seveda to ni skladno v smislu statusa socialnega partnerstva.
               Potem je pač trebi najti nekoga drugega, ki bo na bazi svobode, lastne odločitve
               postal enakopraven socialnemu partnerstvu. V Novi Sloveniji tudi trdimo, da sindikati
               ne morejo prevzeti takšne odgovornosti v smislu odpiralnega časa trgovin. So ga pa v
               tem našem primeru zato, ker so bile opuščene vse aktivnosti in pristojnosti tistih,
               ki bi morali v prvi vrsti pripraviti primerno besedilo. Poseganje v avtonomne pravice
               o odpiranju, zlasti pa uradnih urah, seveda ni mesto sindikatov. Sindikatov mesto so
               predvsem tarife, delovni pogoji in podobno.</p>
               <p>Nekateri trgovci vidijo v odpiralnem času ob nedeljah in praznikih priložnost, da
               zlomijo male trgovce, ki ne morejo zagotoviti ustreznega in racionalnega razporejanja
               delovne sile. Vsak trgovec ve, da zmaga tisti, ki je prvi uvedel odprtje ob nedeljah
               in praznikih, sčasoma vendar z zamudo mu sledijo ostali. Na koncu se izkaže da se ob
               siceršnji relativno enaki kupni moči prebivalstva povečajo stroški trgovin zaradi
               številčnejše delovne sile in materialnih stroškov, ki se trošijo v teh dneh, na koncu
               pa prek višjih cen prevalijo na kupce.</p>
               <p>V Novi Sloveniji se zavzemamo za šestdnevni delavnik oziroma odpiralni čas z
               izjemami, nevtralnimi izjemami, ki morajo biti jasno opredeljene, zato da se
               zagotovijo tiste minimalne potrebe potrošnikov in, da je to še zdržno z zaposlenimi
               in tudi interesi trgovcev. Mi se zavzemamo za ureditev,ki je podobna v drugih
               državah, srednjeevropskih državah predvsem. Omejitev je potrebna in smiselna zaradi
               javnega interesa. Če ima lahko Francija urejen odpiralni čas, podobno kot pri nas,
               ali pa Nemčija še bolj rigorozen, tudi München, ki je v Nemčiji, lahko čisto dobro
               preživi tudi vse turistične navale. Potem lahko tudi Slovenija na podoben način
               regulira odpiralni čas in zagotovi izpolnitev potreb potrošnikov, pa seveda tudi na
               drugi strani za socialno in zaposlovalno varnost zaposlenih. Pomembno je, da smo
               usklajeni z odpiralnim časom z ostalimi evropskimi državami, zlasti sedaj, ko
               vstopamo med njih in ko bodo padle bariere, meje, s čimer bo prostor postal enoten.
               Tudi potreba po usklajenih odpiralnih časih se bo pojavila, po večji skladnosti. Zato
               nas v Evropi s temi liberalističnimi načini, ki smo jih imeli, ne smatrajo kot neke
               zrele inovatorje.</p>
               <p>V Novi Sloveniji se torej ne strinjamo s takšnim rokom za polno uveljavitev zakona,
               čeprav se zavedamo, da je potreben določen čas za preureditev nekaterih trgovin in za
               pripravo novega pravilnika. To bi se dalo urediti vsaj v treh mesecih. Nedopustno je,
               da smo za uresničitev ustavne odločbe potrebovali pravzaprav skoraj dve leti. Hvala
               lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Bojan Kontič ima besedo za predstavitev stališča poslanske skupine
               Združene liste socialnih demokratov.</p>
            </sp>
            <sp who="SDZ3:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavnik vlade, kolegice in kolegi! V
               poslanski skupini Združene liste socialnih demokratov bomo podprli predlog zakona, ki
               bo uzakonil na referendumu izraženo voljo volivk in volivcev, kot ga je izoblikoval
               odbor za gospodarstvo, ob sodelovanju vseh prizadetih skupin, seveda z dodatkom
               manjkajočih odstavkov.</p>
               <p>Kot stranka smo vseskozi podpirali pogajanja delojemalcev in delodajalcev glede
               odpiralnega časa trgovin, ki naj bi tudi z zakonsko regulacijo odpiralnega časa
               zaposlenim v trgovini omogočil normalno delo in življenje. Pričakovali smo, da bo
               vendarle dosežen dogovor sindikatov in delodajalcev, ki bi izpolnil pričakovanja
               zaposlenih, trgovcev, pa tudi potrošnikov in lokalnih skupnosti glede izjem, ki so
               nujne zaradi različnih pogojev njihovega razvoja, brez referenduma. Žal se pogajanja
               niso pozitivno izšla in imeli smo referendum, na katerem so volivke in volivci, ki so
               tudi potrošniki, jasno izrazili voljo o omejitvi odpiralnega časa prodajaln, ki jo
               moramo preliti v zakon.</p>
               <p>Gotovo ni optimalnih rešitev, ki bi zadovoljile vse različne interese, ki so se do
               sedaj izrazili v številnih razpravah o zakonu in na samem referendumu, a v Združeni
               listi socialnih demokratov menimo, da je predlagana rešitev možna pot, kako uzakoniti
               izraženo voljo na referendumu. Vprašanje pa je, ali bo tako uzakonjena volja tudi
               dolgoročna rešitev vprašanj, zaradi katerih smo šlina referendum. Verjetno bo
               prihodnost zahtevala tudi iskanje boljših rešitev, ki jih bo potrdilo tudi življenje.</p>
               <p>V Združeni listi socialnih demokratov smo menili, da bi koncept dežurnih prodajaln
               bil boljši, saj bi omogočil zadovoljiti interese zaposlenih in tudi potrebe
               potrošnikov na osnovi možnih in potrebnih izjem, ki jih zahteva življenje. Za
               Združeno listo socialnih demokratov je bilo vprašanje obratovalnega časa trgovin v
               prvi vrsti vprašanje delavskih pravic in ne krščanske tradicije proste nedelje, kakor
               so mnogi poskušali prikazati osnovni problem odprtosti ali zaprtosti trgovin ob
               nedeljah. Če gre na eni strani za interes kapitala po kar največjem dobičku in
               morebiti tudi potrošnikov o stalnem dostopu do potrebnih dobrin brez kakršnihkoli
               omejitev, gre na drugi strani za pravice delavcev do normalnega in zdravju
               neškodljivega dela in počitka. Gre za vprašanje pravic delavcev, ki jih je tržno,
               socialno gospodarstvo Evrope gradilo skozi stoletja in jih uveljavilo kot
               sprejemljive norme družbenega življenja. Ocenjevali smo, da gre za vprašanje ali naj
               v imenu podjetniške svobode pustimo popolno liberalno koncepcijo razvoja, ker
               interesi močnejšega kapitala popolnoma prevladajo nad interesi zaposlenih in nad
               vsemi socialno razvojnimi interesi družbe. Za Združeno listo socialnih demokratov ni
               sprejemljiv tak razvojni model, ki bi omogočil popolno prevlado interesa kapitala in
               lastnine, ne glede na druge javne interese. Očitno tudi drugod v Evropi razmišljajo o
               teh vprašanjih, ko urejajo obratovalni čas trgovin, saj praktično vse države zahodne
               Evrope urejajo odpiralni čas trgovin s posebnimi zakoni ali s podzakonskimi akti.
               Države, v katerih že stoletja deluje svobodna tržna gospodarska pobuda, očitno
               omejujejo obratovalni čas trgovin zaradi javnih koristi, brez pomisleka o tem, ali s
               tem posegajo v svobodo podjetništva. Poleg tega je res, da večina evropskih držav
               pozna tudi različne izjeme, po katerih posameznim vrstam prodajaln oziroma občinam
               ali regijam prepuščajo večje odločanje o odpiralnem času prodajaln na njihovem
               področju posameznim poslovnim subjektom, saj ni mogoče trditi, da niso problemi
               obratovanja trgovin v strnjenih mestnih jedrih različni od problemov obratovanja
               trgovine v demografsko ogroženem podeželju. Obratovanje trgovin v turističnih
               območjih, kjer se v sezonah bistveno poveča število kupcev, zahteva verjetno različno
               urejanje obratovanja trgovin, kot na območjih, kjer je število kupcev približno
               stalno prek celega leta. Prav tako je smotrno v posameznih obdobjih leta, kot je na
               primer prednovoletni čas ali čas večjih sejemskih prireditev oziroma praznovanj, v
               posameznih regijah urediti obratovalni čas drugače, kot je urejen običajno v letu,
               kar bo nova ureditev tudi omogočila.</p>
               <p>Naj zaključim. V poslanski skupini Združene liste socialnih demokratov bomo kljub
               prepričanju, da nam bo prihodnost prinesla tudi nove razmisleke o urejanju
               obratovalnega časa trgovin, podprli predlagani zakon, ker smo prepričani, da primerno
               uzakonja voljo, izraženo na referendumu.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče Slovenske demokratske stranke bo podal kolega France Cukjati.
           </p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. Spoštovani! Ne bi imeli referenduma, ne bi se toliko časa ukvarjali
               z zakonom o trgovini, če bi pravi čas, že pred leti, ko je bilo o tem govora, država
               imela nekoliko več posluha za delavca, za prodajalke. Takrat namreč je ministrstvo za
               gospodarstvo oziroma vlada dala roke proč in rekla, naj se dogovorijo delodajalci in
               delavke. Vi veste, kako ti dogovori danes izgledajo, v kakšnem podrejenem položaju je
               delavec, ki mora, če hoče ohraniti svojo službo na vse pokimati, vse privoliti.
               Seveda takrat so potem delodajalci, lastniki trgovin, zelo lepo argumentirali svoja
               stališča, da naj bodo trgovine odprte ob petkih in svetkih, od jutra do večera, in
               sicer so rekli, najprej velika skrb za potrošnika, ena sama uslužnost jih je bila.
               Potrošniki tako želijo, mi smo v službi potrošnika in podobno in so primerjali celo
               trgovine z urgentno zdravstveno službo, s policijo, gasilci, torej s tistimi
               službami, ki zagotovo so urgentne in morajo teči dan in noč. Potem, se je pokazala
               tudi s strani potrošnikov neka argumentacija, češ, ja mi želimo, mi se družimo v
               trgovinah, mi se imamo lepo, mi sicer nič več ne hodimo na izlete, v naravo, se ne
               družimo doma, ampak v trgovinah in želimo imeti odprte trgovine. Tudi tu se je
               pokazala ta argumentacija kot za lase privlečena, da ne rečem, potrošniška sebičnost.</p>
               <p>Zagotovo pa je k vsemu temu treba reči: svobodna gospodarska pobuda ja, vendar, do
               katere mere. Saj tudi zakon o delovnih razmerah ureja te stvari, ureja svobodno
               gospodarsko pobudo in pove, 40 ur je delovnih na teden. In ni to prepuščeno dialogu
               in dogovoru med lastnikom trgovine oziroma tovarne in pa delavcem. Podobno je še z
               mnogimi drugimi pravicami. Da pozabljamo nekoliko preveč na delavca, na prodajalke,
               kažejo tudi zadnji dogodki v Drogi, Steklarni in podobno, kjer se gremo kapitalizem
               19. stoletja. Pozabljalo se je na zaščito prodajalk. Pozabljalo se je na
               argumentacijo, da gre za zaščito nedelje, dnevnega počitka, za neko civilizacijsko
               vrednoto, vrednoto, ki je toliko vredna, kolikor je skupna. Zamislite si, da bi eden
               imel ob petkih, vsak petek prosti dan, nekdo drugi v nedeljo, žena ob ponedeljkih
               itd. Skupen prosti dan je vrednota. Te vrednote ne smemo zanemariti, pa naj se gremo
               še tako liberalni odnos do gospodarstva.</p>
               <p>Mi bomo seveda podprli ta zakon že iz vsebinskih razlogov, kaj šele iz razlogov, da
               je tako odločil referendum, da so se ljudje tako se odločili. Pričakujemo, da bodo
               tudi sprejeti amandmaji oziroma uskladitveni amandmaji, ki so bili napovedani,
               dopolnili to odločbo oziroma zakon v tej meri, da bo resnično pisan tako, da bo po
               eni strani izvedljiv, po drugi strani pa bo zaščitil delavca, prodajalke in našo
               civilizacijsko vrednoto, to je prosti dan. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Blaž Kavčič ima besedo za stališče poslanskega kluba LDS.</p>
            </sp>
            <sp who="SDZ3:KavčičBlaž">

               <speaker>MAG. BLAŽ KAVČIČ:</speaker>

               <p>Spoštovani, gospod podpredsednik, gospe in gospodje. Predhodni zakonodajni referendum
               je bil izveden 21. septembra lani v zvezi s predloženim zakonskim besedilom. Državni
               zbor je torej vezan na izid tega referenduma in mora najkasneje v enem letu od
               izvedbe predhodnega referendumasprejeti odločitev, s katero se uveljavi referendumski
               izid. To pomeni, da mora z zakonom urediti vprašanje obratovalnega časa prodajaln, v
               skladu z referendumsko odločitvijo. Zato bomo tudi v poslanskem klubu Liberalne
               demokracije ta zakon podprli oziroma mu ne bomo nasprotovali, kljub temu, da smo
               prepričani, da je sedaj veljavni zakon, ki ureja to področje, dober zakon, saj
               pravzaprav omogoča uravnoteženo delovanje vseh interesnih skupin. Tam, kjer je
               interes kupcev, v bistvu kupci vsakodnevno oziroma vsako nedeljo do sedaj glasujejo o
               tem, ali želijo imeti trgovino odprto ali ne. Delavci pa so v odločanje o tem, ali bo
               posamezna trgovina odprta ali ne, vključeni prek mehanizma njihovega soodločanja o
               tem, ali bo trgovina lahko obratovala v manj ugodnem delovnem času ali ne.</p>
               <p>Referendumski izid je tak, kot je. Velja sicer analizirati, da je ta referendum bil
               sprejet z razmeroma slabo udeležbo, le približno četrtina slovenskih volilnih
               upravičencev se je odločila priti na ta referendum in izraziti svojo voljo. Seveda so
               lahko tu različna ugibanja, zakaj je temu tako. Verjetno so bili v večini prepričani,
               da je to vprašanje, ki ga mora nekdo drug za njih urediti izven referenduma. To
               pomeni, da se je aktivno odločilo za obvezno zaprtje trgovin ob nedeljah manj kot 16%
               volilnih upravičencev ali približno 12% Slovencev. To je razmeroma slaba popotnica.
               Slaba popotnica temu zakonu, za katerega iskreno mislimo, da je slab zakon, ker gre
               ravno v obratni smeri, kot so sedanji evropski trendi - Evropa zaradi proračunskih
               problemov, ki so najbolj prisotni v Franciji, Nemčiji, razmišlja o tem, kako doseči
               stanje, da bi več zaposlenih več ur na teden bolj kvalitetno delalo in s tem pomagalo
               postopno zmanjševati razvojni zaostanek, ki ga ima Evropa za svojim tekmecem,
               Združenimi državami Amerike. Tu je treba, ko se pogovarjamo o delu zaposlenih v
               trgovini, vendarle še enkrat podčrtati bistveno razliko med tem, kaj je delavnik,
               40-urni delavnik, ki se nanaša na osebno raven, in kaj pomeni večje ali manjše
               število delovnihdni posamezne trgovine. To, kar se bo, če bo ta zakon zaživel,
               dogodilo, bo, da se bo nujno število delovnih ur zmanjšalo in posledično bo potrebnih
               manj zaposlenih, da bi to delo opravili.</p>
               <p>S tem zakonom se ne bomo mogli izogniti dejstvu, da bomo povzročili neenakopravnost
               subjektov na trgu in nekako sledili na filozofijo, ki ne nese prav deleč. Ta
               filozofija, pa je, da je itak vseeno koliko dni na teden so trgovine odprte, saj je
               kupni fond, kupna moč prebivalstva dana. To je tako, kot bi človek poslušal kakšnega
               realsocialističnega teoretika in bi vsi skupaj aktivno pozabili sodobno,
               profesionalno, marketinško in prodajno znanost, ki se še kako ukvarja s tem, da je
               treba prodajno blago ponuditi ugodneje, fleksibilneje in za kupca na bolj sprejemljiv
               način.</p>
               <p>Kot rečeno, bomo kljub tem argumentom opravili svojo nalogo, s tem da bomo zakon
               podprli oziroma mu ne bomo nasprotovali.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Kolega Sašo Peče bo predstavil stališče poslanske skupine Slovenske nacionalne
               stranke.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni! 21. septembra 2003. leta se je v naši državi odvil še en
               referendum. Po naši oceni, torej po oceni Slovenske nacionalne stranke, eden izmed
               tistih referendumov, ki je odražal po eni strani ignoranco slovenske vlade, po drugi
               strani pa seveda tudi ignoranco državnega zbora do različnih pogledov in interesov v
               naši družbi. Referendumi so tako postali orožje določenega segmenta ljudi ali pa
               orožje določenih poslancev, da poskušajo na svojo stran in pa za uveljavitev svojega
               jaza pridobiti voljo državljanov. Logično je, da se posameznih referendumov
               udeležujejo manjše skupine ljudi. Osnovna napaka pa seveda ni v državljanih in
               državljankah, ampak predvsem v okviru vlade Republike Slovenije, ki ni pripravljena
               dojeti potrebe po širšem konsenzu v naši družbi.</p>
               <p>V nacionalni stranki ocenjujemo, da je vlada naredila izvirni greh v trenutku, ko je
               pustila, da se del, ki ga nadzoruje kapital oziroma da se soočita konflikta socialne
               enote in kapitalske note ter da ju prepusti v dogovarjanju eno proti drugi. Po naši
               oceni bi vlada Republike Slovenije morala v trenutkih pred referendumom imeti toliko
               modrosti, da bi se izognila referendumu s tem, da bi spisala zakon, ki je namenjen
               široki oziroma širši množici ljudi. Vsi smo že v tistih momentih, v
               predreferendumskem obdobju, vedeli oziroma bili lahko prepričani, kakšna je volja
               državljanov in pa državljank.</p>
               <p>V nacionalni stranki bomo predlog zakona o trgovini podprli. Bojimo pa se, da bo
               samo razmerje strukture oziroma vsebine zakona spremenjeno in da ne odraža dejstva
               oziroma ne odraža točnega referendumskega izida. Zato bomo v nacionalni stranki
               seveda sledili tudi spremembam in pa dopolnitvam, ki jih v proceduro pošilja gospod
               Drobnič v obliki amandmaja. S tem bomo skušali zagotoviti oziroma izpolniti tisto
               vsebino in pa pričakovanja, za katera so se ljudje na referendumu odločili. Še enkrat
               pa poudarjamo v okviru današnje razprave, da ni napaka državljanov in državljank, kar
               se velikokrat, prepogostokrat odraža in pa smiselno razume iz besed, ki jih
               izgovarjajo predstavniki Liberalne demokracije za nizko udeležbo na referendumu.
               Napaka je izključno izvršilne kot zakonodajne veje oblasti, ker nista pripravljeni
               vzeti v dojemanje želje posameznih segmentov v naši družbi. Dejstvo je, da je v tem
               mandatu število referendumov izjemno. Vsi so razlog arogantnosti vladne večine ali pa
               vladnih strank. Nočem, da to zveni kot še eno izmed tistih prepričevanj in kazanj s
               prstom, češ, vi ste krivi, mi pa ne. Kadar si to zaslužite, takrat je prav, da človek
               na vas pokaže tudi s prstom.</p>
               <p>Ko človek posluša ali pa verjetno tudi gledalci današnjo razpravo spremljajo, dobi
               občutek, da smo nekako vsi v predreferendumskem obdobju zagovarjali, v narekovajih
               seveda, socialno noto oziroma zagovarjali delavce in delavke in da ni bil nihče, ki
               naj bi javno ali preko odbora ali plenarnega zasedanja zagovarjal interes kapitala.
               Vsaj tisti, ki imate, premorete toliko poštenja, priznajte, da vas je bila velika
               večina takih, ki ste v onem pisnem momentu zagovarjali interes kapitala in s tem
               povzročili osnovno vsebino zakona, ki je bila neprimerna za nadaljnjo obravnavo, s
               katero se državljani in državljanke niso strinjali in ki je po naši oceni izvirala
               izključno iz interesa kapitala, ki pa že dolgo tako vladi kot vladnim strankam ni
               tuj, ampak po naši oceni, ne samo, da je domicilj, ampak je tudi njihov vodilo.</p>
               <p>V Nacionalni stranki bomo predlog zakona podprli. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanske skupine Stranke mladih Slovenije, bo predstavil Igor
               Štemberger.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala za besedo. V Stranki mladih Slovenije v uvodu ponovno opozarjamo, da je
               ključni problem pri zapletih na temo nedeljskega dela v tem, da ni prišlo do dogovora
               med delodajalci in sindikati po poti, ki je sistemsko predvidena za urejanje podobnih
               vprašanj.</p>
               <p>Menimo, da je bil referendum o tej temi nepotreben, k čemur je zagotovo pripomogla
               tudi vlada, ki v tem mandatu slabo opravlja naloge posrednikov med socialnimi
               partnerji. Res je, da so delodajalci s predlogom 75% povišanjem plač za nedeljsko
               delo prišli malo pozneje. Vendar je res tudi to, da so sindikalni zastopniki precej
               trmoglavo rinili vrazpis referenduma in žogice niso umirili, ko je bil za to še čas.
               Sedaj prihajamo do precej absurdne situacije, ko bi mnogi zaposleni v trgovski
               dejavnosti želeli delati tudi ob nedeljah, saj bi za to bili dobro plačani, a jim
               odločitev, sprejeta na referendumu, v veliki meri to ne dopušča. Kar je sedaj drugače
               od tistega, kar je bilo prej, je, da lahko po uveljavitvi referendumske volje, ki bo
               botrovala reorganizaciji delovnih nalog in delovnih časov, pričakujemo tudi
               odpuščanja. Sindikalni zastopniki bodo seveda obdržali svoje službe, prav zanimivo pa
               bo videti, kako goreče, uspešno in zavzeto in predvsem s kakšnimi argumenti bodo
               sedaj branili tiste zaposlene, ki bodo postali delovni višek in jih bodo slej ko prej
               spremenili v suhoparne številke brezposelnih nesrečnikov, ki bodo zaradi tega doma ne
               samo v nedeljo, ampak tudi vse ostale dni v tednu.</p>
               <p>Pri razpisu referendumskega vprašanja smo v Stranki mladih Slovenije opozarjali tudi
               na nerazumnost referendumskega vprašanja. To se kaže tudi sedaj, ko moramo poslanci
               referendumsko voljo pretvoriti v zakon. V SMS bomo referendumsko voljo spoštovali
               zaradi nejasnega referendumskega vprašanja pa se pojavlja kar nekaj vprašanj. Prvo je
               prav gotovo to, kaj so nujni življenjski artikli, za katere ne obstaja kakšna čista
               definicija. Vsak volivec si verjetno sam predstavlja kaj njemu pomenijo ti artikli,
               ali so to res samo živilski proizvodi ali so to tudi kozmetični, tekstilni, obutev,
               tehnični proizvodi, proizvodi, ki jih najdemo na policah velikih trgovskih centrov.
               Če bodo ti odprti deset nedelj v letu, si kar težko predstavljamo, kako bodo omejili
               nakup ostalih ne nujnih življenjskih artiklov.</p>
               <p>Prišli smo v situacijo, ko smo šli na referendum, zdaj pa ugotavljamo, da sploh
               nismo vedeli natančno, o čem glasujemo. Strani mladih Slovenije podpiramo spremembe v
               tistem delu, ki govori o velikosti bencinskih servisov, ki bodo lahko obratovali tudi
               ob nedeljah: S povečanjem iz 80 na 150 kvadratnih metrov bomo tako zajeli vse servise
               in bomo potrošnikom prihranili vsaj iskanja dežurnih črpalk, če bodo že morali iskati
               odprte trgovine. Kako zapleteno in nejasno je bilo referendumsko vprašanje, je
               razvidno tudi iz najnovejšega zapleta. Noben od vloženih amandmajev ni zadovoljivo
               preoblikoval referendumske volje v zakonsko določbo, zato je bilo potrebno na odboru
               oblikovati nov amandma. Kljub želji članov odbora je zdaj zakon nekoliko absurden,
               trgovine s tako imenovanimi nedefiniranimi ali slabo definiranimi nujnimi
               življenjskimi potrebščinami bodo lahko odprte le deset nedelj v letu, ostale, z ne
               nujnimi, pa bodo lahko odprte vse nedelje v letu. Ker to prav gotovo ni bil namen
               zakona, še manj referenduma, smo zdaj pred bizarno situacijo, ko imamo pred seboj
               zakon, ki ne bo vključeval referendumske volje, ampak bo referendumsko voljo obrnil
               celo na glavo.</p>
               <p>Ker bo zakon začel veljati šele septembra, je kljub temu smiselno zakon podpreti in
               ga kasneje v primernem roku z novelo popraviti v obliko, ki bo dosledno spoštovala
               voljo ljudi, izraženo na referendumu.</p>
               <p>Poslanci stranke Mladih Slovenije bomo podprli predlog zakona, kar ne pomeni, da se z
               vsebino takšnega zakona v celoti strinjamo ali kakorkoli prevzemamo odgovornost za
               njo, ampak da v želji, da čim prej vendarle uresničimo voljo volivcev, omogočimo
               državnemu zboru, da bo v predpisanem roku to tudi storil. Hvala.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče Slovenske ljudske stranke. In beseda Stanislavu Brenčiču.</p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Poslanska skupina Slovenske ljudske
               stranke bo predlog zakona o spremembah zakona o trgovini podprla, kajti čas je že, da
               se agonija, povezana z namenom tega zakona, to pa je, da smejo biti trgovine z
               nujnimi življenjskimi potrebščinami ali bolje rečeno trgovine z živili odprte le
               nekaj nedelj v letu, konča in da je že enkrat konec neke vrste sprenevedanja, ki nima
               meje. Za nas bi bilo edino smiselno, da se o tem vprašanju na pristen partnerski
               način, kar je seveda načelo, ki v Evropski uniji prevladuje, seveda v obojestransko
               korist dogovorita delodajalec in zaposleni. Ker pa niso bili delodajalci kot močnejši
               partner nekoliko bolj prožni in niso bili pripravljeni zaposlenim, ki žrtvuje svoj
               prosti čas v nedeljo zato, da delajo in s tem izboljšajo tudi svojo mesečno plačo, ki
               prav gotovo ni kaj posebno velika, primakniti občutnejše povečanega plačila za to
               delo, in ker vlada, konkretno ministrstvo za gospodarstvo ni bilo pripravljeno
               nekoliko pristneje razumeti tegob delavcev, zaposlenih v trgovini in to izraziti z
               bolj aktivnim ter domiselnim pristopom in predlogi, so se ljudje na referendumih
               odločili tako, kot menijo, da je prav.</p>
               <p>To voljo bomo v poslanski skupini Slovenske ljudske stranke spoštovali in bomo zakon
               podprli, s tem pa vplivali tudi na to, da se zgolj zaradi velikih dobičkov nekaterih
               velikih trgovcev razvada, zaradi katere morajo zaposleni v trgovini delati tudi ob
               nedeljah, odpravi. Prepričani smo, da to nima nič skupnega z vsebino svobodne
               gospodarske pobude. Če ravno pa, to smo tudi izrazili med razpravo že izhodiščno na
               predlog zakona, bo imelo to v določenih okoliščinah za posamezne, na primer, sezonske
               turistične centre prav gotovo negativni vpliv.</p>
               <p>Sprašujemo pa se ob tehj priložnosti, zakaj ne bi po vzoru trgovcev vsaj vsako drugo
               soboto, ne nedeljo, uradovale upravne enote, da bi si potrošniki, državljani, ki so
               ves dan odstotni od doma zaradi najrazličnejših služb, lahko uredili tekoče upravne
               zadeve, ki si jih praktično od ponedeljka do petka brez odsotnosti z dela ne morejo.
               To zvezo potrošnikov sploh ne zadeva, ničse ne čutijo poklicani, da bi vsaj
               komentirali tak pristop, kaj šele zagovornike odprtja prodajaln v nedeljo.</p>
               <p>V poslanski skupini Slovenske ljudske stranke smatramo, da je slabo, da se je amandma
               predlagatelja zakona na dopolnjeni predlog zakona nekako razumelo ali oziroma se je
               zgodil, kot brezpredmeten, zaradi prepozne vložitve, ne glede na to, da je bila
               objava v Lotus Notes pravočasna nekako prvi člen pojavil v predlogu zakona
               nekonsistenten. Menimo, da je mogoče to odpraviti v skladu z veljavnim poslovnikom z
               uskladitvenim amandmajem.</p>
               <p>Mi bomo zakon podprli, v prvi vrsti zaradi delavskih pravic, če jih tako razumem, v
               drugi vrsti zato, da opozorimo, da je apetit po nebrzdanem dobičku apetit, ki mora
               imeti tudi mejo, in navsezadnje tudi zaradi krščanskih vrednot, ki po nekatere kolege
               bodejo v oči ob sprejemanju tega zakona. Hvala lepa.</p>
            </sp>
            <sp who="SDZ3:PohorecValentin">

               <speaker>PODPREDSEDNIK VALENTIN POHOREC:</speaker>

               <p>Hvala. To so bila stališča poslanskih skupin. Ker k dopolnjenemu predlogu zakona ni
               bilo vloženih amandmajev, o tistem spornem smo slišali, kako bomo našli rešitev, ni
               možna razprava o členih. Razpravo zato zaključujem in s tem tudi drugo obravnavo
               predloga zakona. V skladu z 139. členom poslovnika bo zbor glasovanje o zakonu
               opravil v četrtek,29.1.2004, po končani zadnji točki dnevnega reda v okviru točke
               glasovanja. S tem prekinjam to točko dnevnega reda. Ob 16.10 bomo prešli na naslednjo
               točko dnevnega reda, to je na predlog zakona o spremembah in dopolnitvah obrtnega
               zakona. Do takrat kratka pavza. Hvala.</p>
               <p><stage type="time">(Seja je bila prekinjena ob 16.07 uri in se je nadaljevala ob 16.10 uri.)</stage>Prosim
               predstavnike vlade, da pridejo v veliko razpravno dvorano. Najprej bo dobila besedo
               vlada, potem predstavnik pristojnega delovnega telesa in poslanske skupine po vrsti,
               kot so prijavljene. Točko bomo pred glasovanjem danes zvečer sklenili z razpravo o
               predlogu amandmaja k 8. členu predlaganega obrtnega zakona.</p>
               <p>Kolegice in kolegi! Prehajamo na <title>4. TOČKO DNEVNEGA REDA - PREDLOG ZAKONA O
                  SPREMEMBAH IN DOPOLNITVAH OBRTNEGA ZAKONA,</title>
               ki ga je v obravnavo državnemu zboru predložila vlada. Pozdravljam ministrico za
               gospodarstvo, dr. Teo Petrin, s sodelavkama. Ministrica bo imela kratko dopolnilno
               obrazložitev predloga zakona, potem pa za njo predsednik odbora kolega Horvat, prosim
               ministrica.</p>
            </sp>
            <sp who="SDZ3:PetrinTea">

               <speaker>DR. TEA PETRIN:</speaker>

               <p>Spoštovane poslanke, spoštovani poslanci! V svojem uvodni predstavitvi sprememb in
               dopolnitev obrtnega zakona se bom omejila samo na tiste spremembe, ki bistveno
               posegajo v odpravljanje ovir za to obrtno dejavnost, in pa tudi na spremembe, ki
               izhajajo iz odločbe ustavnega sodišča.</p>
               <p>S predlogom sprememb obrtnega zakona se delno odpravljata dosedanji definiciji
               obrtnih in obrti podobnih dejavnosti, predvsem v smislu večje preglednosti in
               razmejitve med pogoji, ki jih morajo izpolnjevati samostojni podjetniki in
               gospodarske družbe za opravljanje obrtne oziroma obrti podobne dejavnosti. S tem se
               uresničujejo tudi pomembni cilji in načela antibirokratskega programa, saj se
               odpravlja vrsta raznih dodatnih ovir in pogojev za opravljanje obrti podobne
               dejavnosti. To pomeni, da bodo v skladu s spremembami zakona lahko začeli opravljati
               dejavnost na podlagi vpisa v obrtni register. Tako pa se poenostavljajo nekateri
               upravni postopki, saj podjetniki, posamezniki, gospodarske družbe za opravljanje
               obrti podobne dejavnosti ne bodo več potrebovali obrtnega dovoljenja.</p>
               <p>Spremembe sedanje ureditve kvalifikacijskih in drugih pogojev za opravljanje obrti in
               obrti podobnih dejavnosti so nujne v smislu razbremenitve obrtnega dela gospodarstva,
               zato se s spremembo ohranja le kvalifikacijski pogoj za opravljanje obrtnih
               dejavnosti: mojstrski naziv, ali najmanj ustrezna višja strokovna izobrazba, oziroma
               pogoji, ki veljajo v Evropski uniji.</p>
               <p>Direktiva evropske skupnosti iz leta 1999 o vzpostavitvi mehanizma za priznanje
               kvalifikacij za poklicne dejavnosti iz direktiv liberalizacij in podobnih ukrepih ter
               dopolnitve splošnega sistema za priznavanje kvalifikacij ne pozna pojmov mojstrski
               naziv, niti ne pogoje s stopnjo izobrazbe. Da ne bi prihajalo do različnih pogojev za
               domače fizične in pravne osebe, ki želijo pridobiti obrtno dovoljenje za opravljanje
               obrtne dejavnosti, glede na fizične in pravne osebe iz evropske skupnosti, podpiramo
               amandma, s katerim se navedeno določbo smiselno vnese v spremembe obrtnega zakona.
               Pravilnik o postopku izdaje obrtnega dovoljenja in o obrtnem registru, ki ureja
               postopek pridobitve obrtnega dovoljenja, pa določi v 14. členu zakona tudi pravila in
               postopek, po katerem bo obrtna zbornica Slovenije preverjala izpolnjevanje pogojev,
               ki jih določa drugi stavek 8. člena sprememb obrtnega zakona.</p>
               <p>Vsi ostali dosedanji pogoji, opredeljeni v pravilnikih, se v celoti odpravljajo.
               Poleg tega pa se določajo blažji vstopni pogoji za pristop k upravljanju mojstrskega
               izpita, predvsem z namenom, da se bodočim kandidatom omogoči večja svoboda pri
               kreiranju njihove poklicne kariere in s tem omogoči lažji vstop v opravljanje obrtne
               dejavnosti.</p>
               <p>Spremembe obrtnega zakona v delu, ki določajo organiziranost Obrtne zbornice
               Slovenije in območnih obrtnih zbornic, njihove organe, reprezentativnost članov v teh
               organih, določbo o financiranju, s posebnim poudarkom na članarini in nadzor nad
               porabo sredstev, so potrebne zaradi odločbe ustavnega sodišča. Tako je s predlogom
               zakona določen postopek za odmero in izterjavo članarine, določena osnova in
               kriteriji za določitev višine članarine ter zagotovljen nadzor države nad njenim
               določanjem, prav tako pa zagotovljena možnost, da vsi zainteresirani člani vplivajo
               na sprejeta stališča zbornice. S spremembami so opredeljeni organi zbornice in
               njihove pristojnosti, pri čemer je treba posebej poudariti, da se zastopanost vseh
               članov izraža v skupščini, kot najvišjem organu upravljanja, ki je sestavljen iz
               predstavnikov, članov območnih obrtnih zbornic, vseh strokovnih sekcij in grupacij
               zadrug. Prav tako je opredelil organe območne obrtne zbornice in določil naloge
               območnih obrtnih zbornic, ki doslej v zakonu niso bile opredeljene.</p>
               <p>Bolj pregledno so opredeljeni viri financiranja Obrtne zbornice Slovenije in
               določena osnova in kriteriji za določitev članarine, v zakonu pa je natančno
               določilo, katere dejavnosti zbornice se financirajo iz članarine. Smiselno enako je
               urejeno financiranje tudi pri območnih obrtnih zbornicah.</p>
               <p>Predlog zakona pa tudi določi nadzor države nad določanjem članarine s tem, da je
               opredelil, da nadzor nad porabo sredstev iz članarine izvaja Računsko sodišče
               Republike Slovenije. Prehodne določbe so potrebne zaradi opredelitve glede velikosti
               družb, ki opravljajo obrti podobne dejavnosti. Prav tako je treba določiti rok, po
               poteku katerega bo za obrtno dovoljenje treba imeti mojstrski naziv. Poseben rok in
               postopek pa je opredeljen zaradi spremembe definicije obrti podobnih dejavnosti in s
               tem v predpisanem triletnem obdobju prehajanje članov obrtne zbornice Slovenije v
               gospodarsko zbornico Slovenije in obratno. Z izrecno izjavo pa lahko subjekti
               ostanejo v zbornici, katere člani so.</p>
               <p>To so bili glavni poudarki, povezani s spremembami, o katerih sem prej govorila.
               Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, gospa ministrica. Predlog zakona je obravnaval odbor za gospodarstvo
               kot pristojno delovno telo. Predsednik odbora, kolega Feri Horvat, bo predstavil
               poročilo. Prosim, gospod predsednik odbora, potem pa bomo slišali stališča poslanskih
               skupin.</p>
            </sp>
            <sp who="SDZ3:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, spoštovani gospod predsednik. Spoštovana gospa ministrica, državna
               sekretarka, državna podsekretarka, spoštovane kolegice in kolegi! Odbor za
               gospodarstvo je kot matično delovno telo obravnaval predlog zakona, ki ga je v
               obravnavo in sprejem državnemu zboru predložila vlada. Ta obravnava je bila na 44.
               seji 13. januarja tega leta.</p>
               <p>Na seji so bili oziroma bolje rečeno, bile prisotne predstavnice vlade z ministrico
               na čelu, predstavniki zakonodajno-pravne službe državnega zbora, gospodarske zbornice
               Slovenije in obrtne zbornice Slovenije. Mnenja in gradiva so navedena v poročilu,
               tako da upam, da ne boste zamerili, ker tega ne bom bral.</p>
               <p>Odbor je pri obravnavi predloga zakona in predlaganih amandmajev sledil v glavnem
               ciljem za pripravo in sprejem predloga zakona, ki jih je predstavila gospa
               ministrica, in sicer zlasti naslednjemu: uskladitev zakona z odločbo ustavnega
               sodišča glede določanja osnove članarine in dejavnosti, ki se iz nje financirajo;
               nadaljnja liberalizacija oziroma poenostavitev vstopa novih subjektov v dejavnost;
               jasnejša opredelitev dejavnosti obrti in obrti podobnih dejavnosti in prilaganje
               rešitev predpisom Evropske unije, zlasti v pogledu kvalifikacij.</p>
               <p>Odbor ni sprejel amandmaja k 22. členu, ker je menil, da je predlog <stage>(gre za predlog o
               prostovoljnem članstvu)</stage> take narave, da posega v same temelje zborničnega sistema,
               kar pa ni bil cilj tega zakona.</p>
               <p>V pripravi predloga zakona in pripravi na obravnavo v državnem zboru želim poudariti
               po moji oceni pozitivno dejstvo, namreč dobro sodelovanje med vlado kot
               predlagateljico, gospodarsko zbornico, obrtno zbornico in strokovnimi službami
               državnega zbora, kar je olajšalo in, sem prepričan, tudi kakovostno izboljšalo
               pripravo oziroma delo odbora ter pripravo predloga za današnjo obravnavo. Predlagam,
               da dopolnjen predlog sprejmete skupaj z amandmajem, ki ga je predložila skupina
               štirih poslanskih skupin, z dopolnitvijo, ki ste jo dobili na mizo. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora. Sledi predstavitev stališč poslanskih skupin.
               Prva bo stališče predstavila poslanska skupina Nove Slovenije. Stališče bo obrazložil
               kolega mag. Janez Drobnič. Prosim imate besedo.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo, gospod predsednik. Spoštovani predstavniki vlade in ostali. V
               poslanski skupini Nove Slovenije se zavzemamo in tudi podpiramo nekatere spremembe,
               ki so predložene v teh spremembah obrtnega zakona. Slovenska obrt ima večstoletno
               tradicijo, ki je močno zaznamovala vsa obdobja, tudi to obdobje po drugi svetovni
               vojni, ko smo imeli socialistični sistem, čeprav je bila pod velikim udarom v tem
               času. Po prelomu s prejšnjim sistemom sta ravno obrtna dejavnost in malo podjetništvo
               zapolnila podjetniško nišo malih producentov in odločno dobro prispevala k temu, da
               so se nekatere dejavnosti uspešno prestrukturirale v naši državi. Zagotovo pa lahko
               rečemo to, da se trend zmanjševanja zaposlenosti in zmanjševanja uveljavljanja tega
               sektorja vendarle nadaljuje. Z različnimi poskusi je bilo želeno, da se to prepreči
               oziroma da se izboljša situacija, vendar stanje v naši državi je pač takšno. In kaj
               je tisto, kar najbolj otežuje delovanje obrtnikov? Plačilna nedisciplina, ki jo je
               začela država sama pri sebi odnosno ki se ne drži, in to zlasti vpliva negativno
               nazadnje na tistega zadnjega v produkcijski verigi, to je pa ponavadi obrtnik ali
               mali podjetnik. Preferiranje monopolov, ki jih je ustvarila politična elita za sebe,
               ki ne dopušča malim producentom, da pridejo do javnih naročil, poslov, slabi pogoji
               kreditiranja malih podjetnikov in prevelika birokratizacija postopkov. Dva ali tri se
               s tem predlogom zakona zmanjšuje, kar je pohvalno, vse ostalo ostane isto.</p>
               <p>V naši državi je moderno zbornično zborovanje. Na vseh področjih smo veselo
               sprejemali zbornice kot način združevanja ljudi po strokovnosti, po profesiji in še
               marsičem, kar naj bi prispevalo k razvoju takšne dejavnosti. Žal lahko z obveznim
               združevanjem postane tudi cokla razvoja. Kaj lahko rečemo za obrtno zbornico? Načelno
               ne nasprotujemo, da je to tudi obvezno združevanje, vendar moramo potem akceptirati
               vse posledice, tudi negativne, takšnega združevanja. V besedilu piše, dikcija,
               zbornica opravlja temeljno zbornično nalogo, to je zastopanje članstva napram
               oblasti. Kako naj torej zastopa članstvo proti državi, če gre za obvezno združevanje,
               za obvezno članarino, ki na ta način postane članarina nekakšen davek, zbornica se pa
               spremeni v paradržavno institucijo, zlasti pa zato, ker izvaja nekatera javna
               pooblastila. Tukaj je zadrega, v tem je zadrega. In o tem bi bilo treba razmišljati.
               Po našem mišljenju z obveznim združevanjem zbornica izgubi status avtentičnega
               pogajalca v socialnem dogovarjanju. Brez težav pa bi lahko kljub temu pa vendarle
               izvajala javna pooblastila, bi bilo združljivo. Z opustitvijo obveznosti bi lahko
               postala pravi pogajalec, s tem pa bi se vzpostavil še en mehanizem kontrole in
               izboljšanje kvalitete delovanja organov zbornice in delavcev zbornice, ker bi bili
               bolj močno vpeti v nadzor pa tudi kritike članstva.</p>
               <p>Zato nas zanima predvsem, kaj se bo naredilo v smeri, da bomo dosegli rast obrtnega
               sektorja, ne samo prehajanje iz gospodarske v obrtno, rast števila zaposlenih,
               enakost tržnih pozicij, uveljavljanje znanja in produktov, znanja v smislu večje
               konkurenčnosti in dodane vrednosti. Ta zakon podaja neke minimalne popravke. Amandma
               k 8. členu bomo podprli zato, ker vzpostavlja mehanizem za zagotavljanje
               <gap n="...."/><stage>/Opozorilni znak za konec razprave./</stage> tudi tistim, ki nimajo mojstrskih nazivov
               oziroma poklicne strokovne izobrazbe. S tem se zagotavlja večja možnost prehajanja,
               večje možnosti razvoja obrti. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pohorec bo predstavil stališče poslanske skupine DeSUS. Prosim,
               kolega Pohorec, imate besedo.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Hvala za besedo, gospod predsednik. Spoštovana gospa ministrica, državna sekretarka
               in sodelavka! Poslanska skupina DeSUS bo, seveda, predlog sprememb in dopolnitev
               obrtnega zakona podprla. Spremembe in dopolnitve obrtnega zakona so nastale vsled
               nekaterih uskladitev naše zakonodaje z Evropsko unijo in seveda primerljivostjo z
               drugimi državami na tem področju. Gre za poenostavitev zadev in bolj jasnih pojmov,
               kaj je obrt, kaj je obrti podobna dejavnost, katere dejavnosti se ne štejejo kot
               obrtne ali obrti podobne. Pri nastajanju sprememb in dopolnitev sta sodelovali
               Gospodarska zbornica Slovenije in Obrtna zbornica Slovenije. S spremembami tudi
               soglašata, kar pomeni, da je sodelovala tako stroka kot praksa. Zakon določa
               pristojnosti vlade na tem področju, pristojnosti ministrstva, ki je odgovorno za
               področje obrti, ter Obrtne zbornice Slovenije in Gospodarske zbornice Slovenije,
               kakor tudi drugih državnih organov, ki imajo v zvezi s tem kaj za opraviti, kaj za
               odločiti, kot so registracija, spremljanje dejavnosti in podobno. Pomembna novost je
               pri enostavnejšem in evropsko primerljivejšem načinu pridobitve obrtnega dovoljenja,
               katerega osnova je ponovno spoštovan naziv mojstra, pa tudi drugih pogojih za
               opravljanje obrti, dokler ta mojstrski naslov ne bo postal bolj splošna praksa.
               Novost so tudi primerljivejši pogoji za pridobitev mojstrskega izpita.</p>
               <p>Zakon nadalje določa še status obrtne zbornice, sestavo organov zbornice in
               pristojnosti ter članstvo v obrtni zbornici in območnih zbornicah, kakor tudi
               članarino in namen porabe te članarine. Menimo, da je zakon torej pozitivno naravnan,
               v smislu poenostavitev in olajšanja postopkov ustanovitve obrti kot pomembne
               dejavnosti slovenskega gospodarstva, uskladitve z zakonodajo drugih držav Evropske
               unije, s ciljem omogočiti večjemu številu državljanov ustanoviti obrt, torej
               omogočiti samozaposlitev in ne nazadnje tudi nuditi večje število delovnih mest našim
               ljudem.</p>
               <p>Spremembe in dopolnitve obrtnega zakona bo naša poslanska skupina podprla.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Pohorec. Kolega Janko Veber bo predstavil stališče poslanske
               skupine Združene liste socialnih demokratov, za njim kolega mag. Vizjak. Najprej
               kolega Veber, prosim, imate besedo.</p>
            </sp>
            <sp who="SDZ3:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem! Predlog zakona o spremembah in dopolnitvah
               obrtnega zakona v poslanski skupini Združene liste socialnih demokratov podpiramo,
               saj vendarle omogoča razvoj dejavnosti, ki dopolnjuje druge dejavnosti, predvsem pa
               povečuje konkurenčnost obrtnega dela gospodarstva s tem, ko s tem zakonom odpravljamo
               administrativne ovire. Ne nazadnje je tudi pomen zborničnega organiziranja izredno
               velik, še posebej, če je zelo jasno opredeljeno pobiranje članarine in tudi pozneje
               pokrivanje obveznosti znotraj zbornice iz te članarine. Torej, to so rešitve, ki so
               zagotovo plod dolgoletne prisotnosti obrti in razvoja obrti v Sloveniji. Še posebej
               pa se je obrt razvila v 80. letih, ko je postala pomemben gospodarski sektor, ki je
               zaposloval delavce, mobiliziral zasebni kapital in ponudil številne proizvode in tudi
               storitve. Prav tako pa je pomen obrti pri ohranjanju naravne tradicije, še posebej,
               ko se ta obrt nanaša na domačo in umetnostno obrt.</p>
               <p>Poseben gospodarski položaj obrti je zagotovo pripeljal do tega, da se je obrt
               poskušala samoorganizirati, najprej sicer na prostovoljni interesni povezavi, kasneje
               pa je prišlo tudi do povezanosti v zbornici na podlagi obveznega članstva. Vse to so
               zelo zahtevni premiki in odločitve znotraj same organiziranosti in pomembno je, da se
               pravila igre v zakonu potem tudi zelo natančno opredelijo. Tudi namen tega zakona na
               podlagi odločbe ustavnega sodišča je, da zelo natančno opredeli sistem pobiranja
               članarine, nadziranja tega pobiranja in predvsem višine članarine ter katere naloge
               se bodo na podlagi tega znotraj zbornice financirale.</p>
               <p>Zbornica je zagotovo naredila obrt za še pomembnejši gospodarski subjekt, kajti z
               zborničnim organiziranjem je obrt postala pomemben gospodarski partner, ki poskuša
               uveljavljati svoje interese nasproti vlade in ukrepom, ki jih poskušamo oblikovati
               pri organiziranju gospodarstva.</p>
               <p>Še posebej pomembne rešitve v tem zakonu pa so tiste rešitve in načela, ki sledijo
               antibirokratskemu programu, saj se odpravlja vrsta raznih dodatnih ovir in pogojev za
               opravljanje obrti. In seveda, to je tisto, kar pomeni, da bo obrt prišla z vstopom
               Slovenije v Evropsko unijo pod enakimi pogoji, tako da bo lahko svoje znanje
               uveljavljala tudi v konkurenčnem boju z ostalimi obrtniki, in to je tisto, kar
               menimo, da je ena od največjih pridobitev tega zakona in ga zato tudi z amandmajem,
               ki je vložen, podpiramo. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega mag. Vizjak bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala za besedo, spoštovani predsednik. Pozdravljam tudi ministrico in predstavnico
               vlade in seveda vas, kolegice in kolegi.</p>
               <p>V Slovenski demokratski stranki podpiramo vse ukrepe, ki zmanjšujejo birokratske
               ovire do izvajanja neke gospodarske pobude naših državljanov in zato ta del novele
               obrtnega zakona, ki je topogledno naravnan, podpiramo. Seveda, pa zakon spreminja
               pogoje za pridobitev obrtnega dovoljenja in postavlja pogoje, ki gredo v smeri
               težjega in bolj restriktivnega pristopa. V Slovenski demokratski stranki takšnemu
               pristopu nasprotujemo, ker menimo, da pogojevanje pridobitve obrtnega dovoljena s
               stopnjo izobrazbe ni primeren pristop. Prav tako smo nekakšen <q>"unicum"</q> v evropskem
               prostoru z zahtevanim mojstrskim nazivom. Zakonodajalec bi moral slediti življenjskim
               potrebam in si tudi prizadevati za omogočanje čimvečje gospodarske pobude svojih
               državljanov, tudi na tem področju. Prav tako menimo, da zakon neprimerno ureja
               položaj oseb, ki dosegajo standarde strokovnih znanj in spretnosti, potrebnih za
               opravljanje obrtniške dejavnosti, skladno s 3. členom zakona o nacionalnih poklicnih
               kvalifikacijah, ki pa ne izpolnjujejo pogoja samozaposlene osebe ali poslovodnega
               dela, kot jo vnaša amandma. Skratka, pogoje za pridobitev obrtnega dovoljenja
               predlagatelj, in tudi amandma, skoncentrira na izobrazbo, če pa ni izobrazbe, omogoča
               sicer izjeme, vendar pa so te pogojene s samozaposleno osebo oziroma s poslovodnim
               delavcem.</p>
               <p>Sam menim oziroma tudi v Slovenski demokratski stranki, da sta le znanje in
               spretnost, potrebna za opravljanje obrtniške dejavnosti, tista, ki morata biti
               merodajna za to, ali bo lahko nekdo obrtnik ali ne, zlasti v nekaterih dejavnostih,
               kjer formalna izobrazba nima nobene veze z izvajanjem te obrtne dejavnosti. Naj vam
               omenim zgolj enega izmed primerov, to je kovaštvo. Sam poznam izjemnega obrtnika na
               področju kovaštva, ki nima nobene formalne izobrazbe in dosega najkakovostnejše
               izdelke. In poglejte primer, da bo ta mojster, ki nima nobene formalne izobrazbe in
               je trenutno recimo zaposlen v Nemčiji, želel priti domov, odpreti pri nas obrt, je ne
               bo mogel, ker ne bo izpolnjeval nobenega pogoja, nima formalne izobrazbe. Ko pride v
               Slovenijo, ni samostojni podjetnik, tudi ni poslovodni delavec, in želi svoje delo
               nadaljevati, po tem zakonu in po tej noveli zakona, ga ne bo mogel, kljub temu, da
               maksimalno obvlada znanja, spretnosti, potrebne za izvajanje tega poklica.</p>
               <p>Namesto, da bi vlada sledila potrebam svojih državljanov in omogočila
               samozaposlovanje tudi tistim, ki imajo znanja, pa nimajo formalne izobrazbe, gremo
               žal v tem zakonu navzkriž s tem in seveda omogočamo to tistim, zgolj tistim, ki so
               bodisi že samozaposleni ali so poslovodni delavci. Naj omenim tudi primer,
               življenjski primer, srečujemo ga vsakodnevno, recimo, sobopleskarja, ki je zaposlen
               bodisi v podjetju ali pri nekem samostojnem podjetniku, ki 20 let to počne, želi na
               podlagi tega odpreti obrt, ne bo mogel opreti obrti če seveda nebo imel formalne
               izobrazbe, ker takih je med tako imenovanimi <q>"malarji"</q> kar precej. Zakaj ne bo mogel,
               ker seveda ne bo izpolnjeval nobenega izmed teh pogojev. Normalno je, drage kolegice
               in kolegi, da je obrtna zbornica za zaprt krog, da ne omogoča širjenje konkurence v
               lastnih vrstah, to je popolnoma normalno, samo mislim, da zakonodajalec, kot smo mi,
               bi le tu moral slediti drugim nacionalnim težnjam, kot so prosta gospodarska pobuda,
               čim več samozaposlenih, tudi med manj izobraženimi in seveda širitev kroga
               dejavnosti.</p>
               <p>Še nekaj. Po moji oceni bo tudi zakon, ker si pač nekdo, ki ne bo izpolnjeval teh
               pogojev, ne bo mogel privoščiti obrtništva in pridobiti obrti, bodo ti pogoji,
               povezani z izobrazbo in s poslovanjem oziroma samozaposlitvijo, vodili tudi k
               naraščanju šušmasstva. Kajti ti, ki ne bodo mogli teh pogojev izpolnjevati, bodo
               verjetno se zatekli k drugim priročnejšim oblikam, ki so pa za državo škodljive; še.
               Zato upam, da bo še priložnosti tudi v tretjem branju nadgraditi rešitev 8. člena, ki
               govori o pridobivanju obrtne dejavnosti osebam, ki ne izpolnjujejo formalne
               izobrazbe. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega mag. Vizjak. Kolegica Maria Pozsonec. Ne! Se odpoveduje? Kolega
               Kavčič, potem ste vi na vrsti za predstavitev stališča. Se opravičujem, da sem
               zmotil. Ne, se je odpovedala kolegica Maria Pozsonec, tako da ste vi na vrsti.</p>
            </sp>
            <sp who="SDZ3:KavčičBlaž">

               <speaker>MAG. BLAŽ KAVČIČ:</speaker>

               <p>Hvala lepa za besedo. Jaz sem čakal, da bo najprej kolegica Pozsončeva opravila svojo
               predstavitev. Spoštovani gospod predsednik, predstavnice vlade z gospo ministrico na
               čelu!</p>
               <p>Ta zakon o obrti je rezultat seveda kar napornega procesa usklajevanja različnih
               legitimnih subjektov v naši družbi. Verjetno so bila najbolj intenzivna usklajevanja
               med gospodarsko zbornico in obrtno zbornico. V liberalni demokraciji seveda si ne
               delamo utvar, da so vsa vprašanja bila zelo idilična in dokončno zaprta. Nekatera se
               seveda bodo morala skladno z razvijajočimi se okoliščinami razčiščevati tudi v
               prihodnje. Seveda so mogoče prisotna tudi vprašanja znotraj obrtne zbornice same, ker
               mi seveda upravičeno Obrtno zbornico Slovenije jemljemo kot tistega legitimnega in
               kompetentnega sogovornika, se pa seveda utegne verjetno pojavljati majhna dvojnostv
               pogledih med direktno obrtniki pa med obrtno zbornico, vendar so, kot povedano, to
               vprašanja, ki bodo lahko morda koristila pri nadaljnjem razvoju zakonodaje na tem
               področju.</p>
               <p>Vendar pa menimo, da s predlaganim zakonom vsi skupaj delamo en koristen korak
               naprej. Delno se spreminja dosedanja ureditev obrtnih in obrti podobnih dejavnosti,
               predvsem v smislu večje preglednosti. Obrti podobne dejavnosti se opredeljujejo na
               novo, tako da je za te dejavnosti šteti pridobitne dejavnosti, ki se izvajajo kot
               glavna dejavnost, ki so tradicionalno povezane z obrtjo in jo opravljajo samostojni
               podjetniki, ali pa tudi gospodarske družbe, ki spadajo med male družbe, razen tistih,
               ki opravljajo dejavnosti trgovine, finančnega posredništva, poslovanja z
               nepremičninami in svetovalno dejavnostjo.</p>
               <p>Menimo, da je pozitivno, da je zakon usmerjen v razbremenitev obrtnega dela
               gospodarstva. Pomembno je, da se s spremembo ohranja le kvalifikacijski pogoj za
               opravljanje dejavnosti, to je bodisi mojstrski naziv ali pa alternativno najmanj
               ustrezna višja strokovna izobrazba, in da se vsi ostali dosedanji pogoji v celoti
               odpravljajo. In ob tem seveda velja opozoriti, da se tudi za pristop k mojstrskem
               izpitu vstopni pogoji razširjajo in zadošča vsaj srednja poklicna izobrazba. S tem
               ocenjujemo, da to omogoča posameznikom razmeroma veliko svobodo pri kreiranju njihove
               poklicne usmeritve, ker je bila dosedanja ureditev tukaj bolj stroga in bolj toga.</p>
               <p>Pomembno se nam zdi, da je seveda s tem predlogom zakona rešeno tudi vprašanje, ki
               ga odpira odločba Ustavnega sodišča Republike Slovenije okrog članarine in nadzora
               nad porabo sredstev. S spremembami, ki jih prinaša ta zakon, so opredeljeni tudi
               natančneje organi obrtne zbornice in njihove pristojnosti. Bolj pregledno kot do
               sedaj so opredeljeni viri financiranja Obrtne zbornice Slovenije in določena tudi
               osnova in pa kriteriji za določitev članarine. Smiselno, kot za Obrtno zbornico
               Slovenije, je urejeno to vprašanje tudi za območne obrtne zbornice.</p>
               <p>Predlog zakona tudi opredeljuje nadzor države nad določanjem članarine, s tem da ima
               nadzor nad porabo sredstev iz članarine Računsko sodišče Republike Slovenije.</p>
               <p>Zaradi vseh navedenih vsebinskih izpopolnitev bomo v Liberalni demokraciji Slovenije
               predlog zakona o spremembah in dopolnitvah obrtnega zakona podprli.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kavčič. Sedaj bo kolega Peče predstavil stališče poslanske
               skupine Slovenske nacionalne stranke. Potem bomo imeli še predstavitvi in prešli na
               razpravo o edinem vloženem amandmaju. Najprej kolega Peče. Prosim.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani prisotni! V klopi, ko sva s kolegom Barovičem poslušala razpravo oziroma
               podajanje stališč ostalih poslanskih skupin, sva prišla do zelo zanimivega spoznanja,
               in sicer, da je opcija, da imamo seveda poslanci in pa poslanke različna predlagana
               gradiva. Kajti dejstvo je, da je skoraj nemogoče, da bi imeli tako nasprotujoča si
               stališča in da bi o istem zakonu lahko nekdo govoril toliko pozitivnega, nekdo pa
               toliko negativnega. In dejstvo je, da ta zakon, ki je v tem trenutku pred nami, torej
               zakon o spremembah in dopolnitvah obrtnega zakona, navkljub temu, da je Vlada
               Republike Slovenije zagotavljala, da spremlja tri cilje, prvič večjo preglednost,
               drugič usklajenost z odločbo ustavnega sodišča in pa tretjič samoorganiziranost
               zbornice, po naši oceni zakon prinaša izključno dve noveli oziroma dve novosti. In
               obe se bosta, poudarjam, obe negativno odražali v življenju obrtnikov.</p>
               <p>Prvo novost na področju, kako postati obrtnik, ste s predlogom zakona, torej
               ministrstvo, vlada Republike Slovenije in vsi tisti, ki zagovarjate in uveljavljate
               nujo po predlogu zakona, seveda močno omejili s pogoji, kako lahko nekdo postane
               obrtnik in kako se bo lahko ta dejavnost v bodoče v naši državi odvijala. In po drugi
               strani, torej če smo rekli, da ste zaostrili pogoje, kako postati obrtnik, ste s tem
               zakonom samo še nadaljevali tudi drugi del, to je kako otežiti obstoj obrtnika v naši
               državi.</p>
               <p>V Slovenski nacionalni stranki smo predlagali amandma, dopolnilo, za katerega
               ocenjujemo, da bi bilo eno bistvenih dopolnil, ki bi spremenilo zakon. To je
               dopolnilo o obveznem članstvu. Po naši oceni zakon v taki obliki, kot je, temelji na
               prisili obveznega članstva. Žal je Republika Slovenija pod vodstvom liberalne
               demokracije skratka na vseh področjih določene gospodarske dejavnosti uvedla termin
               prisilnega obveznega članstva, kjer se morajo določeni gospodarski subjekti ali pa
               drugi subjekti, ki se na trgu obnašajo oziroma bi se morali obnašati tržno prisiljeni
               združevati v neko integracijo oziroma inštitucijo, ki se je pa vedno do sedaj
               pokazala, da je njen izključni in edini namen zadovoljevanje svojih lastnih potreb.
               Torej, zadovoljevanje potreb inštitucije. Ne da bo ta inštitucija pomagala odjemalcem
               oziroma njihovim članom, ampak vedno do sedaj se je pokazalo, da so take zbornice
               izključno namenjene same sebi. In ker seveda vaši prijatelji po kapitalu in pa po
               politični liniji drugje ne bi mogli uspeti, je najlažje uzakoniti tako plastično
               oblikoneke zbornice, ki se ne obnaša tržno, ki ni podvržena nobeni tržni zakonitosti,
               ampak izključno na vsake toliko časa dobi finančna sredstva, ki so jih dolžni
               plačevati v našem primeru obrtniki. Ampak dolžni zaradi zakona, ker so obvezni, ker
               so prisiljeniv to, da plačujejo članarino, čeprav od te članarine nimajo ničesar. In
               to je osnovni in izvirni greh omenjenega zakona.</p>
               <p>Obvezni zbornični sistem, smo ugotovili, zahteva obvezno članstvo. Obvezno članstvo
               pa zahteva obvezen strošek uporabnika oziroma obrtnika ali izdatek. Do tu bi lahko
               zadevo še razumeli, v kolikor bi v zameno obrtnik za ta strošek nekaj pridobil, ampak
               dejstvo je, da velika večina tistih, ki zmorejo biti včlanjeni, to zelo spominja na
               nekdanjo SFRJ, obvezno članstvo, od tega obveznega članstva nimajo ničesar, le
               strošek, v zameno za strošek pa ničesar. In nič ne trdim, verjetno se najde nekdo
               blizu vrha obrtne zbornice ali politike, nekaj malega števila obrtnikov, ki potem
               poberejo vso to boniteto. Ampak, ali je to prav? Po naši oceni ne</p>
               <p>V Slovenski nacionalni stranki ocenjujemo, da bi bil tak zakon in sorodni zakon
               sprejemljiv edino pod pogojem, če obrtnikom damo prostovoljno izbiro - kdor hoče, naj
               bo član zbornice, tisti, ki ocenjuje, da od te zbornice nekaj ima, tisti pa, ki
               ocenjuje, da od take zbornice nima ničesar, pa ga ne z zakonom prisiliti, da mora
               biti član. V Slovenski nacionalni stranki takega sistema obveznega članstva v nobeni
               zakonski obliki ne za to področje ne za drugo področje ne moremo podpreti. Zakonu
               bomo nasprotovali.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Peče. Kolega Peter Levič bo predstavil stališče poslanske skupine
               Stranke mladih, za njim bo predstavitve zaključil kolega Brenčič. Prosim, kolega
               Levič.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa, gospod predsednik. V Stranki mladih Slovenije podpiramo novelo obrtnega
               zakona, katerega namen je povečevanje konkurenčnosti obrti, kar je pomembno predvsem
               zaradi obrtnikov samih, saj predstavljajo izredno pomembno gospodarsko silo. Prav je,
               da to storimo pred vstopom Slovenije vEvropsko unijo, ni pa prav, da to počnemo šele
               danes, saj vemo, da je višja konkurenčnost potrebna vedno in ne samo ob vstopu v
               Evropsko unijo.</p>
               <p>Novosti, ki so v zakonu namenjene zmanjševanju birokratskih ovir, od katerih v
               Stranki mladih Slovenije pričakujemo odpravo ovir in pogojev za pridobitev statusa
               obrtnika in so prav tako nujne, kot so nujni poenostavljeni upravni postopki. Vendar
               bi bile tudi te spremembe potrebne veliko prej, na kar so vrsto let zaman opozarjali
               številni slovenski obrtniki.</p>
               <p>Predlagatelj končno uzakonja odločbo ustavnega sodišča, s tem da v predlogu zakona
               določa osnove za določanje članarine in dejavnosti, ki se financirajo s članarino,
               tako za obrtno zbornico Slovenije kot za območne obrtne zbornice. Tudi določbe, s
               katerimi sodoločeni okviri sestave organov zbornice in načini sprejemanja odločitev,
               so bile potrebne za zagotovitev reprezentativnosti sprejetih odločitev.</p>
               <p>Od večine sprememb zakona, ki se nanašajo na dopolnjeno definicijo opravljanja
               obrtnih in obrti podobnih dejavnosti z novo poklicno opredelitvijo obrtnih
               dejavnosti, na zmanjšanje oziroma ukinitev kvalifikacijskih in drugih pogojev za
               opravljanje obrtnih in obrti podobnih dejavnosti ter na uskladitev zakona z odločbo
               ustavnega sodišča, pa pričakujemo, da bodo v praksi pomenile lažje in boljše
               poslovanje samostojnih podjetnikov, zato bomo zakon tudi podprli. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Peter Levič. Sedaj bo kolega Stanislav Brenčič v imenu
               poslanske skupine Slovenske ljudske stranke sklenil predstavitev stališč. Prosim.
           </p>
            </sp>
            <sp who="SDZ3:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod predsednik. Lepo pozdravljeni, gospa ministrica z ekipo! Obrt
               ima na Slovenskem že res dolgo in tudi pristno tradicijo in je kot taka tudi že
               prestala težke preizkušnje. V poslanski skupini Slovenske ljudske stranke se zavedamo
               nujnosti in vrednosti čim bolj trdne vpetosti obrti in obrtništva ter s tem tako
               imenovanega malega gospodarstva v celoten gospodarski sistem, ki je medsebojno
               soodvisen in se medsebojno tudi dopolnjuje. Zato se mora normativno okvirjanje
               področja obrti sproti spreminjati in prilagajati dogajanjem v družbi doma ter ne
               nazadnje prilagoditi tudi vsem izzivom, ki jih pred slovensko obrt prinašajo štiri
               svoboščine našega skorajšnjega sobivanja v Evropski uniji. Predlog zakona po našem
               mnenju temu sledi in kot prvo odpravlja tudi nedorečenosti, povezane s financiranjem
               dejavnosti Obrtne zbornice Slovenije kot zastopnice obrti z javnimi pooblastili pred
               državnimi in drugimi organi iz naslova članarine članstva, pri čemer želimo
               poudariti, da je premočno prisoten argument številnih članov Obrtne zbornice
               Slovenije, da bi pričakovali na temelju plačevanja članarine od Obrtne zbornice
               Slovenije boljši oziroma obsežnejši in kvalitetnejši servis za mnogo odprtih
               vprašanj. Med ta vprašanja, seveda jih ta zakon ne rešuje, so pa seveda naslovljena
               tudi v prvi vrsti na Vlado Republike Slovenije, sodi prav gotovo ponovno poglabljanje
               plačilne nediscipline, kar je za prenekaterega obrtnika in še posebno začetnika, ki
               še nima ustrezne kapitalske rezerve, nerazrešljiva uganka in, kot pravi književnik
               Torkar, umiranje na obroke. Žal med številnimi superlativi, s katerimi se v javnosti
               ponaša naša vlada, tega odgovora ne najdemo, je pa ključen za povečanje novega
               zaposlovanjav sektorju obrtništva, ključen za povečanje kvalitete storitev ter ne
               nazadnje ključen za kvaliteto poslovanja obrtnikov kot celote. Plačilna disciplina je
               namreč pokazatelj zrelosti družbe, ki dokončno stopa na evropski trg. Ob vprašanju
               plačilne discipline, bolje rečeno nediscipline, se po našem mnenju konča svobodna
               gospodarska pobuda in Obrtna zbornica Slovenije je po našem mišljenju tu premalo
               slišna.</p>
               <p>Poslanska skupina Slovenske ljudske stranke podpira več ali manj vse rešitve, ki jih
               predlog zakona ponuja, s tem, da menimo, da se pogoji za pridobitev obrtnega
               dovoljenja po nepotrebnem preveč zaostrujejo in s tem poprej zavira kot sprošča
               odločanje posameznih nadarjenih mladih oseb za vstop v obrtno dejavnost. Prav tako je
               v poslanski skupini Slovenske ljudske stranke sicer nekoliko deljeno mnenje. Mnenje,
               da se pogoji za pridobitev naziva mojster tudi v določenih pogledih preveč
               zaostrujejo. Kar je za marsikoga od nas povsem jasno, je to, da je za pristnost in
               razvoj obrti tak pristop poprej destimulativen kakor stimulativen, mojster je v prvi
               vrsti tisti, katerega storitev, izdelek in tako naprej sprejeme trg za vreden, to je
               mojster, po katerem sega trg kot povpraševanje. In je škoda ga je s takimi ali
               drugačnimi administrativnimi ukrepi v tem vsebinskem smislu destimulirati. Kot
               rečeno, zakon bomo seveda podprli, podprli bomo tudi amandma štirih poslanskih
               skupin. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prav. S predstavitvijo stališč poslanske skupine Slovenske ljudske stranke smo
               sklenili predstavitev stališč vseh poslanskih skupin, tako da lahko zdaj preidemo na
               razpravo o členu in enem vloženem amandmaju, ki jo bom vodil na podlagi pregleda. K
               8. členu so vložile amandma poslanske skupine LDS, ZLSD, SLS in DeSUS. Na mizi pred
               seboj imate, domnevam,popravek vloženega amandmaja teh štirih poslanskih skupin. Ta
               popravek je potreben zaradi jasnosti in redakcijske narave. Sprašujem, ali želi kdo
               besedo o tem amandmaju? Prosim. Imate besedo.</p>
            </sp>
            <sp who="SDZ3:TankoJože">

               <speaker>JOŽE TANKO:</speaker>

               <p>Hvala za besedo. No, področje, ki ga obravnava obrtni zakon, je za nas sila pomembno
               področje. Tudi ta amandma, ki ga imamo tu pred seboj, pač poskuša neke stvari
               popraviti, vendar, kot vidimo iz tega, sploh iz obrazložitve, se stvari pri nas
               urejajo drugače, kot so urejene v Evropski uniji, kajti tu neposredno piše, da za
               sistem priznavanja kvalifikacij ne pozna pojma mojstrski naziv niti ni pogojen s
               stopnjo izobrazbe. Skratka, pri nas to področje obrti poskušamo urejati strožje, kot
               je urejeno v Evropski uniji, in ni mi pravzaprav jasno, zakaj, bi rekel, zganjamo ta
               mazohizem nad slovenskimi obrtniki. Ni to edino področje, kjer so določene stvari
               zapisane ostreje. Če se spomnimo recimo samo pri nadzoru BSE-ja. Vsa Evropa ima 30
               mesecev, mi 24 mesecev. Vsa Evropa ima na tem področju zadeve urejene brez posebnih
               pogojev, pri nas pa uvajamo izobrazbene pogoje in tudi te mojstrske nazive.</p>
               <p>Skratka, postavljajo se birokratske ovire. Postavlja se cehovski sistem, kajti te
               pogoje bo pač potrebno opravljati, oziroma dokazovati pred komisijo, ki jo bo
               sestavil ceh, oziroma skupina, strokovna skupina na obrtni zbornici, in več ali manj
               so posledice jasne. Skratka, ohranjal se bo več ali manj nek zaprt krog, lahko tudi
               deden na tem področju. In s tem se ne vzpodbuja popolnoma noben razvoj.</p>
               <p>Drugo, kar je sploh pri teh pogojih problematično, je pa naslednje. Vsi s.p.-ji v
               svojem poslovanju garantirajo s celim premoženjem. Se pravi z vsem, kar imajo.
               Medtem, kot tisti, ki se registrirajo kot družba z omejeno odgovornostjo, jamčijo z
               ustanovitvenim kapitalom. Na tem področju imamo zapisane območne ovire, birokratske
               ovire. Za ustanovitev d.o.o.-ja je potrebnih, ne vem, mislim, da 2 milijona 700 tisoč
               tolarjev in opravljaš lahko to isto dejavnost. Jaz mislim, da na tem področju, mejnem
               področju med obrtništvom in malimi podjetji bi bilo smiselno te meje drugače
               postaviti. In ne bi bilo potrebno, da se prisiljuje ljudi, da se ali preoblikujejo,
               delajo v drugi obliki, ali pa, kar je še najbolj pogosto, da se ukvarjajo s
               šušmarstvom. Skratka, mislim, da bi morali to področje odpreti podobno, kot je v
               Evropski uniji, da so pri nas pogoji enaki, kajti v nasprotnem primeru bodo še vedno
               ostale razlike. In nekateri tam bodo lahko določene stvari dobili brez problema, pri
               nas pa le po postopku, po izpolnjevanjuvseh teh pogojev. Mislim, da je ta rešitev, ki
               je predvidena, preveč zaprta in ni dovolj tolerantna do vseh tistih, ki znajo, ki so
               obrtniki, ki so rokodelci, pa sicer formalnih pogojev ne izpolnjujejo. Ponavadi so te
               stvari ravno obratne, tisti, ki so rokodelci, so ponavadi zelo slabo izobraženi in
               obratno, vsi neki doktorji ali pa inženirji so ponavadi tudi slabi praktiki in tako
               naprej. Stvari bi bilo treba na tem področju nekoliko drugače postaviti.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim, mag. Vizjak. Imate besedo.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Jaz sem že v imenu poslanske skupine predstavil mnenje. Vendar bi želel
               eno stališče, tudi ne nazadnje predlagatelju amandmaja in vladi. V Sloveniji smo
               sprejeli zakon, se mi zdi, da se imenuje o nacionalnih poklicnih kvalifikacijah,
               priznavanju nacionalnih poklicnih kvalifikacij. Ta zakon je želel zapreti praznino
               slovenskega prostora, s tem da nekomu prizna neko kvalifikacijo tudi na podlagi,
               oziroma če dokaže, da dosega standarde strokovnih znanj in spretnosti, v skladu s tem
               zakonom. In to je cela kopica še ostalih podzakonskih aktov, ki seveda to urejajo,
               kaj so ti standardi, kaj so spretnosti in kdo to ugotavlja.</p>
               <p>In čemu torej ne dati oziroma omogočiti opravljanja obrti tudi nekomu, ki si pridobi
               nacionalno poklicno kvalifikacijo z dejavnostjo s seznama obrtnih dejavnosti. Čemu
               ne? Zakaj mora ostati večno nek pogoj, bodisi izobrazbe bodisi poslovodenja bodisi
               samozaposlitve. Zakaj smo toliko togi? V kolikor bo sprejet amandma štirih poslanskih
               skupin k temu zakonu, bom predlagal amandma v tretjem branju na ta amandma, če je
               seveda to proceduralno možno, kar mislim, da je. Da bi seveda med te alinee drugega
               poglavja 8. člena se uvrstila tudi alinea, da obrtno dovoljenje lahko pridobi oseba,
               ki je pridobila nacionalno poklicno kvalifikacijo za dejavnosti s seznama obrtnih
               dejavnosti.</p>
               <p>Prosil bi tudi, ker moj namen je predvsem pozitiven, ker želimo to zadevo urediti, da
               bi ne nazadnje omogočala tudi nekomu, ki nima poklicne strokovne izobrazbe in ki ni
               poslovodni delavec in ki ni samozaposlena oseba, da kljub temu pridobi obrtno
               dovoljenje, če seveda obvlada in dokaže, da dosega strokovne standarde znanja in
               spretnosti za določeno vrsto obrtne dejavnosti. Mislim, da je to korektno, mislim, da
               bi tudi vsaka liberalna vlada morala stremeti k temu. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Samo da ne bo nesporazuma. Vi ste vprašali, kolega mag. Vizjak, ali je mogoče v
               tretjem branju vložiti amandma na ta sprejeti amandma. To je mogoče, če bo zdaj
               sprejet. Eno je mnenje, drugo je dejstvo. Želite? Predstavnica vlade.</p>
            </sp>
            <sp who="SDZ3:MešlMateja">

               <speaker>MAG. MATEJA MEŠL:</speaker>

               <p>Hvala lepa, gospod predsednik. Želela bi mogoče na kratko pojasniti ali pa dati par
               dodatnih poudarkov kot odgovor na vprašanja in stališča predvsem gospoda poslanca
               Vizjaka in nekaterih drugih poslanskih skupin. Mislim, da splošna trditev, da se s
               tem zakonom zapirajo pogoji, ne drži, mogoče je to tudi problem razumevanja celotne
               strukture sprememb zakona, ki gre v treh korakih.</p>
               <p>Prvič, odpirajo se vrata za vstop v obrtno dejavnost oziroma obrti podobno dejavnost
               z delitvijo na obrt, ki zahteva obrtno dovoljenje, in obrti podobne dejavnosti, ki ne
               zahtevajo nikakršnih pogojev in nikakršnega dovoljenja. In tudi primer, ki ste ga
               navedli, obrti podobna dejavnost, kar pomeni, da v nobenem primeru nekdo, ki želi
               začeti opravljati to dejavnost samostojno, ne potrebuje niti poklicne kvalifikacije
               niti izobrazbe niti delovne dobe oziroma izkušenj na tem področju.</p>
               <p>Drugič, vezano samo na obrtne dejavnost, nejveč na obrti podobne, se odpirajo pogoji,
               niso več tako specifično našteti in v kombinacijah kot po prejšnjem zakonu, ampak se
               vežejo samo na mojstrski naziv oziroma na najmanj višješolsko izobrazbo. In mojstrski
               naziv predpostavlja poklicno kvalifikacijo, in minimalna leta izkušenj oziroma
               predhodne delovne dobe. Tako, da mislim, da tu ne gre za zapiranje. Je pa mislim, da
               tudi logično, da neke vrste kvalifikacija izražena s standardi, s poklicno izobrazbo
               ali z nacionalno priznano listino, kot je prevod iz direktive, pač v vsakem primeru
               za dejavnost ostaja.</p>
               <p>In tretjič, šele prihajajo dodatno pogoji, ki so opredeljeni v 8. členu in so to
               dodatni pogoji, ki naj predvsem izravnajo oziroma omogočajo enakovrednost našim
               obrtnikom oziroma pravnim in fizičnim osebam, ki opravljajo to dejavnost, in pa
               drugim, ki prihajajo iz držav Evropske unije in v skladu z direktivo o medsebojnem
               priznavanju kvalifikacij, pač, lahko pridejo in to moramo priznati. Enako seveda
               velja tudi za naše navzven. To so dodatna v bistvu odprta vrata ravno zato, da
               izenačimo pogoje. Ne pomenijo pa to tiste osnove za pridobitev obrtnega dovoljenja
               oziroma opravljanja dejavnosti, ampak pomenijo dejansko samo razširitev.</p>
               <p>Vprašanje, ki se je postavilo, je bilo, zakaj sploh kakršnikoli pogoji, zakaj ne
               podpreti povsem. Mislim, da iz vseh dosedanjih razprav je nekako izšla skupna
               ugotovitev, da se strinjamo, da obrt v Sloveniji je historično pomemben element
               našega gospodarskega sistema. In glede na obseg dejavnosti, glede tudi na število
               delovnih mest, ki jih ustvarja, verjamem, da se vsi strinjamo, da tega sistema nima
               smisla rušiti. Razlaga, da Evropa nima nobenih takih pogojev, mislim, da je potrebna
               dopolnitve. Gre za to, da direktiva o liberalizaciji in medsebojnem priznavanju ne
               opredeljuje kvalifikacijskih pogojev in mojstrskega naziva. Druga države, poznamo
               primer Nemčije, predvsem smo se največ po njem ozirali, pa obrt in obrtno zakonodajo
               oziroma ureditev na tem področju še vedno imajo. Samo ta direktiva tega ne
               predpostavlja, kar seveda ne pomeni, da nikjer v Evropi mojstrski naziv in pogoji za
               pridobivanje obrtnega dovoljenja ne obstajajo.</p>
               <p>To, da dejansko gre za cehovski sistem, je res, saj je to v bistvu mojstrstvo. In
               ravno zato so mojstrski izpiti in ravno zato so mojstrska priznanja, ki pač v naš
               sistem tradicionalno sodijo, in mislim, da s tem, ko smo samo zmanjšali listo in
               dejansko povedali, kaj obrt in mojstrstvo je, kaj je pa obrti podobna dejavnost, kjer
               ne smemo zahtevati vseh teh izkušenj in znanj, smo odpravili največ administrativnih
               ovir.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospa državna sekretarka mag. Mešlova. Mag. Drobnič je želel besedo.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Res je kar aktualno vprašanje, koliko odpreti vrata, da bi
               vendarle nekoliko liberalizirali in uskladili naše pogoje za odpiranje obrti z
               drugimi državami Evropske unije, v katero tudi vstopamo, ker prost pretok kapitala,
               ljudi in še marsičesa drugega moramo zagotoviti, po drugi strani pa vendarle ohraniti
               obrt. Če smo se odločili, da bomo ohranjali obrt, ne samo kot cehovsko združenje,
               temveč tudi kot specifičen način dejavnosti, ki jo je vredno zadržati zaradi lastnega
               razvoja, zaradi ohranjanja kulture, zaradi zagotavljanja kvalitete na drug način ne
               samo skozi tržne produkte, potem pač moramo imeti nek pogoj. In to mašilo je za obrt
               seveda višja izobrazba v tej branži ali pa mojstrski izpit, kjer se nekako hoče na
               tej ravni vzpostaviti pogoj, da ima nekdo znanja, tehnična, obrtna, ima pa tudi
               poslovodska znanja, če gledamo genezo. Po drugi strani pa zdaj želimo vplesti neke
               druge pogoje, skozi katere bi ljudje po drugih poteh prišli do tega cilja. Torej, da
               imajo poslovodske sposobnosti, veščine opravljanja dela in strokovno izobrazbo, zato
               moramo tudi na tej ravni postaviti pogoje. Se pa sprašujem, ali je to ustrezno ali
               ne. Vedno se pri vseh teh treh oziroma štirih alineah postavlja bodisi samozaposleni
               delavec ali poslovodni delavec. Imanentno to pomeni, da je v nekem smislu bil
               poslovodni delavec za tisti posel.</p>
               <p>Zdaj pa glede osebe, ki ima strokovne kvalifikacije. Menim, da moramo zadostiti
               pogojem, da ima le-ta podobne veščine kot mojster, da jih je na tak način pridobila,
               nima pa mojstrstva uradno - in kako to narediti. Zato to pobudo gospoda Vizjaka
               akceptiram se pa sprašujem, kako to narediti - skozi priznanje, ali da je opravljal
               poslovodsko ali je preddelavec ali nekaj podobnega. Ker sicer pa lahko devalviramo
               mojstrski izpit. To pa, če so si ljudje zamislili, zlasti tisti, ki se ukvarjajo z
               obrtništvom, daje to pomembno sito in pomemben kriterij za opredeljevanje izvajanja
               obrti, potem se moramo temu približati in najti rešitev - ne vem, da je ta oseba<gap n="..."/>
               Ali to zadostuje, da je delala tri leta, denimo, v takšni dejavnosti, poleg tega ima
               pa tudi strokovnoizobrazbo. Ali je to identično tistemu, kar zahtevamo, ali pa blizu
               temu, kar je mojstrski izpit? To je ta dilema. Rad bi odprl ta vrata, ne samo
               poslovodnim delavcem. Po drugi strani smo pa v zanki. Ker mojstrstvo se pa ravno
               skozi to tudi izkazuje. Če gledamo vajeništvo pa potem poklic pa mojstrstvo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Magister Vizjak.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Ja, hvala lepa. Poglejte, terja to, kar sem govoril, še nekaj dodatnih pojasnil. Jaz
               se vsekakor strinjam, in prihajam tudi iz takega okolja, kjer je obrtništvo
               zgodovinska tradicija in je razvito, in ima eno posebno mesto, prav zaradi tega to
               problematiko nekoliko občutljiveje sem pregledal in prav zaradi tega menim, da ne
               velja kar vse počez odpirati vrata. Vendar velja pri obrtništvu več staviti, to se
               pravi postaviti kot prioriteto, znanje in spretnosti pred formalno izobrazbo. In prav
               zaradi tega smo sprejemali v tem parlamentu zakon o nacionalnih poklicnih
               kvalifikacijah, ki je želelzapolniti to vrzel v slovenskem prostoru, in je seveda v
               3. členu, ki ga imam tu izpisanega, napisal, da pridobi nacionalno poklicno
               kvalifikacijo posameznik: z doseženo poklicno oziroma strokovno izobrazbo za vse
               poklice in tako naprej, kar ni aktualno. Po delnih izobraževalnih programih za
               pridobitev poklica in strokovne izobrazbe. In ta zadnja alinea, če dokaže, da dosega
               standarde strokovnih znanj in spretnosti, sprejete v skladu s tem zakonom. Prav to je
               cilj zakona o nacionalnih poklicnih kvalifikacijah. Da nekdo pridobi nacionalno
               poklicno kvalifikacijo tudi takrat, kadar ne izpolnjuje formalne izobrazbe, ima pa,
               in dokaže da ima, standarde strokovnih znanj in spretnosti v skladu z zakonom. Jaz
               sem prepričan, da so v skladu s tem zakonom o priznavanju, ali kako se že imenuje,
               nacionalnih poklicnih kvalifikacij, opredelili tudi kataloge znanj, tudi opredelili
               komisije, kot so jih pač morali. Tudi za obrtne dejavnosti. In zakaj ne bi nekdo, ki
               dokaže, da dosega standarde strokovnih znanj, pa nima najmanj neke minimalne
               izobrazbe po obrtnem zakonu, ne dobil obrtnega dovoljenja. Zato mislim, da bi veljalo
               to izjemo vključiti med izjeme, ki jih opredeljuje druga alinea 8. člena oziroma
               drugi odstavek 8. člena, in seveda to sem tudi prej prebral, kakšno obliko amandmaja
               si predstavljam. Daleč od tega, da želimo s tem odpirati in popolnoma sprostiti to
               zadevo. Pa še to. Strinjam se, novela zakona tega obrtnega zakona je korak naprej k
               sproščanju teh ovir. Vendar ga želimo še popraviti. To je ambicija. Ne govorim, da ga
               zadrgujete ali pa da greste koraka nazaj. Gremo korak naprej. Zakaj ne bi stopili en
               pa pol korak naprej, morebiti tudi s tem amandmajem oziroma s tem predlogom.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospa državna sekretarka.</p>
            </sp>
            <sp who="SDZ3:MešlMateja">

               <speaker>MAG. MATEJA MEŠL:</speaker>

               <p>Hvala lepa, gospod predsednik. Mislim, da se moramo tudi s tem strinjati, in smo se
               tudi strinjali že na predhodnih razpravah, kjer je bil ta člen pravzaprav tudi glavni
               predmet razprav. Dejansko skupaj želimo odpreti in omogočiti vključitev čim več
               posameznikom in gospodarskim subjektom, hkrati pa seveda zagotoviti usklajenost z
               evropsko zakonodajo in enakopravnost pogojev našim gospodarskim subjektom, subjektom
               iz drugih držav. To kar predlaga gospod Vizjak, jepo našem prepričanju in tudi po
               potrditvi ministrstva za delo, družino in socialne zadeve, s katerim smo ta člen
               skupaj delali, saj direktiva sodi pod njihovo pristojnost zagotovljeno. Kajti piše,
               da je potrebno dokazilo za to predhodno usposabljanje, karpa lahko potrjuje
               nacionalno priznana listina oziroma tisto, kar pristojni strokovni organ šteje kot
               izpolnitev zahtev. In to so točno mišljeni ti standardi in pogoji iz zakona. S tem,
               da bo bolj natančno to opredelil pravilnik in potem spremljalo pristojno resorno
               ministrstvo. Mi pač menimo, da je to že vključeno.</p>
               <p>Tudi na predloge in pripombe gospoda Drobniča nimamo pomislekov, se strinjamo in
               vendar verjamemo, da to je zajeto v teh štirih točkah 8. člena, da vsaka točka
               dejansko omogoča in daje odgovore tistim specifičnim skupinam ljudi, ki bi želeli
               vstopiti. In sicer, ko govorimo o poslovodskih izkušnjah, je to točka 4, kjer
               govorimo samo o tem, da mora imeti samo izkušnje iz poslovodenja, ni pa potrebno, da
               je to prav v obrti oziroma da je poslovodni delavec v obrti. Oziroma, ko govorimo o
               samozaposlenih osebah in poslovodnih delavcih v obrtnih podjetjih, govorimo tudi, da
               to lahko pridobi tisti, ki je isto dejavnost predhodno opravljal kot zaposleni
               delavec, ne kot poslovodni, na tem istem področju dejavnosti.</p>
               <p>Se pravi, mi menimo, da je prevod direktive, ki ga moramo upoštevati, ne smemo
               spreminjati, smiselno povzeti na tak način, da vendarle v vsaki alinei omogoča
               vključitev tistim osebam, o katerih ste govorili in za katere želite, da se vrata
               odprejo. V kolikor je to ne dovolj jasno ali želite popravke, ki bodo vodili v
               nepredek zakona, seveda, se zelo strinjamo, vsem skupaj je to v interesu.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Zgolj zaradi razjasnitve okoliščin. Jaz, ko berem ta amandma štirih
               poslanskih skupin k 8. členu, ki je bil popravljen, govorijo vse štiri alinee o
               pogoju poslovodnega delavca, vsaj nekaj let ali samozaposlenega delavca. Nobena izmed
               alinej ne upošteva primera, da nekdo izpolnjuje ali pa da si je pridobil nacionalno
               poklicno kvalifikacijo.</p>
               <p>Ko ste citirali eno alineo, ste pozabili prvi del te alinee, ko se veže pogoj na to,
               da je bil le določeno obdobje ta delavec poslovodni delavec ali samozaposlena oseba.
               Jaz pa govorim o tem, da bi veljalo med posebno alineo imeti nekoga, to se pravi, da
               lahko tudi tisti pridobi obrtno dovoljenje, ki je pridobil nacionalno poklicno
               kvalifikacijo za dejavnosti s seznama obrtnih dejavnosti, ne glede na to, ali je bil
               kdaj poslovodni delavec ali samozaposlena oseba. To se pravi, če dokaže, da zna neko
               obrtno dejavnost opravljati in mu to tudi nacionalna listina prizna, po zakonu ne
               vidim razloga, zakaj bi moral biti še hkrati poslovodni delavec ali pa samozaposlena
               oseba, da dobi obrt.</p>
               <p>Mislim, da je pogoj znanj in spretnosti in s tem listine zadosten.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mag. Drobnič.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa. Ja, se mi zdaj postavlja vprašanje, ali je ta moj komentar še potreben.
               Ravno o tem sem hotel replicirati, da vi seveda omenjate drugo alineo ali drugi del
               stavka, ampak morate prvi pogledati, ko vendar piše, samozaposleni ali poslovodni
               delavec. In to se smatra pod tem pogojujem, da je tisti potrebni dodatek, ki je
               ekvivalenten recimo temu mojstrskemu izpitu, to je to, to se poskuša vzpostavljati,
               enakost. Gospod Vizjak pa pravi, zakaj pa ne bi odprli tudi za nekoga, ki ni bil
               poslovodni delavec, ni bil samozaposlen, pa ima priznane kvalifikacije in je delal
               kot delavec v tej obrti oziroma dejavnosti, ne vem, lahko se izmislimo, tri leta. Ali
               to odtehta recimo tri leta prakse ali pa pet let prakse, jaz se zdaj izmišljujem,
               zato da pridobi lahko obrtno dovoljenje na adekvaten način kot nekdo, ki ima
               mojstrskiizpit? To je zdaj vprašanje, ali opravljanje neposrednega tega dela
               zadostuje za to, da si nekdo pridobi verodostojna znanja, ki so ekvivalentna
               mojstrskemu izpitu? Jaz tega zdaj ne vem. Iz profila tega izobraževanja za mojstrski
               izpit bi morali pogledati kaj to je, jaz trenutno ne vem, ker nisem za to
               specializiran, morda kdo drugi ve v tej dvorani, pa potem primerja denimo, ali je to
               pet let dela, ali je to preddelavec, ali je lahko samo poslovodja odnosno <gap n="...."/> Ali
               lahko to odpremo? Se pa zavedamo, da je nevarnost potem, da devalviramo mojstrski
               izpit. Zato moramo postaviti pogoje, da bo enakost. Mene zanima, kako zagotoviti
               enakost ljudem, ki imajo strokovno izobrazbo, pa niso bili ne zaposleni ne poslovodni
               delavec. Imajo pa neko trajanje dela.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospa državna sekretarka, dajem vam besedo. Opozarjam na čas. Prosim.</p>
            </sp>
            <sp who="SDZ3:MešlMateja">

               <speaker>MAG. MATEJA MEŠL:</speaker>

               <p>Zelo, zelo na hitro. Mislim, da je možno odpreti, dve nevarnosti obstajata. Obstaja
               nevarnost, da s tem negiramo mojstrski izpit in mojstrski naziv, kar je osnovna
               intenca tega <q>"cehovstva"</q>, in obstaja druga možnost, to kar sem želela prej poudariti,
               to je člen, ki prevaja evropsko direktivo, da potem omogočimo vstop in opravljanje te
               dejavnosti v Sloveniji tujcem s temi olajšanimi pogoji, česar pa seveda naš obrtni
               sektor verjetno ne želi. To sta pač dve nevarnosti, mislim pa da osnovni, če se
               strinjamo na tem, da sta mojstrski naziv in mojstrski izpit pomembna, potem
               pravzaprav to rešuje 20. člen zakona, kjer so osnovni pogoji za pristop k mojstrskemu
               nazivu, kjer pa je tovrstna usposobljenost in priznanje kvalifikacij že upoštevana.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Tako. Menim, da smo razpravo izčrpali razen, če se ne javlja k besedi še kdo drug.
               Kolega Sok se javlja še k besedi. Prosim, kolega Sok.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Nisem se mislil vključevati v razpravo, vendar ker državna sekretarka trdi, da je to
               primerljivo, kot so rešitve v Evropski uniji - jaz pa moram temu oporekati. Tudi sam
               poznam ljudi, ki so si v samem delovnem procesu brez potrebne izobrazbe pridobili
               kvalifikacijo. Recimo, takšne kvalifikacije so zelo pogoste v industrijsko najbolj
               razvitih državah, kot je Nemčija, in ne vem, zakaj bi Slovenija, ki po bruto
               družbenem produktu daleč zaostaja za razvitimi zahodnimi evropskimi državami, uvajala
               neke druge standarde za naše državljane. Res apeliram na vas kot predstavnike vlade,
               da te pomisleke, ki sta jih izrekla kolega Drobnič in kolega Vizjak, dobro premislite
               in da mogoče ta amandma, ki je očitno vladni ne pa štirih poslanskih skupin, s tem
               dopolnite. Da poskusite najti neko solucijo, ne vem, v tej smeri, da se dejansko
               nerazvrednoti mojstrski izpit, ta kvalifikacija, ki je pri nas potrebna, da se
               zapiše, da se ta zadeva odpre, da se zapiše, koliko let mora nekdo delati ne samo kot
               samozaposleni niti ne kot poslovodni delavec, da lahko pridobi takšno in takšno
               pravico oziroma da lahko dela v obrti, če seveda to zadevo obvlada. Se pravi, to bi
               morali na nek način v naši zakonodaji tudi odpreti in dovoliti, če hočete, da bomo
               govorili o primerljivosti rešitve v državah Evropske unije. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Želite še dati kakšno pojasnilo? Prosim.</p>
            </sp>
            <sp who="SDZ3:MešlMateja">

               <speaker>MAG. MATEJA MEŠL:</speaker>

               <p>Še enkrat. Tu gre za dodatno olajšane pogoje, ki veljajo za naše in za potencialne
               obrtnike iz drugih držav. Osnovni pogoj je še vedno, in to je intencija tega zakona,
               pridobitev mojstrskega naziva. Za pristop k mojstrskemu nazivu, pa ima pravico
               vsakdo, ki ima poklicno izobrazbo, kar je z amandmaji že znižano oziroma - koliko -
               tri leta delovnih izkušenj. Kot poklicna izobrazba pa veste, da se po tej naši domači
               zakonodaji šteje tudi pridobitev potrdila oziroma standarde, brez da je potrebno za
               to prav opraviti srednjo poklicno šolo - to, kar gospod Vizjak ves čas poudarja - in
               v teh osnovnih pogojih za opravljanje obrtne dejavnosti doma, je to zajeto.</p>
               <p>V 8. členu, ki pa odpira dodatne možnosti za opravljanje dejavnosti brez zahteve po
               opravljanju mojstrskega izpita, pa menimo še vedno, da je preveč nevarno to odpirati,
               ker gre predvsem za uskladitev sistemov Evropske unije in za liberalizacijo prehodov
               med državam. <gap n="..."/><stage>/Opozorilni znak za konec./</stage><gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Želi še kdo besedo, smo pri 4. točki, dopolnitev obrtnega zakona? Ne. Potem bom sedaj
               razpravo zaprl, prekinili to točko dnevnega reda in obvestil zbor, kako bomo ravnali
               po 18.30 uri, ko se bomo ponovno sešli, da bi odločali o 1. točki dnevnega reda, ki
               je bila sinoči, in današnjih odločitvah.</p>
               <p>Odločili bomo najprej o treh predlogih treh naših poslanskih kolegov, da se v
               državnem zboru opravi razpravo o odgovoru predsednika vlade oziroma ministrice in
               ministra, gre za predlog kolega Bajuka, kolega Ruparja in kolega Rokavca. Nadaljevali
               bomo s prekinjeno 2. točko in ponovno odločali o zakonu o divjadi in lovstvu in tukaj
               opozarjam, da mora biti pri ponovnem odločanju, skladno z drugim odstavkov 21. člena
               ustave, za sprejem zakona sedaj potrebna kvalificirana večina, torej večina poslancev
               46 ali več. 5. točko bomo zaključili v četrtek, prav tako 6., in 7. točko. 10. točko
               imamo nocoj, gre za odločanje o predlogu sklepa o dopolnitvi zakona o lokalni
               samoupravi. Predlog sklepa je, da ta predlog ni primeren za nadaljnjo obravnavo, in
               potem bi zaključili danes z odločitvijo o amandmaju k dopolnitvi obrtnega zakona in
               dopolnitev obrtnega zakona samega.</p>
               <p>V zvezi z 3. točko dnevnega reda vas še opozarjam, gre za predlog zakona o
               spremembah zakona o trgovini, da je zakonodajno-pravna služba pripravila mnenje k
               navedenemu predlogu zakona, s katerim na podlagi četrtega odstavka 137. člena
               poslovnika državnega zbora ugotavlja, da je zaradi sprejetih amandmajev na seji
               odbora za gospodarstvo prišlo do neusklajenosti zakonskega besedila.</p>
               <p>Na podlagi petega odstavka 140. člena poslovnika pozivam predlagatelje zakona, to je
               skupino poslancev s prvopodpisanim kolegom Drobničem, da pripravijo uskladitveni
               amandma - govorim o zakonu o trgovini -, in sicer v roku, ki bo omogočil njegovo
               obravnavo v četrtek, 29. tega meseca, po končani zadnji točki dnevnega reda. Je s tem
               vse v redu? Prav.</p>
               <p>Sedaj sejo prekinjam do 18.30 ure, ko bomo prešli na odločanje o 1. točki dnevnega
               reda. Do takrat odrejam odmor.</p>
               <stage type="time">(Seja je bila prekinjena ob 17.33 uri in se je nadaljevala ob 18.30 uri.)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim, da zasedete svoja mesta. Prešli bomo na glasovanja državnega zbora o točkah
               sinočnje in današnje seje.</p>
               <p>Drage kolegice in kolegi! Prehajamo na glasovanje zbora o predlogih odločitev.</p>
               <p>Smo pri sinočnji prekinjeni <title>1. točki dnevnega r eda, vprašanja poslank in poslancev.</title>
               </p>
               <p>Pri tej točki dnevnega reda bomo odločali o treh sklepih, konsekutivno, najprej o
               predlogu kolega dr. Andreja Bajuka, da državni zbor na naslednji redni seji opravi
               razpravo o odgovoru predsednika vlade na njegovo poslansko vprašanje glede pobud za
               izboljšanje materialnega položaja slovenskih družin v luči nove davčne zakonodaje.
               Potem bomo prešli na odločanje o predlogu kolega Ruparja, da o odgovoru ministra za
               šolstvo opravimo razpravo v zvezi s problematiko vrtcev, in končno kolega Rokavca,
               sklep, da na naslednji seji državnega zbora opravimo razpravo o odgovoru ministrice
               za gospodarstvo dr. Tee Petrin v zvezi s problematiko v usnjarski industriji.</p>
               <p>Torej prehajamo na odločanje o predlogih sklepov. Najprej vas bom prosil, da
               preverite svoje glasovalne naprave, ali je z njimi vse v redu. Ni pripomb.</p>
               <p>Najprej dajem na glasovanje predlog dr. Andreja Bajuka, da na naslednji seji
               državnega zbora opravimo razpravo o stališču vlade glede pobud za izboljšanje
               materialnega položaja slovenskih družin v luči nove davčne zakonodaje. Prosim, kolega
               dr. Bajuk, obrazložitev glasu.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane kolegice in kolegi! Dejanski demografski
               položaj Slovenije je resnično zaskrbljujoč, lahko ga označimo kot katastrofalnega.
               Dejstvo je, da so pred nami v prihodnjih mesecih že določeni predlogi, ki po naši
               oceni ne odgovarjajo v zadostni meri tistemu pristopu, ki ga mora imeti države v
               svoji, na primer, davčni zakonodaji, da bo resnično naklonjena slovenski družini.
               Dobro se zavedam - in to sem tudi odgovoril gospodu predsedniku, sicer na njegove
               diskvalifikacije nisem odgovarjal, že to je samo po sebi nekam žalostno, da jih je
               sploh napravil, ne, da nisem odgovarjal. Vendar bi rad ponovil, da sedobro zavedam,
               da s finančnimi ukrepi ne bomo vsega rešili. Kljub temu bi ponovil to, kar sem včeraj
               načel, in sicer, da sem se od naših sosedov Italijanov naučil zelo dobrega izreka:
               denar ne ustvarja sreče, a vendar pomirja živce. In čeprav je to povezano z nekoliko
               cinizma, je tu le neka velika resnica. Mi lahko pripomoremo k temu in mislim, da nam
               bo razprava o demografskem problemu ter nujnosti po družini bolj naklonjenemu sistemu
               omogočila, da bomo tudi bolje debatirali o teh predlogih, ki nam je vlada že poslala
               in to je tako imenovana davčna reforma. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Državni zbor bo sedaj <gap n="..."/> še dve obrazložitvi, kolega Kelemina in kolega Sok.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala za besedo. Jaz bom seveda podprl ta predlog, bi pa samo pokomentiral, zakaj.
               Namreč, gospod predsednik vlade je sicer povedal, da Slovenija na področju družinske
               politike vlaga ogromna sredstva in tako naprej. Ne trdim, da to ni res, na različnih
               segmentih, ampak ocenjujem pa, da vsi ti ukrepi in vse politike, ki jih vlada vrši na
               tem področju, očitno niso dovolj za to, da bi se slabšanje demografske slike v
               Sloveniji ustavilo ali mogoče premaknilo s te mrtve točke oziroma nazadovanja celo v
               nek pozitiven trend.</p>
               <p>Namreč, osebno ocenjujem, da bi prav gotovo najmanj, kar bi bilo treba napraviti,
               recimo, pri družinski in demografski politiki, je to, da bi, recimo, družinam ali pa
               ženskam z več otroki, če ne drugega vsaj omogočili pokojninsko in zdravstveno
               zavarovanje, recimo, poleg tega, da bi dobile otroški dodatek za svoje otroke, vsaj
               to, niti jim ni treba mogoče celo dati plače za to, da bodo svoje otroke - recimo, če
               ima štiri otroke - vzgajale, ker to so ogromni stroški. Že tudi zaradi takega ukrepa
               bi se mogoče kakšna ženska odločila in bi ostala doma in bi se posvetila številčni
               družini. Če pa nima nobene ekonomske varnosti in nekako tudi ne garancije, da bi
               lahko svoje otroke preživljala, potem se družina ali pa ženska ne odloči za družino,
               ampak se odloči za kariero in rajši nima nobenega otroka kot pa, da enostavno gre v
               negotovost.</p>
               <p>Zato mislim, da je treba, da državni zbor doreče politiko na tem področju, da se
               izreče o nekih vprašanjih in da o tem razpravlja. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Sok.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala lepa. Spoštovane kolegice poslanke in poslanci! Osebno mislim, da je vprašanje
               demografske politike za Slovenijo pred vstopom Slovenije v Evropsko unijo tako
               pomembno vprašanje, da bi morali omogočiti razpravo o tem vprašanju v tem državnem
               zboru. Stanje na tem področju je, da ne rečem katastrofalno, bom uporabil besedo iz
               leta v leto slabše. To seveda najbolj občutimo poslanci, ki prihajamo iz podeželskih
               ruralnih področij, in to tudi občutijo občine, ki so bile ustanovljene na teh
               področjih.</p>
               <p>Minister Rop je včeraj odgovoril v svojem odgovoru, da vlada zadovoljivo skrbi za to
               področje, podatki in pa realnost pa so povsem nekaj drugega. Včeraj ste na
               predsednikov odgovor zaploskali, se pravi, da ta njegov odgovor odobravate. Jaz
               predlagam, da danes izglasujete to, da se o tem opravi razprava v državnem zboru in
               da potem primerjamo te podatke, ki jih je včeraj iznesel predsednik vlade, s podatki,
               ki jih dobivamo mi v opoziciji, in sicer s strani društva za družini naklonjeno
               družbo. Boste videli, da ti podatki dejansko niso takšni in dase slovenski
               demografski politiki obetajo še bolj črni scenariji, kot pa trenutno že so.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Magister Drobnič, ste želeli besedo? Prosim.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Dovolite, da tudi jaz izrazim svoj glas, svojo odločitev v
               zvezi s to pobudo, ki jo je dal poslanski kolega doktor Bajuk. Tako je, ni samo denar
               tisti, ki oblikuje obnašanje naše v tej državi glede otrok, družine in vsega tistega,
               kar temeljno oblikuje našo podobo, našo javnost, našo državo. Je tudi še marsikaj
               drugega poleg denarja. To je oblikovanje javnega mnenja: ali je to, da se skozi javne
               medije smeši družine, se smeši družine z več otroki, se izražajo neki dovtipi. Je
               vprašanje, ali gradimov Sloveniji celovitost politike, ki ni samo politika denarja,
               ampak tudi še česa drugega - naklonjenost individualizmu, ne pa solidarnosti. To se
               kaže skozi različne zakone; ne gre samo za zakon o dohodnini, gre še za marsikaj
               drugega, kjer tega poudarka ni. Mišljenjski vzorci, ki so v medijih in jih producira
               politika. Ali pa ne na koncu strašenje nasilja v družini, kot da je družina tista,
               kjer se poraja nasilje. In zato jo je treba razkrojiti na individualiste.</p>
               <p>Ali pa to, ali pa morda gremo v drugo smer, da postane družina kot način življenja,
               pravi življenjski vzorec, zanimiv tudi za tretje tisočletje. In da bi dobili te prave
               odgovore, seveda zelo podpiram kolega Bajuka, ki je podal ta predlog, in prosim, da
               to izglasujemo. Sam bom to potrdil.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Peterle.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik. Sem mislim, da smo razprave opravili že prej, da
               sedaj samo glasujemo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Sedaj imate pravico, da obrazložite glas.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Hvala. Ker bi želel tudi, da bi me kdo slišal. Rad bi povedal, da to, kar je naš
               predsednik, doktor Andrej Bajuk, predlagal, ni kaprica Nove Slovenije, ni kaprica
               koalicije Slovenije, ampak je eno od bistvenih vprašanj naše prihodnosti in ker
               sodelujem v neki ožji delovni skupini, ki jo je organiziral predsednik evropske
               komisije Romano Prodi in ki je zelo pisano politično sestavljena, pa bi rad povedal,
               da smo na zadnjem srečanju te skupine, ki se ukvarja z vprašanji trajnostnega
               razvoja, v Lizboni prejšnji teden, govorili veliko več o družinski politiki v
               evropskem okviru, kakor pa o emigracijski politiki, ki veste, da je stalnica razprav
               znotraj Evropske zveze.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>In če se bomo tej temi posvetili za svoje področje, bomo, če se takole izrazim,
               ravno v evropskem trendu. Jaz bom seveda to podprl.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Tudi sam bom podprl predlog gospoda Bajuka. Konec
               koncev je res, da se slovenska država zelo čudno obnaša do slovenskih državljank in
               državljanov. Kakor da bi jih hotela na vsak način izbrisati in izvesti tisto nalogo,
               ki jo niso uspeli niti nacisti, niti fašisti, pa še kdo drug ne. Mislim, da je
               sramotno, da se koalicija LDS-a in pa Združene liste socialnih demokratovtako zelo
               trudi za vse mogoče tako imenovane izbrisane in za vse stranske, obstranske,
               nadstranske, podstranske grupe, skupine, grupacije in podgrupacije, obenem pa
               pozablja na lastne državljane in državljanke. Mislim, da je tema zelo pomembna, da je
               tematakšna, o kateri moramo razpravljati in si vendar že enkrat naliti čistega vina.
               Predvsem pa naliti čistega vina tudi tistim, ki so nas spravili v državni zbor: in
               nas in vas.</p>
               <p>Zaradi tega mislim, da bi bilo smiselnone le, da se ta tema obravnava tukaj notri,
               ampak da se odpravi širša javna razprava. Seveda, da mediji poročajo tako, kot je
               običajno v zahodnem svetu, ne pa, da komentirajo tisto, kar vidijo, ker ponavadi
               komentirajo narobe, ali slučajno nevede, ali pa po zahtevi gospodarjev. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi. Tudi sam bom podprl predlog
               poslanca gospoda Bajuka, da se v državnem zboru opravi razprava o demografski
               politiki.</p>
               <p>Gospod Bajuk s to razpravo želi ponovno poudariti samo to, da se o tem opravi
               razprava. Razprava v državnem zboru o tej temi ne bo imela, kolegice in kolegi,
               nobenih finančnih posledic. Nobenih finančnih posledic za proračun! Bo pa, seveda,
               takšna razprava mogoče razkrinkala tudi kakšno masko, ki se tolikokrat rada pojavlja
               prav takrat, ko govorimo o demografski politiki. Nekateri veliko radi povedo,
               konkretno, ko je pa treba to upoštevati pri zakonodaji, takšni ali drugačni, takrat
               so odločitve popolnoma drugačne. Ob tej razpravi pričakujem s strani vlade, da bo
               prišla s konkretnimi podatki; pa ne samo o splošnih podatkih v Sloveniji, ampak o
               podatkih tudi po regijah. To bi bil torej skrajni čas in nujno potrebno. Samo za
               razpravo gre. Še enkrat, ne gre v tem trenutku za nobene finančne posledice. In vsaj
               v parlamentu naj bo dovoljeno razpravljati o tako perečih točkah, o tako pereči
               problematiki, kot je demografska politika. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Mamić.</p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Hvala lepa. Seveda bom glasoval za. Če vemo, da so otroci največje bogastvo ene
               nacije, je to že zadosti razlog, da podprem ta predlog. Da je v Sloveniji nataliteta
               že grozljiva, to mi tudi opravičuje mojo odločitev. In ker sam že imam nekaj časa
               odprt trajnik na banki za družine z več otroki, nikakor ne morem biti sam sebi
               kontradiktoren, da ne bi podprl tega predloga. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolegica Širca.</p>
            </sp>
            <sp who="SDZ3:ŠircaMajda">

               <speaker>MAJDA ŠIRCA:</speaker>

               <p>Iz včerajšnjega odgovora predsednika vlade je bilo jasno, da odgovor je bil izčrpno
               podan. In tudi bi moral biti zadovoljiv, ampak današnje obrazložitve glasov kažejo
               povsem drugače, drugačna stališča. Kar pomeni, da je bil bodisi odgovor podan na
               napačno vprašanje ali je bilo pa napačno zastavljeno vprašanje, ker danes razumem, da
               vsi želite razpravljati na širši seji o vrednotah, ne pa o vprašanjih, ki so bila
               postavljena.</p>
               <p>Postavljena so bila pa vprašanja o ukrepih in o učinkih, ki jih lahko država ustavi,
               zato da se omogoči boljše oziroma bolj kvalitetno življenje tudi v okviru družin in
               rojevanja. Če pa lahko politika izumi možnost oziroma formulo, da bo v tej državi
               rodnost večja, potem podpiram razpravo, ki zna najti odgovore na to formulo; če lahko
               politika ima celo ta moč, da to naredi.</p>
               <p>Vsekakor pa ne zanikam, da je treba v državnem zboru govoriti o vrednotah, kajti te
               vrednote v okviru obrazložitev že prihajajo kot del odgovora na tisto, kar je bilo
               dejansko vprašanje postavljeno, ne pa, kar je dobilo odgovor. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ne vidim več prijav za obrazložitev glasu, potemtakem lahko preidemo na prvo
               glasovanje nocoj. Odločali bomo torej o predlogu kolega dr. Bajuka, da na naslednjem
               zasedanju državnega zbora opravimo razpravo o odgovoru predsednika vlade na njegovo
               vprašanje. Glasujemo. Navzočih je 76, 32 za in 42 proti.</p>
               <p><stage>(Za je glasovalo 32.)</stage> <stage>(Proti 42.)</stage></p>
               <p>Ta predlog ni dobil potrebne podpore.</p>
               <p>Sedaj bomo odločali o predlogu kolega Ruparja. Predlaga, da na naslednji redni seji
               opravimo razpravo o odgovoru ministra za šolstvo, znanost in šport, doktorja Slavka
               Gabra, na njegovo poslansko vprašanje v zvezi s problematiko vrtcev. Prosim, kolega
               Rupar, obrazložitev glasu.</p>
            </sp>
            <sp who="SDZ3:RuparPavel">

               <speaker>PAVEL RUPAR:</speaker>

               <p>Hvala lepa. Logično je, da bom podrl svoj predlog, bi pa rad seveda povedal tudi, da
               za to, ker je stanje v vrtcih, predvsem financiranje, razlike v ceni vrtca med
               prispevkom staršev in dajatev občine postalo v marsikateri občini v Sloveniji tako
               velik problem, da se to že pozna na varstvu oziroma na otrocih samih.</p>
               <p>Problemi, ki so v zadnjem obdobju izbili na Ptuju, v Mengšu, v Tržiču, v Litiji in
               drugje, kjer tudi vem, da imate še in da imajo še probleme, so lahko zelo, bom rekel,
               z veliko negativno posledico prav za te male otroke. Namreč, stanje na tem področju
               je zelo, bom rekel, neurejeno, sploh pa ne v soglasjih s tistimi, ki so najbolj
               odgovorni za to, da bi vrtci potekali. Normativi, ki jih postavlja ministrstvo,
               cena,ki nikakor ni enaka po vsej Sloveniji, potem plače zaposlenih - ravnatelji,
               recimo 450 tisoč - pa vendar po drugi strani nemoč občin, da bi vplivale na dobro
               poslovanje tam, kjer je to že prava kriza, so pripeljali do tega, da sem postavil
               poslanska vprašanja, na katere pa, žal, niti nisem dobil odgovora, kaj da bi šele
               minister nekako usmeril svojo debato v to.</p>
               <p>Zato predlagam in pričakujem podporo, da bi zavoljo otrok - torej ne tistih, ki so
               zaposleni, ne občin, ampak zaradi otrok - razpravo razširili na naslednji seji in
               seveda skušali rešiti to stanje, ki bo, če ta alarm ne bo prehitro sprejet oziroma
               upoštevan, lahko prišlo do raznih katastrof, ki jih bodo - še enkrat poudarjam -
               najbolj čutili ravno otroci. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Tudi jaz bom podprl to razpravo. Konec koncev ne gre
               samo za neenake cene vrtcev po vsej Sloveniji, gre tudi za v glavnem najhujšo zadevo,
               tisto, ki najbolj boli starše, za subvencioniranje neupravičenih. Poznani so primeri
               v vsakem vrtcu jih je kar nekaj, ponekod celo nekaj deset, ko se z mercedesom
               pripeljejo v vrtec, vendar imajo vrtec zastonj, dom imajo ne vem kakšne obrti, medtem
               ko tisti, ki dejansko hodijo v službo in se borijo za preživetje, morajo plačevati
               ponavadi najvišje cene vrtcev. Gre za popolnoma neurejeno razmerje in neurejene
               razmere nasploh na tem področju.</p>
               <p>Dejstvo je, da je vladajoča koalicija LDS, ZLSD imela priliko, da to uredi v vsaj
               desetih letih, vendar tega ni uredila in šele v zadnjih nekaj mesecih pred volitvami
               bi radi to odrinili na stran in ne bi razpravljali o tem. Vendar pa mislim, da je
               tema žgoča, potrebna razprave zato, da se vsaj zadev spravijo na čisto, če jih že v
               teh nekaj mesecih ne moremo dokončno urediti. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi! Ta predlog kolega Ruparja v zvezi
               z razpravo o dogajanjih v vrtcih in seveda možnosti vplivanja občin na to
               problematiko ter obveznosti, ki jih nalaga država, bi bilo nujno narediti. Sam sem že
               skušal te pogovore voditi prek ministrstva za finance. Namreč, nemogoče je, da so
               nekateri, ne bom zdaj trdil vsi, ampak nekateri občinski proračuni, sploh v manjših
               občinah, kjer so vtem času vendar zgradili vrtce ali nekatere prostore pripravili za
               uporabo, za vrtce, pa so sedaj občinski proračuni obremenjeni tam do 20%. Ali si
               predstavljate, kaj pomeni 20% - odstotna obremenitev proračuna samo za
               subvencioniranje delovanje vrtcev? Torej, to pomeni sigurno zlom financ na lokalni
               ravni.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir. Prosim za mir v dvorani.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Seveda verjamem, da to ni problem mestne občine Ljubljana, ker od 61 milijard
               verjetno res ne porabi 12 milijard za varstvo otrok. Je pa to problem v občinah, ki
               imajo nekaj stomilijonske proračune. Navodila, ki so sedaj prišla v smislu
               ugotavljanja premoženja, ko zopet država nalaga neke obveznosti občinam, kar pa ni v
               njihovi pristojnosti, to je v nasprotju z zakonodajo, za to imamo davčno upravo,
               vendar se dacarji oziroma, ne vem, ministrstvo za finance prek davčne uprave ne
               ukvarja s tem, s čimer bi se moralo, ampak enostavno zopet prelaga in nalaga občinam.
               Na koncu bodo prišle občine zaradi takšne nezakonite zahteve s strani ministrstva v
               spore in na sodišče. Zato je nujno opraviti to razpravo. Upam, da bo tokrat dovoljeno
               razpravljati v tej hiši, kjer bi naj veljala beseda in beseda imela moč argumenta.
           </p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Vizjak.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Na podlagi poslanskih vprašanj in tudi razprave ob zakonodaji, ki ureja
               financiranje vrtcev, predšolske vzgoje, je bilo večkrat izpostavljena problematika
               nevzdržnosti sedanjega stanja, predvsem stanja, ko na eni strani država postavlja
               pogoje in kriterije, kakšni morajo biti vrtci, kako veliki prostori morajo biti,
               koliko vzgojiteljic, kakšna izobrazba mora biti, v sindikalnem dogovarjanju se vlada
               dogovori s predstavniki sindikatov o višini plač teh ljudi. Na koncu pa seveda to vse
               skupaj plačajo občine in za povrh tega nam tudi minister za finance večkrat
               dopoveduje, da je ta denar že tako ali tako vštet v primerni porabi in da tako dobimo
               denar, ki ga potem dajemo naprej.</p>
               <p>To je res, kajti iz dneva v dan občine opažajo razkorak med viri in potrebo, ki jo
               diktirajo drugi. Še zlasti pa je problem tako imenovanega nadstandarda, ki ni
               nadstandard. Nek logoped v otroškem vrtcu ni nadstandard. Naša oblast nam govori, da
               je to nadstandard, pa seveda to ni res.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Vizjak, samo trenutek. Več kot 80, 82 nas je v dvorani, ali lahko samo eden
               govori, prosim? Prosim, kolega Vizjak.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Zato je debata in iskanje rešitev v smeri drugačne ureditve financiranja predšolske
               vzgoje izjemno pomembna. Kajti če se ne bo nič na tem področju naredilo, bo trpela
               vsebina, trpela bo predvsem vzgoja in tisti prvi koraki predšolskih otrok, ki so še
               kako pomembni za osebnostni razvoj vsakega otroka. In mislim, da si pred tem
               zatiskati oči in puščati financerja predšolske vzgoje v stiskah, je nekorektno. Zato
               podpiram to razpravo in mislim, da je prepotrebna za rešitev nastalih problemov.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega mag. Drobnič.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Država postavlja vse zahtevnejše pogoje glede organiziranja, financiranja in
               izvajanja dejavnosti vrtcev, ob tem pa seveda namenja vse manjša sredstva, zato
               prelaga obveznosti, namesto da bi iz državnega proračuna zagotovila državni program,
               ga hočeš nočeš prelaga na vrtce. Hkrati pa se nam dogajajo - mimogrede, pred
               približno tremi meseci smo obravnavali spremembo zakona o vrtcih, kjer smo v
               poslanski skupini Nove Slovenije predlagali, da se tista nesmislna omejitev glede
               velikosti in obveznosti prestrukturiranja vendar odpravi. V tem državnem zboru,
               zlasti pri vladajoči koaliciji, ni bilo razumevanja za predlog, ki gradi na manjših
               stroških, tistih nepotrebnih administrativnih, zato da bi se zagotovila sredstva,
               večji preostanek sredstev za kvalitetno izvajanje v vrtcih. Veliko stvar se na tak
               način odvija, zato mislim, da je resna razprava okoli financiranje vrtcev potrebna,
               kajti v dveh, treh letih se je sistem bistveno spremenil.</p>
               <p>Potrebno je narediti resno analizo, premislek in zato bi bilo dobro, če bi vlada
               pripravila poročilo, kaj se je zgodilo, kakšni premiki so bili. In v zvez s tem bi
               lahko mi sprejeli kakšne sklepe, usmeritve, ki bi pomenila zaokret v pravo smer, tudi
               v smislu tistega, kar je prej poslanski kolega dr. Bajuk omenil-demografsko politiko.
               Tudi to vpliva na demografsko politiko in na demografsko stanje. Zato bom predlog
               podprl.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Sušnik.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa. Na vsak način bom podprl predlog poslanskega kolega Ruparja, da se
               opravi razprava o problematiki financiranja vrtcev. Bi pa želel poudariti samo en
               vidik tega neskladja.</p>
               <p>Poglejte, splošno znano je, da se v naši Sloveniji vsega 5,2% bruto družbenega
               proizvoda porabi na lokalnem nivoju oziroma prevedeno, to bo slabih 12% javnih
               financ. Izrazito pa k temu prispeva tudi popolnoma neuravnotežen sistem financiranja
               vrtcev. Popolnoma neuravnotežen, ki sankcionira občine, ki so dohodkovno slabe, kjer
               se zbere malo dohodnine, sankcionira pa v tem smislu, ker na teh območjih, kjer je iz
               dneva v dan vse več obubožanih - da ne rečem revnih - ljudi, nezadržno raste
               prispevek občine k centralistično oblikovani ekonomski ceni vrtcev, v kateri je
               skrita tudi demografska politika, je skrito tudi, bom rekel, preveč vrtcev v urbanih
               območjih v povezavi z zmanjšanjem števila otrok. To stanje je nevzdržno. Vse več
               staršev otrok imamo, ki so popolnoma oproščeni plačila oskrbnine za vrtce oziroma v
               povprečju delež te oskrbnine znaša manj kot 15% ekonomske cene. V posmeh vsemu smo se
               pa sedaj dva meseca po občinah ukvarjali z nekimi obrazci, z nekim ugotavljanjem
               premoženjskega stanja, ki je na območju šestih občin prinesel samo dvig treh - trije
               plačniki so bili toliko pošteni, da so vpisali pravo premoženje in so na ta način
               prišli za en plačilni razred višje. V posmeh temu, rezultat je bil nikakršnji, in
               tudi na to smo opozarjali. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ja, samo da se malo umiri državni zbor. Kolega Rokavec.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Namreč, podprl bom ta predlog za razpravo o odgovoru na to
               vprašanje kolega Ruparja predvsem zaradi tega vidika, kaj se dogaja v zadnjih mesecih
               po občinah.</p>
               <p>Namreč to, da so občine z novo metodologijo pač zadolžene za ugotavljanje
               premoženjskega stanja. Namreč, na ta način je država naložila občinam novo nalogo,
               zato pa seveda ni poskrbela, da bi priskrbela tudi za finance. Dejstvo je, da več ali
               manj polovicoobčin ima na tem področju zaposlenega v Sloveniji največ enega človeka v
               občinskih upravah. In ta naj se ukvarja še s to problematiko. Ključno vprašanje pri
               problematiki financiranja vrtcev je pa neprimerna prerazporeditev sredstev s strani
               države za financiranje otroškega varstva. Večji centri, ki imajo manjše demografske
               pozitivne premike, seveda tega ne občutijo. Ostali, območja, ki so poleg teh centrov,
               pa dejansko občutijo demografski porast, nimajo pa zagotovljenih finančnih virov.
               Zato je potrebna nujno ta razprava, da se tudi<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir! Mir!</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p><gap n="..."/> po novem zakonu o financiranju občin na drugačen način zagotovijo sredstva tem
               območjem za sofinanciranje otroškega varstva oziroma vrtcev v občinah. Zato bom tudi
               podprl to razpravo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Mir!</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prehajamo na odločanje. Glasujemo o predlogu kolega Ruparja. Mir! Smo sredi
               glasovanja. 76 navzočih, 33 za in 42 proti.</p>
               <p><stage>(Za je glasovalo 33.)</stage> <stage>(Proti 42.)</stage></p>
               <p>Ta predlog ni dobil potrebne podpore.</p>
               <p>Odločali bomo še o zadnjem predlogu, o predlogu sklepa, ki ga je dal kolega Rokavec,
               in sicer, da bi na naslednji seji državnega zbora razpravljali o odgovoru ministrice
               za gospodarstvo, doktorica Tei Petrin, na njegovo poslansko vprašanje v zvezi s
               problematiko v usnjarski industriji. Želite obrazložiti glas? Prosim, kolega Rokavec.
           </p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo. Seveda bom seveda podprl ta predlog. Prosim pa tudi kolegice in
               kolege poslanke in poslance, da mi sledite.</p>
               <p>Namreč, gre za to, da država tudi po mnogih letih reševanja vprašanj v usnjarski
               industriji, predvsem pa tudi po agoniji enega leta in več v obratu Šmartno pri
               Litiji, še sedaj nima na ravni države ustreznega sanacijskega programa, ki bi
               dejansko dajal upanje v kvalitetno razreševanje problematike v usnjarski industriji.
               Na izrecno zastavljeno vprašanje gospe ministrici: Kako je možno, da poslovodstvo v
               IUV Vrhnika omogoča članom uprave, da posluje z IUV-jem prek svojih firm in kakšna je
               tukaj konkurenčna klavzula? - odgovora, na to zastavljeno vprašanje nisem dobil.
               Nadzor države s strani večinskega lastnika v tem primeru tudi ni ustrezno urejeno,
               zato menim, če država daje denar, denar za to, da premaguje težave, je potrebno tudi,
               da se vzpostavi primeren nadzor in da se tudi jasno opredeli, ali se bo v
               gospodarstvu dejansko konkurenčna klavzula v tem primerih tudi upoštevala. Zato
               menim, da je več kot očitno, ker dejansko trpijo predvsem delavci, rešitve ni in kjer
               ni rešitve je dejansko vsak dan ogroženih več delovnih mest. Predlagam, da je več kot
               umestna ta razprava in da jo podrete. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Čeprav bi bil najbolj srečen, če gospa Petrinova sploh
               ne bi govorila, in bi bil še bolj srečen, če je sploh ne bi bilo tukaj v parlamentu
               in če je sploh ne bi bilo na ministrskem mestu, bom vseeno podprl ta predlog.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Dobro. Državni zbor bo sedaj odločal tudi o tem tretjem zadnjem sklepu iz 1. točke
               dnevnega reda. Glasujemo. Navzočih je 75, 36 za in 38 proti.</p>
               <p><stage>(Za je glasovalo 36.)</stage> <stage>(Proti 38.)</stage></p>
               <p>Ta predlog ni bil sprejet.</p>
               <p>Tako smo sklenili z odločitvami, ki so povezane s potekom prve točke, in smo pri <title>sklenitvi druge točke, to je pri ponovnem odločanju o zakonu divjadi in lovstvu.</title> Preden bomo prešli na odločanje, sem dolžan opozoriti, skladno z drugim
               odstavkom 91. člena, da je za sprejem zakona sedaj potrebna kvalificirana večina,
               torej 46 ali več glasov poslank in poslancev.</p>
               <p>Prešli bom na odločanje. Glasujemo. Pardon. Kolega Sok, želite obrazložiti glas?</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala lepa, za besedo. Da ne bomo prehitro odločili. Torej, rad bi slišal naše
               kolege, ki sedijo v Evropskem parlamentu, ali tudi mora predsednik Evropskega
               parlamenta nenehno ponavljati besedo <q>"mir"</q>. To ste danes izrekli, gospod predsednik,
               saj ne po vaši krivdi, ampak zato, ker je v tem parlamentu tako kot v čebelnjak,:
               nihče nikogar ne posluša samo na tipke pritiskamo in že v naprej vsak ve, kako bo
               glasoval. Jaz bi res prosil, da omogočite, da predsednik ne bo rabil vseskozi
               ponavljati besedo <q>"mir"</q>.</p>
               <p>Torej, kar se tiče tega zakona, v Novi Sloveniji ne bomo podrli tega zakona.
               Prepričani smo, da je ta zakon slabši od stanja, ki ga trenutno imamo v naši državi.
               Ta zakon nalaga obveznosti lastnikom, ta zakon nalaga obveznosti državi in
               privilegira določen sloj, ki se pač imenuje lovske družine. Ta zakon ni niti
               evropski, kar ste trdili, niti moderen, niti ni ekosocialen, niti ni naravovarstven.
               Z eno besedo bi lahko rekel, ker je še najbolj primerna beseda, da gre za lovski
               zakon, kar sem enkrat tukaj že povedal. Ne vem, kako boste, ko bo ta zakon sprejet,
               lahko obrazložili, da ima nek kmet, ki živi v Avstriji, lahko lovsko pravico, medtem
               ko njegov sosed, ki živi sto metrov stran v Sloveniji, pa takšne lovske pravice po
               tem zakonu, ki ga boste sprejeli, ne more pridobiti; oba pa sta seveda državljana
               Evropske unije. Takšna zakonodaja je diskriminatorna in v Novi Sloveniji takšnega
               zakona zagotovo ne bomo podprli. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Pukšič.</p>
            </sp>
            <sp who="SDZ3:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Seveda je bilo okrog tega zakona precej razprave. Ni
               čudno, da je tudi državni svet izglasoval veto na ta zakon. Vsem nam je jasno, da je
               takšen, kot je, in če bo sprejet s 46 glasovi ali več, protiustaven. Zakon bo romal
               najmanj na ustavno sodišče.</p>
               <p>Kar je pa še bolj pomembno, je to, da je naperjen proti občinam, naperjen je proti
               lastnikom zemljišč in je naperjen proti lovcem. Pogovarjal sem se z nekaterimi lovci,
               ki pravijo, takšen zakon nam pravzaprav onemogoča tisto, čemur se pravi vzdrževanje,
               krmljenje, vzgoja, čemur se reče delo v gozdu - to nam onemogoča. Pa sem vprašal,
               zakaj. Ja, zato, ker je naperjen proti vsem lastnikom, ker je naperjen proti občinam,
               ker nas bodo ljudje grdo gledali. In če nas bodo ljudje grdo gledali, mi tam hodili
               ne bomo in bomo to enostavno opuščali. Zato je ta zakon v končni fazi naperjen proti
               Slovenkam in Slovencem. Zato je ta zakon slab in si ne zasluži 46 glasov poslancev,
               treba ga je zavreči in pripraviti novega, takšnega, ki bo ustrezal. Zato bom glasoval
               proti.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Odločali bomo. Glasujemo. 77 navzočih, 55 za, 20 proti.</p>
               <p><stage>(Za je glasovalo 55.)</stage> <stage>(Proti 20.)</stage></p>
               <p>Ugotavljam, da je zakon sprejet.</p>
               <p>S tem je zaključena ta točka dnevnega reda.</p>
               <p>Pozornost! Pri 5. točki dnevnega redabomo o zakonu odločali v četrtek. Prav tako pri
               6. in 7. točki dnevnega reda.</p>
               <p>Zdaj bomo pri <title>10. točki dnevnega reda</title> odločali o <title>predlogu zakona o
                  dopolnitvi zakona o lokalni samoupravi po skrajšanem postopku,</title> pri čemer, da
               ne bo nesporazumov takoj zelo naglas povem, sklep se glasi: <q>"Predlog zakona o
               dopolnitvi zakona o lokalni samoupravi, po skrajšanem postopku, ni primeren za
               nadaljnjo obravnavao."</q> Želi kdo besedo? <stage>(Ne.)</stage> Glasujemo. Je vse jasno? Smo sredi
               glasovanja. 78 navzočih, 59 za, 18 proti.</p>
               <p><stage>(Za je glasovalo 59.)</stage> <stage>(Proti 18.)</stage></p>
               <p>Zakonodajni postopek je tako končan.</p>
               <p>Pri 3. točki sem že povedal, mislim, da je s predlagateljem to usklajeno, sem prej
               pri razpravi povedal. Z uskladitvenim amandmajem bo mogoče urediti ugotovljeno
               neskladnost in ta amandma je potrebno dati v obravnavo do četrtka.</p>
               <p>Pri <title>4. točki imamo zadnjo odločitev današnjega dne - predlog zakona o
                  spremembah in dopolnitvah obrtnega zakona.</title> Smo pri drugi obravnavi. Imamo
               vložen amandma. Ta amandma je, kot sem že povedal v razpravi, popravljen. Gre za
               popravek redakcijske narave. Ali lahko odločimo o amandmaju? Glasujemo o amandmaju
               poslanskega kluba LDS ter poslanskih skupin ZLSD, SLS in DeSUS k 8. členu. Glasujemo.
               76 prisotnih, 64 za, eden proti.</p>
               <p><stage>(Za je glasovalo 64.)</stage> <stage>(Proti eden.)</stage></p>
               <p>Amandma je sprejet.</p>
               <p>Gospa državna sekretarka.</p>
            </sp>
            <sp who="SDZ3:MešlMateja">

               <speaker>MAG. MATEJA MEŠL:</speaker>

               <p>Gospod predsednik, predlagam glede na sprejet amandma, da v skladu s 138. členom
               poslovnika opravimo tretjo obravnavo še na isti seji. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ker je bil v drugi obravnavi sprejet amandma, zbor na podlagi prvega odstavka 138.
               člena poslovnika, kot je predlagala državna sekretarka, opravi tretjo obravnavo
               predloga zakona. Sklep ne bo sprejet, če mu bo nasprotovala več kot tretjina navzočih
               poslank in poslancev. Lahko odločimo? Prosim. Če bo več kot tretjina proti, sklep ne
               bo sprejet. 72 navzočih, 60 za, 4 proti.</p>
               <p><stage>(Za je glasovalo 60.)</stage> <stage>(Proti 4.)</stage></p>
               <p>S tem smo zaključili to točko dnevnega reda.</p>
               <p>Obvestil bi vas še to v zvezi s to točko, da je glede na sprejeti sklep potrebno
               sedaj pripraviti tretjo obravnavo predloga zakona. Ta bo v četrtek po končani zadnji
               točki dnevnega reda. Službe zbora bodo pripravile pregled, v katerega bo vključen ta
               sprejet amandma in člen, h kateremu bo ta amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora.</p>
               <p>Preden bi se za danes poslovili, samo še informacija v zvezi z jutrišnjim dnem. Ali
               ste tako prijazni? Jutri bomo ob deseti uri pričeli sejo oziroma nadaljevali 33.
               redno sejo, na kateri bomo odločali o pogodbi, o pristopu Slovenije k Evropski uniji.
               Na nek način bomo tradicijo uveljavljenega poteka seje spremenili zato, ker menimo -
               in to je soglasna odločitev -, da gre za ratifikacijo izjemnega pomena. Nastopil bo
               uvodoma predsednik vlade, drugi kvalificirani predlagatelji s strani vlade in
               kvalificirani predlagatelji oziroma tisti, ki bodo predstavili stališča komisij
               oziroma odbora z naše strani, predstavili bodo stališča predstavniki poslanskih
               skupin in potem bomo takoj prešli na odločanje. To bi rad posebej poudaril, to pa
               zato, da bi lahko pred odločanjem, na katerega so vabljeni tudi visoki gostje, ki
               bodo sedeli tukaj na tribuni, da bi lahko poslanke in poslanci z obrazložitvijo
               glasov sodelovali v tej razpravi pred odločitvijo. Domnevamo, da bo odločitev
               sprejeta in po koncu odločitve bomo za dvajset minut prekinili delo zbora in v
               dvorani oziroma v preddverju velike dvorane pripravili priložnostni sprejem. Seje se
               bo jutri udeležil predsednik države z drugimi visokimi gosti in sicer vsi, ki jih
               vabimo na svečane seje državnega zbora.</p>
               <p>Toliko za informacijo. Hvala lepa. Jutri ob desetih nadaljujemo. <stage type="time">(SEJA JE BILA
                  PREKINJENA 27. JANUARJA 2004 OB 19.18 URI.)</stage>
               </p>
            </sp>
         </div>
      </body>
   </text>
</TEI>