<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-45-2004-05-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FABBE44AFC326197C1256F090041A651</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=FABBE44AFC326197C1256F090041A651</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-45-2004-05-12.DZ" n="45">
               <name>Izredna</name>
               <date when="2004-05-12"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-45-2004-05-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">45. izredna seja</stage>
            <stage type="date">(12. maj 2004)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.05 uri. </stage>


            <sp xml:id="SDZ3-Izredna-45-2004-05-12.sp1">

               <speaker>PREDSEDNIK BORUT PAHOR:</speaker>

               <p>Kakšno minuto bomo počakali, da pride poročilo na mizo, potem pa bomo začeli sejo.
               Prosim.</p>
               <p>Spoštovani kolegi! Ali lahko zasedete svoja mesta, prosim. Kot vidite, ne hitim z
               začetkom, ker bi rad, da čimprej razdelijo strokovne službe tudi poročila na mizo.
               Sicer po mojem ne bi smelo biti ovira, da ne bi začeli z delom, razen, če kdo ne
               ugovarja. Poročila bodo razdeljena v teku razprave.</p>
               <p>Pričenjam 45. izredno sejo državnega zbora. Sklical sem jo na podlagi drugega
               odstavka 58. člena ter drugega odstavka 60. člena poslovnika državnega zbora.</p>
               <p>Najprej bi vas rad obvestil, kateri kolegi in kolegice se zaradi drugih obveznosti
               seje ne morejo udeležiti danes. To so kolegi: Beuermann, Božič, Čebulj, Džuban,
               Horvat, Janc, Komljanec, Kramberger, Lenko, Pukšič, Veber in od šestnajste ure dalje
               kolega Kontič, od takrat naprej tudi kolega Gračner. Od sedemnajste dalje kolega
               Diaci in po petnajsti uri kolega Brenčič.</p>
               <p>Prehajamo na določitev dnevnega reda. Ko bomo dnevni red sprejeli, pa bi dal eno
               obvestilo zboru o poteku seje, po končani seji današnjega kolegija.</p>
               <p>Predlogov za umik in širitve nisem prejel. Ali lahko državni zbor odloči o takšnem
               dnevnem redu? Najprej prosim, poglejte, ali so naprave za glasovanje v redu. Mislim
               celo, da nas je nekoliko manj v dvorani, kot bi nas moralo biti, tako da moram še
               enkrat pozvati vse kolegice in kolege, da pridejo v dvorano. Prosim, zdaj na
               "displayu" kaže, da nas je 45, to ni dovolj, da bi začeli sejo. Kolegice in kolegi iz
               preddverja, iz pisarn, prosim, ali lahko pridete v državni zbor, da sprejmemo dnevni
               red in pričnemo sejo.</p>
               <p>Dobro, sodeč po vloženih karticah v glasovalne naprave nas je sedaj dovolj, da bi
               sprejeli dnevni red, če bomo seveda vsi pozorni. Prosim za mir v dvorani. Ali lahko
               zasedete vsi svoja mesta? Odločili bomo o dnevnem redu, kot ste ga prejeli s sklicem.
               Glasujemo. Prosimza zbranost, glasujemo o sprejemu dnevnega reda. Počakati bo
               potrebno, da se nekaj kolegic in kolegov še pridruži v veliko plenarno dvorano.
               Mislim, da ne gre za noben političen problem ta hip, ampak čisto tehnični. Kolegi in
               kolegice se še pripravljajo na začetek seje. Prosim? Ja, odbor, vem, zaseda in mora
               končati delo. Kot pravim, gre za tehnični problem, ne za politični, kar je še vedno
               bolje. Bomo počakali malo. Bodite prosim tako prijazni in... Prihajajo kolegi.</p>
               <p>Sedaj pa menim, da nas je dovolj. Še enkrat vse lepo pozdravljam, posebej predsednika
               vlade, ministre in ministrice. Odločili bomo o dnevnem redu. Glasujemo. Dnevni red je
               sprejet. 53 navzočih, 45 za in nihče proti.</p>
               <p>(Za je glasovalo 45.) (Proti nihče.)</p>
               <p>Preden bomo prešli na 1. točko dnevnega reda, mi dovolite povedati naslednje. Skupna
               razprava o točkah na današnjem dnevnem redu naj bi trajala 16 ur in 16 minut. Ko smo
               se malo prej na kolegiju pogovarjali o določitvi najave časa, smo naleteli na
               vprašanji, ki sta ju zastavili dve poslanski skupini. Poslanski skupini SDS in NSi,
               ki sta želeli pri dveh točkah podaljšati čas za 65 oziroma za 25 minut. Kolegij je
               ugotovil, da je bil predlog dogovora v skladu s poslovnikom in je bil tako sprejet,
               vendar - in to bi rad takoj na začetku povedal -bom kot predsednik ali moji kolegi
               kot predsedujoči, v skladu s poslovnikom, dal predlog državnemu zboru, da za 1 uro
               podaljša razpravo, če bodo kolegice in kolegi menili, da ni bilo povedano vse tisto,
               kar so sicer hoteli reči v tej diskusiji. To je kompromis, ki nam omogoča, da se
               navkljub sicer obsežnemu delovnemu času ta čas še podaljša, če bi bilo potrebno to
               storiti. Tako da, ali v primeru, da bom jaz vodil sejo ali podpredsednik ali
               podpredsednica, pri točkah dnevnega reda bodo na koncu vprašali, ali je bila
               diskusija izčrpana. Če ne, predlog za podaljšanje delovnega časa za 1 uro. To mislim,
               da je rešitev, ki nam omogoči, da opravimo z dnevnim redom brez diskusij o omejitvi
               časa.</p>
               <p>Pričenjamo <title>1. TOČKO DNEVNEGA REDA</title> - ta bo trajala 5 ur in 15 minut -
                  <title>PRIORITETE SLOVENIJE NA PODROČJU EVROPSKIH ZADEV V LETU 2004 IN PREDNOSTNE
                  NALOGE SLOVENIJE ZA DELO V SVETU EVROPSKE UNIJE V LETU 2004.</title>
               </p>

               <p>Gradivo je v obravnavo zboru predložila vlada Republike Slovenije. Besedo dajem
               predsedniku vlade za dopolnilno obrazložitev predloga. Želite, predsednik vlade,
               besedo? Prosim.</p>
            </sp>
            <sp xml:id="SDZ3-Izredna-45-2004-05-12.sp2">

               <speaker>MAG. ANTON ROP:</speaker>

               <p>Gospod predsednik, spoštovane gospe poslanke in spoštovani gospodje poslanci, cenjeni
               visoki zbor! Slovenija je 1. maja letos postala polnopravna članica Evropske unije in
               s tem pridobila pravico soodločanja pri sprejemanju odločitev Evropske unije ter
               sooblikovanja evropskih politik. Dosedanje prilagajanje evropskim pravilom se z novim
               statusom dopolnjuje z aktivnim soustvarjanjem pravil in politik na evropski ravni.
               Slovenija postaja subjekt oblikovanja evropskih pravil. Pri tem so za učinkovito
               zastopanje in uveljavljanje nacionalnih interesov ključne jasne in realno zastavljene
               prioritete in prednostne naloge ter hitro odzivanje nacionalno usklajenih stališč. V
               ta namen je vlada pripravila dve gradivi, ki sta danes pred vami, in v okviru
               prizadevanj za čim večjo transparentnost delovanja v Evropski uniji menimo, da je
               treba čim širšo slovensko javnost seznaniti z navedenimi nalogami.</p>
               <p>Dokument "Prioritete Slovenije na področju evropskih zadev v letu 2004", ki ga boste,
               verjamem, da danes sprejeli v obliki deklaracije, opredeljuje splošne politične
               prioritete Slovenije za delovanje v Evropski uniji in z njimi povezane naloge doma.
               Prioritete, ki so danes pred vami, upoštevajo letne in večletne programe dela
               institucij Evropske unije ter delovni program vlade Republike Slovenije za leto 2004,
               program za učinkovit vstop v Evropsko unijo in strategijo gospodarskega razvoja
               Slovenije od leta 2001 do leta 2006. S tem smo naše ključnecilje in naloge združili z
               razvojnimi izzivi Evropske unije, ki se pred nas postavljajo v trendih sodobne
               globalizacije.</p>
               <p>Slovenija je začela s 1. majem delovati v novem okolju, zato mora ponovno proučiti
               svojo strateško pozicijo v kontekstu članstva v Evropski uniji in širšem mednarodnem
               okolju. Ključni razvojni izzivi, ki so pred nami, so nedvomno globalizacija, aktivno
               delovanje v mednarodni skupnosti, na znanju temelječa družba, dolgoživa družba in
               seveda upravljanje kompleksnih družb. V ta namen vlada končuje pripravo dokumenta
               "Strategija razvoja Slovenije, izzivi prihodnosti", ki zajema prvo desetletje našega
               članstva v Evropski uniji. Dokument predstavlja glavne razvojne izzive sodobnega
               sveta ter podaja splošen razvojni koncept in vizijo Slovenije do leta 2014.</p>
               <p>Osnovni strateški cilj Slovenije je v desetih letih preseči raven povprečne
               razvitosti Evropske unije in se uvrstiti med najbolj razvite in uspešne članice
               Evropske unije. V programskem delu so po področjih opredeljeni ključni razvojni
               problemi, postavljeni temeljni razvojni cilji ter opredeljene dolgoročne usmeritve in
               kratkoročni ukrepi za uresničevanje te strategije. Temeljna področja delovanja
               zajemajo: izobraževanje in izobraževalni sistem, človeški kapital, trg dela in
               delovna razmerja raziskave, inovacije in tehnologija, gospodarstvo, regionalni in
               prostorski razvoj, varovanje okolja, socialni vidiki razvoja, nacionalna identiteta
               in kultura, učinkovita država in delovanje Slovenije v mednarodni skupnosti in
               Evropski uniji. Dokument "Strategija razvoja Slovenije in izzivi prihodnosti" bo
               vlada predložila v široko javno razpravo, v kateri bodo imeli možnost sodelovati
               predstavniki civilne družbe, nevladnih organizacij, gospodarstva in socialnih
               partnerjev. Skupaj lahko storimo več za Slovenijo, predvsem pa za naše državljanke in
               državljane.</p>
               <p>Spoštovani! Prioritete slovenskega delovanja v Evropski uniji, kot jih opredeljujemo
               danes, upoštevajo pomembne spremembe, do katerih prihaja v Evropski uniji v letošnjem
               letu. Pred nami so evropske volitve, izvoljena bo nova sestava evropskega parlamenta
               in imenovana bo nova evropska komisija. V veljavo bodo stopila nekatera določila
               amsterdamske pogodbe.</p>
               <p>V okviru medvladne konference irsko predsedstvo nadaljuje posvetovanja o dosegi
               kompromisa glede ustavne pogodbe za Evropo. Tudi mi smo se vključili v to diskusijo
               in v naslednjih dneh pričakujemo obisk predsedujočega Evropske unije in bomo seveda
               svoj prispevek pri razmišljanjih o bodoči ustavni pogodbi Evropske unije dali.</p>
               <p>Prednostno področje delovanja Unije v tem letu bo tudi uspešna vključitev desetih
               novih članic v delovanje Unije, kakor tudi prilagoditev načinu delovanja razširjene
               Unije. Nadaljeval se bo proces širitve z Bolgarijo in Romunijo. Sprejeti bosta
               pomembni odločitvi glede nadaljnjih širitev, o začetku pogajanj s Turčijo, na enem
               izmed zasedanj v letu 2004 pa naj bi evropski svet razpravljal o možnosti podelitve
               statusa kandidatkam in začetku pogajanj s Hrvaško.</p>
               <p>Z objavo sporočila komisije o naslednji finančni perspektivi februarja letos se je
               začel eden od najpomembnejših procesov v prihodnjih dveh letih. Gre za pogajanja za
               sprejem finančne perspektive za obdobje 2007-2013. Posebna pozornost v letu 2004 bo
               posvečena uresničevanju ciljev lizbonske strategije, po kateri naj bi Unijado leta
               2010 postala najbolj dinamično, konkurenčno in na znanju temelječe gospodarstvo na
               svetu. Na zadnjem zasedanju evropskega sveta smo skupaj ugotovili, da ti cilji niso
               uresničeni in da je treba storiti več za hitrejše približevanje Evropske unije
               ciljem, ki si jih je zastavila v lizbonski strategiji.</p>
               <p>Na področju pravosodja in notranjih zadev bomo sprejeli ukrepe za vzpostavitev
               Evropske unije kot območja varnosti, svobode in pravice.</p>
               <p>Posebna pozornost bo namenjena izvajanju akcijskega načrta za boj proti terorizmu. To
               je tudi ena ključnih nalog Unije na področju zunanjih odnosov, skupaj z izvajanjem
               evropske varnostne strategije. Za nas bodo posebej zanimive tudi aktivnosti, povezane
               z zahodnim Balkanom. Ob tem je vendarle treba opozoriti na tri kompleksne in
               medsebojno povezane pomembne procese in dileme, ki potekajo v Evropski uniji 25 in
               bodo temeljito opredelile prihodnost ne le nas, članov, temveč tudi tistih, ki si
               želijo čim prej izpolniti potrebne pogoje in postati člani družine evropskih držav.
               Dileme so na institucionalni, finančni in razvojni ravni. Prav sprejem ustavne
               pogodbe in finančne perspektive za obdobje po letu 2006 sta pomembna razvojna koraka
               unije, ki bosta bistveno determinirala in omogočila nadaljnji širitveni proces. V tem
               smislu predstavljata tudi odgovornost za prihodnost. Morebitni neuspeh medvladne
               konference o ustavni pogodbi ali sprejem finančne perspektive, ki bo omogočila
               omejeno izvajanje nalog, ki si jih je v prihodnosti zadala unija, bi bila slab
               signal, tako za unijo kot globalnega akterja v mednarodni skupnosti, kot bi tudi
               predstavljala negativno sporočilo tistim, ki izvajajo potrebne gospodarske, politične
               in socialne reforme s ciljem, da bi čimprej postali del Združene Evrope. To bi bil
               znak, da je prevladala širitvena naveličanost in predvsem vprašljiv znak državam
               jugovzhodne Evrope in zahodnega Balkana v njihovih evropskih perspektivah, kar bi
               nedvomno vplivalo tudi na stabilnost tega območja. Mir, stabilnost in prosperiteta
               Evrope so možni le v procesih evropske integracije in na nas članih Evropske unije
               je, da to omogočimo. Delovati bo potrebno učinkovito, modro in z vizijo skupne
               Evrope.</p>
               <p>Spoštovane gospe poslanke, spoštovani poslanci! Glede na zgoraj navedene aktivnosti
               in procese v uniji moramo opredeliti prioritete našega delovanja na področju
               evropskih zadev v letu 2004. Nedvomno je prioriteta dokončanje nalog, ki so nam še
               preostale za učinkovito vključitev v Evropsko unijo, in nadaljnja širitev Evropske
               unije. Nadaljevati moramo proces prilagajanja slovenskega pravnega reda in se aktivno
               vključiti v odločanje o zakonodajnih in drugih aktih Evropske unije.</p>
               <p>Pomemben za učinkovito delovanje v uniji je tudi vstop v mehanizem menjalnih tečajev
               ERM 2 do konca leta 2004, kar naj bi omogočilo prevzem evra v začetku 2007. Vlada
               tako že zaključuje pripravo programa približevanja evro območju, tako imenovanega
               konvergenčnega programa. Skupaj z Banko Slovenije bomo v soglasju s socialnimi
               partnerji izvajali ukrepe za nadaljnjo deindeksacijo, ukrepe za postopno zniževanje
               strukturnega javnofinančnega primanjkljaja ter ukrepe za znižanje inflacije na
               področju politike reguliranih cen, obrestnih mer in davčne politike. Z aktivnim
               uresničevanjem strukturnih reform moramo seveda vplivati tudi vzpostavljanje višjega
               nivoja konkurenčnosti tam, kjer ta še ni vzpostavljen v zadostnem obsegu.</p>
               <p>Poleg učinkovitega črpanja sredstev iz skladov kohezijske politike in drugih
               evropskih skladov bo za učinkovito delovanje v Evropski uniji potrebna tudi
               vzpostavitev učinkovitega nadzora nad zunanjo mejo Evropske unije z upoštevanjem
               standardov schengenskega prava, pravnega reda in sistema. Pri nadzoru zunanje meje
               ter pri izvajanju politike azila in priseljevanja si bo Slovenija aktivno prizadevala
               za delitev bremen ter za učinkovito uporabo schengenskega finančnega vira.</p>
               <p>Aktivno si bomo prizadevali za sedež evropske agencije za upravljanje in sodelovanje
               na zunanjih mejah in v čim večji meri ohranili režim s sosednjo Hrvaško. Vzpostavitev
               schengenske meje pa ne sme pomeniti ovire za sodelovanje z našimi sosedi in regijo,
               temveč novo priložnost za sodelovanje in pobude za širitev območja varnosti in
               prosperitete. Prav zato glede nadaljnjih širitev evropske unije sodimo, da z
               vključitvijo desetih novih članic proces širitve ne bo dokončan. Državam, katerih
               cilje vstop v Evropsko unijo, pa bomo poleg politične podpore ponudili tudi
               nadaljevanje bilateralne, tehnične pomoči in pomoči v okviru skupnih evropskih
               programov.</p>
               <p>Aktivnosti za učinkovito delovanje v Evropski uniji so predpogoj, da bomo aktivni in
               uspešni tudi v pogajanjih v okviru naslednje finančne perspektive 2007/2013. To je
               ena ključnih slovenskih prioritet v obdobju 2004/2005. Izid pogajanj, ki bo določil
               temeljni okvir evropskih politik v prihodnosti, bo znatno vplival na neto finančni
               položaj Slovenije v Evropski uniji. Mi se zavzemamo za restrektivnost proračuna
               Evropske unije, vendar se zavedamo, da so v času naslednje finančne perspektive pred
               Evropsko unijo nove naloge, kot so uresničevanje lizbonske strategije,
               širitev,dogovor o ustavni pogodbi. Zatorej se tudi zavzemamo, da Evropska unija
               prilagodi strukturo svojih proračunskih izdatkov ter omenjene vsebinske cilje podpre
               s primernimi finančnimi sredstvi. Med te cilje sodi tudi vzdržna gospodarska rast,
               varnost hrane, trajnostni razvoj kmetijstva, kohezija, nadaljnja širitev, cilji
               svobode in varnosti in skupne zunanje politike.</p>
               <p>Pri pogajanjih o naslednji finančni perspektivi mora Slovenija upoštevati lastne
               razvojne prioritete, ki v veliki meri sledijo ciljem lizbonske strategije, predvsem
               usmeritve iz osnutka strategija razvoja Slovenije 2007/2013 in drugih razvojnih
               dokumentov. O pogajanjih glede naslednje finančne perspektive moramo na evropski
               ravni izvesti tudi domače priprave na povečano črpanje Evropskih sredstev v
               naslednjem finančnem obdobju Evropske unije. To vključuje ustrezno povečanje
               administrativne usposobljenosti, sposobnosti črpanja ter tudi primerno
               prestrukturiranje domačega proračuna ter javnih financ. Slovenija bo morala pri
               slednjem iskati predvsemrešitve, ki ne bodo poslabšale njenega javno-finančnega
               položaja. S temi pripravami se bodo zagotovili administrativni in finančni pogoji za
               učinkovito črpanje sredstev.</p>
               <p>V letu 2004 se bo Slovenija osredotočila na nadaljnje izvajanje potrebnih reform za
               izvajanje lizbonske strategije in njenih ciljev. Ukrepi za doseganje dolgoročne,
               stabilne gospodarske rasti se morajo v letu 2004 in v naslednjih letih usmeriti
               predvsem v povečanje naložb, konkurenčnosti in zaposlovanja s pospeševanjem
               produktivnosti in ključnih faktorjev rasti, pospeševanjem strukturnih reform in
               spodbujanjem podjetništva in inovativnosti. Spodbujati je potrebno trajnostni razvoj,
               ki vključuje varstvo okolja, in doseči fleksibilnost in učinkovitost trgov dela in
               zagotoviti nova in kvalitetnejša delovna mesta. Staranje prebivalstva in vlaganje v
               človeški kapital sta ena od pomembnejših izzivov.</p>
               <p>Na področju skupne zunanje, varnostne in obrambne politike bomo poleg drugih
               prioritet posebno pozornost posvečali politiki do zahodnega Balkana. Ne smemo
               dopustiti, da bi se razširjena unija zaprla za zidove varnega obzidja, da bi le njene
               članice uživale visoke politične, gospodarske in varnostne standarde. Stabilnost
               jugovzhodne Evrope in zahodnega Balkana je v našem vitalnem interesu. Evropa in
               Evropska unija je namreč lahko varna le, če so v procese razvoja, prosperitete,
               varnosti in stabilnosti vključene in deležne vse evropske države. Zato moramo aktivno
               sodelovati pri tehnični in razvojni pomoči regij in v vseh operacijah kriznega
               upravljanja Evropske unije na tem območju. Območje stabilnosti in varnosti se namreč
               lahko širi le tako, da prične Evropska unija širiti svoje standarde v soseščino, v
               svoje nove, bodoče članice. Tem državam moramo pomagati, da bodo čim hitreje sposobne
               sprejemati uveljavljene standarde na poti v Evropsko unijo.</p>
               <p>Spoštovane poslanke, spoštovani poslanci, pred vami je deklaracija, ki opredeljuje
               področja, ki so prioritetnega pomena za delovanje naše države v Evropski uniji. Njen
               sestavni del so tudi prednostne naloge, ki jih bomo izvajali doma in v svetu Evropske
               unije. Naše prioritete so jasne. Učinkovita vključitev Slovenije v Evropsko unijo,
               prevzem evra, vzpostavitev zunanje meje Evropske unije in sposobnost črpanja sredstev
               iz kohezijskih in strukturnih skladov. Pri tem je ključna prioriteta uspešno
               pogajanje za naslednjo finančno perspektivo 2007 - 2013, kot tudi izvajanje lizbonske
               strategije. Nalog je precej, vendar verjamem, da jih bomo v uspešnem sodelovanju med
               vlado in državnim zborom skupno zmogli uspešno speljati v korist in dobrobit naših
               državljank in državljanov. Hvala.</p>
            </sp>
            <sp xml:id="SDZ3-Izredna-45-2004-05-12.sp3">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod predsednik vlade. Sedaj bom dal besedo ministru Cviklu,
               ministru brez resorja, ki je pristojen za evropske zadeve.</p>
            </sp>
            <sp xml:id="SDZ3-Izredna-45-2004-05-12.sp4">

               <speaker>MAG. MILAN M. CVIKL:</speaker>

               <p>Gospod predsednik, spoštovane poslanke in poslanci, predsednik vlade, kolegica
               ministrica, kolega minister, dragi gostje! Od 1. maja letos je Slovenija vključena v
               procese sprejemanja odločitev v Evropski uniji ter v sooblikovanje evropskih politik.
               Ker je za učinkovito zastopanje interesov Slovenije ključna določitev jasnih in
               realno zastavljenih prednostnih nalog, je vlada Republike Slovenije v predloženem
               gradivu opredelila prednostne naloge in aktivnosti Slovenije v okviru sodelovanja v
               svetu Evropske unije in evropskem svetu v letu 2004. Prednostne naloge naj predvsem
               pomenijo pomembno vodilo in spodbudo za pravočasno pripravo nacionalno, doma v
               Sloveniji, usklajenih stališč do zakonodajnih predlogov v postopku v institucijah
               Evropske unije. Oblikovanje prednostnih nalog je neposredno povezano s prehodom
               Slovenije iz obdobja prevzemanja evropskega pravnega reda v obdobje članstva in s tem
               aktivnega sodelovanja pri nastajajočem pravnem redu Evropske unije.</p>
               <p>Že prehod na raven, na vlogo aktivnih opazovalcev, ki jo je Slovenija prevzela po
               podpisu pristopne pogodbe v okviru 2003, je bil po pričakovanju zahteven, saj je v
               primerjavi s preteklim obdobjem od pristojnih ministrstev in vladnih služb terjal
               drugačno organizacijo in koordinacijo dela, hitrejše odzivanje in več
               samoiniciativnosti. Delovanje v okviru vloge opazovalke je dodatno utrdilo
               prepričanje, da se bo Slovenija morala osredotočiti na tiste procese odločanja, kjer
               ima izrazit interes. V ta namen naj gradivo služi kot pomembno vodilo pri sodelovanju
               Slovenije v Evropski uniji. Kot takšno se bo gradivo po potrebi dopolnjevalo in
               nadgrajevalo. Vsako leto bo pripravljeno podobno gradivo, upoštevaje zakonodajni
               program in politične prioritete delovanja celotne Evropske unije in Republike
               Slovenije v njej.</p>
               <p>V tem kontekstu gradivo obravnava prednostne naloge znotraj štirih temeljnih sklopov.
               Uvodno je predstavljen sklop o Evropski uniji v letu 2004 in izzivi Evropske unije v
               letošnjem in prihodnjih letih. V osrednjem delu dokumenta so predstavljene naloge in
               aktivnosti v zvezi z zakonodajnimi predlogi, povezanimi z izvajanjem lizbonske
               strategije, ki temelji na gospodarskem, socialnem in okoljevarstvenem stebru. Nato so
               predstavljene naloge, povezane z vzpostavitvijo območja svobode, varnosti in pravic v
               Evropski uniji, in ne nazadnje predstavljene naloge in aktivnosti na področju
               zunanjih odnosov Evropske unije.</p>
               <p>Prvi sklop prednostnih nalog smo naslovili "Evropska unija v letu 2004 in njeni
               bodoči izzivi". Kot je povedal predsednik vlade, ta sklop obsega vprašanje medvladne
               konference in institucionalne reforme, pravkar zaključeno in bodočo širitev ter
               priprave na naslednjo finančno perspektivo. Slovenija se bo aktivno zavzemala za
               uspešno izvedboteh pomembnih razvojnih procesov Evropske unije. V tem sklopu bo
               Slovenija podpirala proces nadaljnje širitve Evropske unije in bo pripravljena
               razvijati bilateralno pomoč in s tem prispevati svoj delež v okviru pomoči evropskih
               programov vsem državam, katerih cilj je članstvo v Evropski uniji.</p>
               <p>S pogajanji o naslednji finančni perspektivi se bo določil temeljni okvir za evropske
               politike v naslednjih letih. Povedano je bilo, da je od vsebine tega okvira in
               uspešnega pogajanja odvisen tudi neto finančni položaj Slovenije napram evropskemu
               proračunu v obdobju 2007-2013. Zato je pomembno, da se opredeli ustrezna vsebina
               programov v okviru nove finančne perspektive in Slovenija bo zato v pogajanjih
               zagovarjala že opredeljene prioritete, izražene v dokumentu "Vsebinske usmeritve do
               nove finančne perspektive" iz oktobra 2003 ter v dokumentu "Stališča do sporočila
               evropske komisije glede naslednje finančne perspektive" iz februarja 2004. Slovenija
               bo tako podpirala stališče komisije glede prestrukturiranja sredstev za skupno
               kmetijsko politiko v smeri soočanja z novimi izzivi, povezanimi s pridelavo zdrave
               hrane in zaščito zdravja ljudi, hkrati podpirala povečanje sredstev, ki so namenjena
               razvoju podeželja, in naprej, Slovenija meni, da mora ostati kohezijska politika
               temeljni instrument za uresničevanje principa solidarnosti tudi v obdobju naslednje
               finančne perspektive. Zato se strinjamo s predlogom komisije na tem področju, pri tem
               pa se bomo zlasti zavzemali, da bi geografska območja, ki bodo izgubila status
               upravičenosti zaradi same razširitve Evropske unije, zaradi tako imenovanega
               statističnega učinka, morala v naslednji finančni perspektivi imeti dostop do večjega
               obsega finančnih sredstev Evropske unije za strukturne namene kot tista območja, ki
               so status upravičenosti izgubila zaradi dosežene stopnje svoje gospodarske
               razvitosti.</p>
               <p>Podprli bomo tudi povečanje sredstev, namenjenih krepitvi vloge Evropske unije kot
               globalnega partnerja in si v pogajanjih prizadevali, da bo primeren obseg sredstev,
               predviden za varovanje skupne zunanje meje Evropske unije, in da vsebinski cilj
               širitve Evropske unije ostane primerno finančno ovrednoten.</p>
               <p>Drugi sklop prednostnih nalog je povezan z izvajanjem lizbonske strategije, kjer je
               Evropska unija na zasedanju v Lizboni marca 2003 si zastavila cilj, da naj do leta
               2010 postane najbolj dinamično, konkurenčno in trajnostno na znanju temelječe
               gospodarstvo na svetu, ki bo uživalo polno zaposlenost ter ekonomsko in socialno
               kohezijo. Gre za izredno ambiciozen cilj, zato je potrebno poudariti, da lizbonska
               strategija pokriva oziroma zaokrožuje večino evropskih politik, v osnovi pa temelji
               na treh stebrih: gospodarskem, socialnem in okoljskem. V sklopu prednostnih nalog
               izvajanja lizbonske strategije je za to posebna pozornost namenjena, prvič,
               koordinaciji evropskih politik, finančnim storitvam in obdavčenju. Drugič, nadaljnji
               krepitvi učinkovitosti notranjih trgov in ekonomskim reformam in tretjič, utrditvi
               socialne razsežnosti v razširjeni uniji ter ne nazadnje zagotavljanju trajnostnega
               razvoja in kehozijski politiki. Pri krepitvi učinkovitosti notranjih trgov bo
               Slovenija podpirala ukrepe, usmerjene na učinkovitejše delovanje gospodarstva in v
               tej zvezi o posameznih evropskih politikah Slovenija meni, da bo večjo pozornost
               potrebno nameniti ustvarjanju podjetjem prijaznega okolja. Pri notranjem trgu
               storitev bo Slovenija hkrati kot ostale članice oblikovala dinamično in fleksibilno
               politiko ter mehanizme za spodbujanje razvoja novih storitev, predvsem tistih z
               visoko dodano vrednostjo. Pri raziskavah, znanju in inovacijah bo izdelala
               nacionalniraziskovalno- razvojni program, s čimer se bodo okrepili stopnja povezave
               znanosti z gospodarstvom, pretok in uporaba znanja. Pri telekomunikacijah,
               informacijski družbi bo Slovenija intenzivno sodelovala pri akcijskem načrtu razvoja
               informacijske družbe E-Evropa 2005. Podobno si bomo pri transportu prizadevali za
               realizacijo prednostnih nalog, povezanih v nove smernice "Trans European Network
               Transport" in na področju energije, jedrske varnosti, politike do kemikalij, prava
               gospodarskih družb, varstva potrošnikov in carinske unije zastopali vse tiste
               pozicije, ki pomenijo seveda za Slovenijo krepitev njene notranje gospodarske
               moči.</p>
               <p>Poleg krepitve notranjih trgov kot elementa krepitve konkurenčnosti Evropske unije je
               potrebno izpostaviti še prednostne naloge povezane z utrditvijo socialne razsežnosti
               v razširjeni Evropski uniji in zagotavljanje trajnostnega razvoja. V zvezi z obema
               področjema je v programu Evropske unije vrsta direktiv in dokumentov, so opredeljena
               temeljna izhodišča.</p>
               <p>Če je s tem sklenjen prikaz prvih, osrednjih prvih dveh delov in tudi osrednjega dela
               dokumenta, mi dovolite, da preidem na tretji sklop, to je vzpostavitev Evropske unije
               kot območja svobode varnosti in pravice. V tem segmentu izpostavljamo prednostne
               naloge s področja azila in priseljevanja, področja policijskega in pravosodnega
               delovanja, področja pravosodnega sodelovanja v civilnopravnih zadevah, kakor tudi
               zunanje vidike vseh aktivnosti, povezanih s tem.</p>
               <p>Zadnji sklop prednostnih nalog govori o aktivnostih na področju zunanjih odnosov. In
               kot je predstavil predsednik vlade so opredeljene prednostne naloge, ki bodo
               pripomogle k temu, da bo Evropska unija učinkovito prevzela svoj del odgovornosti za
               razmere na ekonomskem in varnostno-političnem področju, tako v širši regiji kot v
               svetu.</p>
               <p>Spoštovane poslanke, spoštovani poslanci! Po vstopu v Evropsko unijo so prednostne
               naloge za delo v svetu Evropske unije v letu 2004 formalno prvi, zato pionirski
               dokument. Opredeljuje sodelovanje Slovenije po stopnjah oblikovanja in sprejemanja
               novih zakonodajnih aktov. In menimo, da s takšnimi in podobnimi dokumenti ter
               razpravo o njih pridobivamo vodilo za delovanje Slovenije v Evropski uniji in tako
               lahko zagotovimo, da bo naše sodelovanje usklajeno in pregledno. Predlogi stališč in
               odzivi na pobudo ostalih partnerjev v evropskem in zakonodajnem procesu pa
               pripravljeni pravočasno.</p>
               <p>Slovenija bo z opredelitvijo prednostnih nalog zato lahko uspešneje uveljavljala
               svoje interese v okviru Evropske unije 25-ih članic. Hvala.</p>
            </sp>
            <sp xml:id="SDZ3-Izredna-45-2004-05-12.sp5">

               <speaker>PREDSEDNIK BORUT PAHOR:</speaker>

               <p>Hvala lepa, minister Cvikl. Sedaj dajem končno besedo še ministru za zunanje zadeve,
               doktorju Dimitriju Ruplu. Prosim.</p>
            </sp>
            <sp xml:id="SDZ3-Izredna-45-2004-05-12.sp6">

               <speaker>DR. DIMITRIJ RUPEL:</speaker>

               <p>Spoštovane poslanke, spoštovani poslanci! Gospod predsednik državnega zbora,
               predsednik vlade, kolegice, kolegi!</p>
               <p>Na kratko bom predstavil zunanjepolitični del prioritet na področju evropskih
               zadev.</p>
               <p>Z vstopom v Evropsko unijo, kot je bilo že rečeno, prihaja do nekaterih sprememb in
               novih poudarkov v slovenski zunanji politiki, v vladi, ministrstvu za zunanje zadeve
               in v diplomaciji, predvidoma pa tudi v državnem zboru. Spreminjajo se tudi nekatere
               prednostne naloge. Med njimi predvsem ne bo več tistih, ki so nas zaposlovale pred
               vstopom v Evropskounijo in Nato. Zdaj Slovenija uresničuje svojo zunanjo politiko v
               okviru Evropske unije, recimo v okviru tako imenovane skupne zunanje in varnostne
               politike.</p>
               <p>V Evropski uniji Slovenija sooblikuje skupno zunanjo in varnostno politiko. Tu ne gre
               za enotno, ampak gre za skupno politiko, ker so članice Evropske unije na tem
               področju suverene in ker v Evropski uniji še vedno poteka razprava o morebitnih
               omejitvah, o nujnosti skupnega in celo enotnega nastopanja. Slovenija v tem smislu
               sodeluje v svetu stalnih predstavnikov, v svetu za splošne in zunanje zadeve, v
               evropskem svetu in drugih ustanovah Evropske unije.</p>
               <p>Podobna, vendar širša in bolj daljnosežna razprava poteka v multilateralnih
               organizacijah, v katerih sodelujejo evropske in druge države. Tu mislim na
               organizacijo Združenih narodov in na organizacijo za varnost in sodelovanje v Evropi,
               kjer čakajo Slovenijo prihodnje leto velike naloge, za katere se pač pripravljamo že
               letos. Ne glede na to, Slovenija še naprej vodi samostojno politiko na tistih
               področjih, ki so zanjo posebej pomembna. Pomembna prednostna naloga bo na primer
               urejanje nekaterih odprtih vprašanj s Hrvaško, predvsem pa bomo skušali vplivati na
               stabilizacijo razmer v jugovzhodni Evropi, Sredozemlju in v državah nove soseščine
               Evropske unije. Podpirali bomo evropeizacijo zahodnega Balkana, predvsem pa si bomo
               prizadevali, da bi se Evropski uniji čim prej in čim bolj približale Hrvaška,
               Makedonija, Srbija, Črna gora ter Bosna in Hercegovina. Angažiranje v zvezi s temi
               področji pa ni le našalastna naloga ali dolžnost, ampak pričakovanje drugih članic
               Evropske unije in, na primer, celotne skupnosti Organizacije za varnost in
               sodelovanje v Evropi. Seveda bomo angažirani tudi v odnosih z Rusko federacijo in
               prizadevali si bomo za izboljšanje odnosov v evroatlantski skupnosti.</p>
               <p>Za Slovenijo je politično in gospodarsko posebej pomembna jugovzhodna Evropa. Pri
               vključevanju v različne politične in gospodarske projekte v jugovzhodni Evropi igra
               važno vlogo tudi diplomacija in še posebej tista politika, ki jo načrtujemo v
               letošnjem letu, namreč gospodarska diplomacija. Pri tem se je treba zavedati, da je
               zahodni Balkan še vedno področje nestabilnosti in relativno visokega tveganja. Prek
               njega potekajo različni nevarni tokovi, ki so povezani z organiziranim kriminalom,
               orožjem, z različnimi ekstremnimi in radikalnimi gibanji in tako naprej. Članice
               Evropske unije pričakujejo, da bo Slovenija sodelovala pri načrtovanju in
               uresničevanju skupne politike v Srbiji, Črni gori in, na primer, na Kosovu. V vladiin
               MZZ v sodelovanju z našimi in tujimi strokovnjaki pripravljamo ustrezne razprave,
               načrte in scenarije.</p>
               <p>Slovenija se po svojih močeh vključuje v evropsko in svetovno politiko. S članstvom v
               Evropski uniji se odpirajo nove priložnosti in novi izzivi, predvsem pa nove
               pridobitve za državljane, ki so jim od 1. maja naprej na voljo tudi konzularne in
               druge točke oziroma usluge držav članic oziroma predstavništev evropske komisije.</p>
               <p>Čaka nas - zaključujem - sklepni del razprav in odločanja o ustavni pogodbi Evropske
               unije. Od konvencije naprej pri tem sodelujeta državni zbor in vlada, mnogi tu
               navzoči posamezniki, organizacije civilne družbe in tako naprej. Slovenija bo v
               sklepnem delu aktivnosti v zvezi z ustavo na medvladni konferenci zastopala znana
               stališča, ki sta jih potrjevala odbor za zunanjo politiko oziroma komisija za
               evropske zadeve. Seveda si želimo, da bi se v Evropski uniji okrepil interes
               skupnosti, tako imenovani evropski duh, vendar bomo še naprej skrbeli za slovenske
               nacionalne interese, sajEvropska unija še ni povsem nadnacionalna, ampak je predvsem
               meddržavna organizacija.</p>
               <p>Mislim, da smo lahko ponosni na to, kar smo dosegli, toda življenje in delo tečeta
               naprej. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp7">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister za zunanje zadeve. Sedaj dajem besedo predsedniku
               slovenskega dela pridružitvenega parlamentarnega odbora, kolegu Romanu Jakiču, za
               predstavitev poročila. Za njim bom dal besedo predsedniku komisije. Prosim.</p>
            </sp>
            <sp xml:id="SDZ3-Izredna-45-2004-05-12.sp8">

               <speaker>ROMAN JAKIČ:</speaker>

               <p>Hvala za besedo, predsednik. Slovenski del pridružitvenega parlamentarnega odbora je
               na 1. nujni seji na podlagi drugega odstavka 12. člena zakona o sodelovanju med
               državnim zborom in vlado v zadevah Evropske unije 10.5.2004 obravnaval "Prioritete
               Slovenije na področju evropskih zadev v letu 2004"in tudi dokument "Prednostne naloge
               Slovenije za delo v Svetu Evropske unije v letu 2004", ki ju je na podlagi 13. člena
               zakona državnemu zboru Republike Slovenije predložila v obravnavo in sprejem vlada
               Republike Slovenije. Uvodno predstavitev obeh gradiv je podal mag. Milan Martin
               Cvikl, minister zadolžen za evropske zadeve, ki je uvodoma poudaril, da sta gradivi
               komplementarni, saj prioritete Slovenije na področju EU zadev predstavljajo podlago
               za razpravo v državnem zboru o političnih usmeritvah za delovanje Slovenije v EU v
               letu 2004, v skladu s 13. členom zakona. Obširnejše prednostne naloge Slovenije za
               delo v svetu pa predstavljajo nadgradnjo splošnih političnih usmeritev in podrobnejše
               določajo prednostne naloge po posameznih področjih. V nadaljevanju smo slišali
               podrobnejše opredelitve ključnih prioritet delovanja Slovenije, in sicer učinkovit
               pristop k EU in nadaljnje širitve EU, naslednjo finančno perspektivo 2007 do 2013,
               izvajanje lizbonske strategije in pa politiko do območja zahodnega Balkana do novega
               sosedstva. Po izmenjavi stališč in po odgovoru ministra so članice in člani
               slovenskega dela pridružitvenga parlamentarnega odbora oba dokumenta podprli, s tem,
               da se vprašanje skupne varnostne in zunanje politike EU ter s tem povezane dejavnosti
               Republike Slovenije prepusti v opredelitev odboru za zunanjo politiko kot pristojnemu
               delovnemu telesu za to področje.</p>
               <p>Še dve odločitvi sta bili sprejeti, in sicer, ker gre za odločitev izhodišč, stališč
               Republike Slovenije za začetek delovanja v institucijah EU v tem letu, se državnemu
               zboru predlaga sprejem teh stališč v obliki deklaracije, kot to sicer predvideva
               predlog dopolnitev poslovnika državnega zbora Republike Slovenije, ki se nanaša na
               obravnavo zadev EU. In druga odločitev je, kjer gre za gradivo, se pravi prednostne
               naloge Slovenije za delo v svetu EU v letu 2004, ker to gradivo predstavlja
               nadgradnjo deklaracije in vsebuje po področjih izhodiščna stališča Republike
               Slovenije do posameznih zadev EU glede na operativni program dela sveta zaleto 2004
               ter večletni strateški program za leto 2004 do 2006 evropskega sveta ter zakonodajni
               in delovni program evropske komisije za leto 2004, s tem smiselno dopolnjuje
               deklaracijo in skupaj z njo predstavlja izhodišča za delovanje Republike Slovenije v
               institucijah EU v letošnjem letu skladno s 13. členom in drugim odstavkom 5. člena
               zakona o sodelovanju med državnim zborom in vlado v zadevah evropske unije. Zato se
               predlaga, da predstavlja njen sestavni del v obliki priloge.</p>
               <p>Jaz seveda kot predsedujoči bi seveda pozval kolegice in kolege, da sledijo tem
               sklepom, ki so bili sprejeti na slovenskem delu pridružitvenega parlamentarnega
               odbora kot matičnem telesu, ki je zasedal skupaj s komisijo za evropske zadeve.
               Hvala.</p>
            </sp>
            <sp xml:id="SDZ3-Izredna-45-2004-05-12.sp9">

               <speaker>PREDSEDNIK BORUT PAHOR:</speaker>

               <p>Hvala lepa. Sedaj bom dal besedo predsedniku komisije za evropske zadeve. Prosim?
            </p>
            </sp>
            <sp xml:id="SDZ3-Izredna-45-2004-05-12.sp10">

               <speaker>ALOJZ SOK:</speaker>

               <p>Jaz bi želel, gospod predsednik, vprašati, ali je na kolegiju bilo glede vrstnega
               reda razpravljavcev drugače sklenjeno, kot je tukaj v najavi pri dnevnem redu, kot
               smo ga dobili na mizo? Hvala lepa.</p>
            </sp>
            <sp xml:id="SDZ3-Izredna-45-2004-05-12.sp11">

               <speaker>PREDSEDNIK BORUT PAHOR:</speaker>

               <p>Ne, ni bilo. Gospa generalna sekretarka me je obvestila, da je sejo vodil kolega
               Roman Jakič in da ima zato možnost, da dobi prvi besedo. Tako sem tudi ravnal,
               mislim, da to ni kakšna velika stvar. Sedaj bom dal kolegu Peterletu, brez nobenih
               zadržkov, za njim pa bo dobil tudi besedo Jelko Kacin, kot poročevalec odbora za
               zunanjo politiko. Prosim.</p>
            </sp>
            <sp xml:id="SDZ3-Izredna-45-2004-05-12.sp12">

               <speaker>ALOJZ PETERLE:</speaker>

               <p>Spoštovani gospod predsednik, spoštovani predsednik vlade, kolegice in kolegi! Jaz
               moram vljudno protestirati proti taki poljubnosti, ki se tukaj dogaja. Gospa
               generalna sekretarka ni nadoblast v tej hiši. In njene interpretacije me čisto nič ne
               zanimajo, tukaj, gospod predsednik. V poročilu, ki ste ga dobili na mizo, piše, kdo
               bo poročal, kolegij je določil vrstni red in me šepetanje gospe generalne prav nič ne
               zanima in ne more biti za vas in za nas merodajno. Kdo je vodil sejo, ni predmet
               razprave tukaj, ampak govorimo o poročilu o seji, o kateri smo se zmenili, kdo boo
               tem poročal. In se ne more določati proti kolegiju, ki je določil zaporedje nastopov
               tej hiši, na tak način.</p>
            </sp>
            <sp xml:id="SDZ3-Izredna-45-2004-05-12.sp13">

               <speaker>PREDSEDNIK BORUT PAHOR:</speaker>

               <p>Za to se vam opravičujem, kolega Peterle. In tega časa, ki ste ga zdaj porabili, ne
               bom štel v čas vašega nastopa.</p>
            </sp>
            <sp xml:id="SDZ3-Izredna-45-2004-05-12.sp14">

               <speaker>ALOJZ PETERLE:</speaker>

               <p>Jaz na tak način ne želim v tej hiši zaključevati svojega mandata.</p>
            </sp>
            <sp xml:id="SDZ3-Izredna-45-2004-05-12.sp15">

               <speaker>PREDSEDNIK BORUT PAHOR:</speaker>

               <p>Prosim. Prosim, kolega Jakič. Mislim, da to ni zaplet, vreden velike pozornosti, če
               pa je, se opravičujem. Prosim, kolega Jakič.</p>
            </sp>
            <sp xml:id="SDZ3-Izredna-45-2004-05-12.sp16">

               <speaker>ROMAN JAKIČ:</speaker>

               <p>Jaz se tudi opravičujem kolegu Peterletu. V resnici je bilo tudi načeloma, nekdo, ki
               ni na seji, ne more dati poročila, se pa strinjam, da mora dobiti besedo, zato sem
               šel do njega in sem vprašal, kako. Bilo je pojasnjeno, da bo vsak dobil pet minut in
               seveda jaz bi rad zaščitil generalno sekretarko v tem primeru, po neki logiki je bilo
               glede na to, da sem jaz prisostvoval seji s strani komisije za evropskezadeve, pa
               kolega Barovič, ne pa kolega Peterle, da ne bi bilo nesporazuma, da se ne bi skregali
               na točki, na kateri smo bili vsi enotni.</p>
            </sp>
            <sp xml:id="SDZ3-Izredna-45-2004-05-12.sp17">

               <speaker>PREDSEDNIK BORUT PAHOR:</speaker>

               <p>Prav. Kolega Peterle, ali vas lahko kljub temu povabim h govorniškemu odru? Mislim,
               da s tem, ko sem se vam opravičil za svoje ravnanje, sem ravnal tako, kot sem menil,
               da je prav in vas prosim, če želite besedo, vam jo dam. Želite besedo, kolega
               Peterle?</p>
            </sp>
            <sp xml:id="SDZ3-Izredna-45-2004-05-12.sp18">

               <speaker>ALOJZ PETERLE:</speaker>

               <p>Predsednik, jaz bom govoril v imenu poslanske skupine. Kar zadeva sklepov, so bili
               predstavljeni, ampak tudi to, čeprav bi rekel vljudnost, ampak ne moremo tako po
               domače delati. Če je kolegij vrstni red določil, če je bilo na odboru sklenjeno, kako
               bomo o tem poročali, potem se ne da to po domače, gremo sem, pa rečem to, pa rečem
               tisto, to ni posel...</p>
            </sp>
            <sp xml:id="SDZ3-Izredna-45-2004-05-12.sp19">

               <speaker>PREDSEDNIK BORUT PAHOR:</speaker>

               <p>Kolega Peterle, žal mi je, menil sem, da sta s kolegom Romanom Jakičem glede tega
               usklajena. Očitno je, da sem menil narobe in zato se opravičujem, vedno se držim
               dnevnega reda in vrstnega reda, to ni tak zaplet, da bi mu dajali veliko pozornost.
               Drugič bom veliko previdnejši pri tem. Vam se opravičujem, kolegu Jakiču pa tudi, ker
               sem menil, da sta se vidva dogovorila, da je temu tako. Sedaj ima besedo kolega Jelko
               Kacin.</p>
            </sp>
            <sp xml:id="SDZ3-Izredna-45-2004-05-12.sp20">

               <speaker>JELKO KACIN:</speaker>

               <p>Gospod predsednik, kolegice in kolegi! Minister, predstavniki vlade oziroma
               predstavniki javnosti! Odbor za zunanjo politiko je včeraj razpravljal o predloženih
               dokumentih in odločil, da bo te dokumente dopolnil. Želel bi prispevati k čim bolj
               racionalni obravnavi te točke, zato želim v svojem prispevku oziroma poročilu
               opozoriti predvsem na dejstvo, da se je odbor za zunanjo politiko osredotočil na
               tisti del dokumentov, ki zadevajo skupno zunanjo, obrambno in varnostno politiko.
               Zato smo poglavje razširili in ga v celoti amandmirali. V poročilu, ki ga imate na
               mizah, je ta amandma sedaj usklajen in močno razširjen. Tisto, kar bi rad posebej
               poudaril, je dejstvo, da smo doslej v besedilu govorili o zunanji in varnostni
               politiki, dodali pa smo še obrambno politiko, ki je posledica usklajevanja in
               doseženih rezultatov na področju domnevno skupne zunanje in varnostne politike.</p>
               <p>Drugo, kar bi rad posebej poudaril, je naše vztrajanje na tem, da ob dejstvu, da smo
               edina naslednica iz okvira nekdanje Jugoslavije, ki je sedaj polnopravna članica
               Evropske unije, nosimo odgovornost in imamo priložnost pa tudi možnost, da vedno
               znova opozarjamo na druge države kandidatke iz zahodnega Balkana. Zato smo v amandma
               vključili tudi poudarek, ki govori o Republiki Makedoniji, dasiravno je malo
               verjetno, da bi odločitev na Evropskem svetu bila sprejeta v letošnjem letu, pa se
               nam zdi, da je obilo razlogov, da moramo o tem govoriti prav mi. Republika Slovenija
               mora pri delu sveta, pri delu komisije opozarjati na dejstvo, da je tudi Republika
               Makedonija oddala prošnjo za vstop v Evropsko unijo in jo je treba v teh njenih
               naporih tudi podpirati. Še posebej bi rad poudaril to, kar redno ponavljam, da smo
               edina država članica Evropske unije, ki Republiko Makedonijo naslavlja tako, kot se
               je sama razglasila. Za nas je to Republika Makedonija, vsi ostali jo prepoznavajo pod
               drugačnimi imeni.</p>
               <p>Hkrati pa se mi zdi pomembno opozoriti, da je v luči naše vloge na zahodnem Balkanu
               primerno opozoriti tudi na potrebo, da se omeji razpolaganje pa tudi trgovanje z
               osebnim orožjem oziroma tako, kot se to v angleščini običajno imenuje, lahko in malo
               orožje. To orožje je na tem področju, na območju držav naslednic nekdanje Jugoslavije
               doslej, zlasti pa v zadnjih desetih, petnajstih letih povzročilo daleč največ gorja
               in nadzor nad tem orožjem je eden od korakov, ki dela našo neposredno soseščino
               veliko bolj stabilno, veliko bolj predvidljivo, veliko bolj mirno in predvsem tudi
               veliko bolj kvalitetno. Hkrati pa se Evropska unija zaradi svojih odličnih odnosov,
               ki jih ima s palestinsko skupnostjo, ne more izogniti odgovornosti in mora aktivno
               poseči v iskanje rešitev za preseganje krize na Bližnjem vzhodu. Brez aktivne vloge
               Evropske unije na strani Palestincev, brez aktivne vloge ZDA na strani Izraela, brez
               okvira, ki ga daje Organizacija združenih narodov, ki je ustanovila državo Izrael po
               drugi svetovni vojni in brez sodelovanja drugih držav, ki sodijo v ta kvartet, to je
               Ruska federacija, je težko pričakovati kakršenkoli napredek na tem področju. In
               Slovenija kot nova članica Evropske unije in kot nova članica zveze Nato ima tu
               možnost in priložnost.</p>
               <p>Zato bi rad ob koncu poudaril še, da smo opozorili tudi na potrebo, da Slovenija v
               Evropski uniji širi podporo širitve zveze Nato na vse države zahodnega Balkana, se
               pravi, na vse druge naslednice nekdanje Jugoslavije in sosednjo Albanijo. To se nam
               zdi, da je prispevek, ki ga je treba podčrtati in za katerega mora RepublikaSlovenija
               v nadaljevanju, zlasti pa v letošnjem letu ob vsaki priložnosti opozarjati in
               zastaviti svoj glas. To se preprosto od nas pričakuje tukaj, v Zagrebu, Sarajevu,
               Beogradu, Skopju, pa tudi v Tirani. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp21">

               <speaker>PREDSEDNIK BORUT PAHOR:</speaker>

               <p>Hvala lepa. Preden bom sedaj dal besedo predstavnikom poslanskih skupin, naj še
               enkrat zagotovim, da kakšnih posebnih pristranskih interesov glede tega, komu, kdaj
               in zakaj dajem besedo, nimam. Če se zgodi kakšen spodrsljaj, se zanj vnaprej
               opravičujem, tudi to je mogoče. Sicer pa vodim stvar tako, kot je pripravljena s
               sklicem, torej z odločitvijo kolegija oziroma scenarijem. Vidite tudi, da kdaj komu
               kakšno sekundo dam več, zato da lahko konča misel. Poskušam ravnati razumno, tako da
               diskusija normalno teče.</p>
               <p>Sledi predstavitev stališč poslanskih skupin. Kolega Kebrič v imenu poslanske skupine
               DeSUS.</p>
            </sp>
            <sp xml:id="SDZ3-Izredna-45-2004-05-12.sp22">

               <speaker>IVAN KEBRIČ:</speaker>

               <p>Hvala za besedo. Spoštovani visoki zbor! V imenu poslanske skupine Demokratične
               stranke upokojencev Slovenije bom k temu, kar smo dobili kot gradivo. Sedaj, ko je
               minil čas evforije z našim vstopom 1. maja v Evropsko unijo, smo se streznili in še
               kako temeljito proučujemo situacijo, ki nastopa z vstopom v Evropsko unijo za
               Slovenijo, pa tudi na podlagi našega političnega programa, ki ga zastopa naša
               stranka. Zato smo zelo pozorno spremljali in proučili predložena gradiva s strani
               vlade. Že doslej smo poslanci Demokratične stranke upokojencev Slovenije sodelovali v
               vseh treh delovnih telesih, tako v odboru za zunanjo politiko kot v pridružitvenem
               odboru zaEU in tudi v komisiji za evropske zadeve. Prav tako želimo tudi v bodoče
               sodelovati v teh dveh matičnih delovnih telesih, ki bosta pripravljali in proučevali
               gradiva, ki bi jih naj vlada in naši predstavniki v evropskem parlamentu posebej
               zastopali. Za nas so vsi, vse točke enako pomembne, kljub temu pa dajemo določen
               večji poudarek predvsem točkam, kot je obdavčenje, utrditev socialnih razsežnosti v
               razširjeni uniji, zaposlovanje, izobraževanje, usposabljanje ne le mladih, ampak tudi
               starejših, ki potrebujejo prekvalifikacijo, varnost in zdravje pri delu, da bi bilo
               čim manj invalidov, čim več zdravih in sposobnih, posebej še pravice delavcev iz
               delovnih razmerij in pa socialna varnost in zdravstvo. To so za nas najpomembnejše
               izpostavljene zadeve, za katere se bomo trudili konstruktivno sodelovati in dokaj
               nekaj doprinesti za čim boljše stališče naše vlade, ki ga naj zastopa v Evropski
               uniji.</p>
               <p>Menimo namreč, da je konstruktivno in tvorno delo osnova našega delovanja nas
               poslancev, predstavnikov tistih državljanov, pravzaprav ne le tistih, ki so nas
               izvolili, ampak vseh. Zato sem si dovolil izpostaviti posebej s poudarkom področja,
               ki sem jih navedel, ki so za nas še kako pomembna.</p>
               <p>Tudi izhodišča, ki jih bodo recimo naši ministri zastopali na posebnih ministrskih
               konferencah, ker je sedaj tako, kot včeraj, 11., nastopal finančni minister Mramor na
               tem svojem zasedanju s stališči, ki jih je pripravila vlada in za ta stališča imamo
               posebej poudarek in smo ga z našim konstruktivnim delom in tvornim sodelovanjemna
               vseh dosedanjih teh ne le matičnih, ampak tudi na tistih delovnih telesih, ki so bila
               zainteresirana za določeno področje.</p>
               <p>Še enkrat, ponavljam, da bomo tudi v bodoče enako tvorno sodelovali, da bi Slovenija
               s svojimi stališči, ki morajo biti usklajena s prioritetami v Evropski uniji
               izpostavljali tisto, kar je za vse državljane Republike Slovenije najbolj pomembno.
               Hvala za poslušanje.</p>
            </sp>
            <sp xml:id="SDZ3-Izredna-45-2004-05-12.sp23">

               <speaker>PODPREDSEDNIK VALENTIN POHOREC:</speaker>

               <p>Hvala. K besedi vabim kolega Janeza Podobnika za stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ3-Izredna-45-2004-05-12.sp24">

               <speaker>JANEZ PODOBNIK:</speaker>

               <p>Hvala za besedo, gospod podpredsednik. Kolegice in kolegi! Predstavniki vlade!</p>
               <p>Dovolite, da v uvodu povem izkušnjo, ki sem je bil deležen kot opazovalec v evropskem
               parlamentu in sedaj tudi kot formalni evropski poslanec. V evropskem parlamentu se
               nikoli ne zgodi, da bi uvodničar zapustil točko, preden se konča. Nikoli tega nisem
               doživel. Če pa on vnaprej ve, da je zaseden, pa pošlje svojega namestnika in je on od
               začetka do konca točke dnevnega reda prisoten na seji. To je evropska praksa, ki jo
               bo morala po mojem mnenju bolj uveljavljati, torej upoštevati tudi slovenska vlada.
               Seveda ima lahko predsednik vlade druge obveznosti, potem naj pa pooblasti ministra
               pa naj on bo glavni uvodničar. To samo za uvod.</p>
               <p>Glede narave same deklaracije, ki jo danes sprejemamo, je potrebno povedati, da je
               odločitev, da bodo politična stališča, torej da bodo stališča, ki jih državni zbor
               sprejeme o političnih usmeritvah za delovanje Republike Slovenije v institucijah
               Evropske unije v prihodnjem obdobju v obliki deklaracije je prejudic in bo
               najverjetneje parlament, državni zbor v naslednjih leti svoja stališča vedno
               zapisoval v obliki deklaracije. Zakon o sodelovanju med državnim zborom in vlado v
               zadevah Evropske unije pravi, da najmanj enkrat letno državni zbor razpravlja o
               stanju v Evropski uniji in položaju Republike Slovenije in na njej na podlagi uvodne
               predstavitve predsednika vlade, nato pa sprejeme stališča. Predhodna določba pa
               pravi: "Pred 1. majem 2004 državni zbor opravi razpravo in sprejeme stališča o
               političnih usmeritvah za začetek delovanja Republike Slovenije v institucijah EU."
               Zakaj sem tako formalistično začel? Ker smo se v poslanski skupini več časa
               spraševali, kakšna je formalna zavezujočnost te deklaracije, tega dokumenta. Je,
               velik pomen ima, kajti 6. člen tega zakona pravi naslednje: "V okviru stališč
               državnega zbora, iz drugega odstavka prejšnjega člena, razpravlja in o njih zavzema
               stališča Republike Slovenije delovno telo, pristojno za evropske zadeve, v zadevah
               zunanje in varnostne politike pa delovno telo, pristojno za zunanjo politiko. To se
               pravi, okvir, vsebine te deklaracije bo zavezujoč za obe delovni telesi do
               naslednjega mandata, do takrat, ko bo prvič naslednjič državni zbor, najmanj enkrat
               letno pa to mora opraviti, sprejel novo deklaracijo o tej vsebini.</p>
               <p>V poslanski skupini Slovenske ljudske stranke bomo podprli predlagano deklaracijo.
               Novi poudarki v slovenski zunanji politiki, ki so zapisani v tem dokumentu, so po
               našem mnenju pravi, še posebej bi rad izpostavil naslednji poudarek: "Slovenija ima
               zelo intenzivne politične in gospodarske odnose z državami zahodnega Balkana. Njena
               diplomatska in politična angažiranost v regiji bo odprla nove možnosti na
               gospodarskem področju" - poudarjamo to, torej gospodarskem področju - "in prispevala
               k stabilizaciji regije in s tem k varnosti slovenskih naložb v regiji." To je tudi
               naš državni interes in prav je, da smo v to deklaracijo to zapisali.</p>
               <p>Drugo področje, drugi segment, ki je po našem mnenju zelo pomemben, je segment, ki je
               v deklaraciji napisan na stani 2, to pa je pogajanje o pogodbi o ustavi za Evropo
               oziroma nadaljevanje medvladne konference. S političnega stališča pa tudi s stališča
               odločitev za prihodnost je po našem mnenju prav odločitev in pogajanja o pogodbi o
               ustavi za Evropo ena ključnih političnih odločitev, pred katero stoji Evropa 25. V
               deklaraciji se temu področju namenja en sam samcat odstavek, in seveda v tej
               usmeritvi, ki je deklarativna, je pa zavezujoča za Slovenijo, ni nobenih jasnih
               stališč, kaj se bo zgodilo v nadaljevanju medvladne konference pri nekaterih
               občutljivih, vendar lahko še odprtih vprašanjih. Tukaj dajemo pravzaprav očitno
               povsem proste roke za sklepanje nekaterih kompromisov.</p>
               <p>Tretje področje, ki se nam zdi zelo pomembno, je pa zelo pomembno tudi za slovensko
               gospodarstvo in sicerjšnjo prihodnost, pa je področje, ki se mu reče "Uvedba evra".
               Zelo pomembno področje in ker bo zavezujoče za slovensko politiko, za vlado,
               slovensko ekonomijo, za socialne partnerje bo zavezujoče, bi ga rad citiral: "V
               skladu s programom, ki zahteva restriktivno delovanje ekonomskih politik, bosta vlada
               in Banka Slovenije sprejemali in izvajali ukrepe za nadaljnjo deindeksacijo v
               soglasju s socialnimi partnerji. Ukrepe za postopno zniževanje strukturnega
               javnofinančnega primanjkljaja ter ukrepe za znižanje inflacije na področju politike
               reguliranih cen, politike obrestnih mer in davčne politike. Z aktivnim uresničevanjem
               strukturnih reform bo vlada vplivala tudi na vzpostavljanje konkurence v sektorjih,
               kjer ta še neobstaja v zadostnem obsegu." To je deklarativna usmeritev, ki bo za
               vlado zavezujoča in mora najti svojo podobo v vseh zakonih in odločitvah, ki bodo od
               danes naprej sprejemani na različnih nivojih slovenske politike.</p>
               <p>Tretje področje je pomembno področje - sporočilo komisije o naslednji finančni
               perspektivi, še posebej področje kohezijske politike. V deklaracije je napisano
               naslednje, da torej Slovenija najprej podpira stališče sporočila komisije glede
               prestrukturiranja sredstevza skupno kmetijsko politiko v smeri soočanja z novimi
               izzivi, povezanimi s pridelavo zdrave hrane in zaščito zdravja ljudi in hkrati
               podpira povečanje sredstev, ki bi bila namenjena razvoju podeželja. Nato pa sledi
               stavek, ki je nekoliko nejasen, da se Slovenija strinja s predlogom komisije na
               področju kohezijske politike. Toda, ta predlog komisije na področju kohezijske
               politike pa govori - o čem? Tu bi rad poudaril to, kar je prej kolega Kebrič že
               omenil. Včeraj sta bila minister Dimovski, dr. Dimovski in dr. Mramor, eden je bil na
               zasedanju finančnih ministrov EU, drugi pa je bil na kohezijskem forumu. Oba sta pa v
               svojih nastopih poudarili in ugotovila naslednje. Zniževanje sredstev iz strukturnih
               skladov mora biti postopno in enakopravno za vse države ki bodo presegle mejo 75%
               bruto domačega proizvoda le na račun širitve in ne bodo več v ožjem krogu upravičeni
               do razvojne pomoči iz tako imenovanega cilja 1. V predlogu finančne perspektive
               namreč ta enakopravna obravnava ni predvidena, temveč se posebej obravnava prizadete
               regije dosedanjih članic. V naši deklaraciji pa pravimo, da se Slovenija strinja s
               predlogom komisije. Toda predlog komisije je pa žal tak - žal je tak -, da geografska
               območja, ki bodo izgubila status upravičenosti zaradi same razširitve EU, zaradi tako
               imenovanega statističnega učinka - mi se zavzemamo, da bi morala v naslednji finančni
               perspektivi imeti dostop do večjega obsega finančnih sredstev za strukturne namene
               tudi tista območja, ki so status upravičenosti izgubila, torej ob dejstvu, da smo
               vstopili v EU 25 in ne 15. Žal, predlog komisije ne govori o tem. Mi se sicer
               zavzemamo deklarativno - to, kar sta povedala dr. Mramor in dr. Dimovski -, vendar če
               v deklaraciji zapišemo, da podpiramo predlog komisije, ki pa pri statističnem efektu
               - in gre tu predvsem za področje širšega urbanega območja ob Ljubljani -, torej,
               približno polovica Slovenije bo lahko prizadel statistični efekt. In, žal, nam na
               podlagi usmeritve ali sporočila komisije tu slabo kaže. In ne vem, če je bilo
               dobro,da smo v našo deklaracijo preprosto zapisali, da se strinjamo s predlogom
               komisije, potem pa povemo, za kaj se zavzemamo. To je dvojnost, ki se mi ne zdi
               logična.</p>
               <p>Zaključil bi samo še s samo naravo naše deklaracije. Kot priloga tej deklaraciji in
               njen sestavni del - to je bil predlog komisije za evropske zadeve in pridružitvenega
               parlamentarnega odbora - je tudi gradivo vlade od 6. maja "Prednostne naloge
               Slovenije v svetu v letu 2004". To je zelo obsežen dokument, ki ima na nek način, ko
               postane prilogadeklaracije, skoraj naravo deklaracije. Tu bi rad izpostavil eno od
               področij, ki so pomembna za način delovanja slovenske politike v volilnem letu 2004.
               V tem dokumentu, ki bo postal priloga tej naši deklaraciji državnega zbora, je tudi
               naslednji stavek: "Strategija gospodarskega razvoja Slovenije 2001-2006 bo nadgrajena
               s strategijo razvoja Slovenije, ki je trenutno v postopku priprave in katere cilj je
               opredelitev vizije prihodnosti Slovenije s širokim družbenim konsenzom." Na tem mestu
               izražam pričakovanje, da se bo ta "širok družbeni konsenz" o dokumentu, ki se mu reče
               "Strategija razvoja Slovenije", res uveljavil. To se pravi, da bi bilo tako v
               pripravo tega dokumenta, še posebej pa potem, ko bo sprejet, vanj vključene vse
               parlamentarne in druge politične stranke v Sloveniji in širša strokovna javnost.
               Predvsem pa se ne bi smelo zgoditi, da bi dokument "Strategija razvoja Slovenije"
               lahko pravzaprav postal predvolilni dokument največje vladne stranke ali pa vladne
               koalicije v celoti. Če se to zgodi, seveda, potem ta stavek, da bi ta dokument nastal
               s širokim družbenim konsenzom, nima nobene teže. Jaz pričakujem, da se bo to zgodilo.
               Hvala lepa.</p>
            </sp>
            <sp xml:id="SDZ3-Izredna-45-2004-05-12.sp25">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Podobnik. Naj glede na uvodno razpravo spoštovanega kolega Podobnika
               povem, da so k tej točki dnevnega reda bili povabljeni vsi ministri oziroma
               ministrice iz vlade Republike Slovenije, da so posebej bili zadolženi za uvodno
               razlago mag. Anton Rop kot predsednik vlade, mag. Milan M. Cvikl kot minister brez
               resorja, pristojen za evropske zadeve, ki je pooblaščen in zadolžen, da sodeluje pri
               tej točki do konca s strani predsednika vlade. In dr. Dimitrij Rupel kot minister za
               zunanje zadeve, da ne bi bilo tudi v nadaljevanju podobnih neustreznih informacij.
               Neustreznih informacij z naše strani, ki vodimo sejo, vi ste pa na to upravičeno
               opozorili.</p>
               <p>Bogdan Barovič ima besedo kot naslednji predstavitelj stališča poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ3-Izredna-45-2004-05-12.sp26">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Kolegice, kolegi, predstavniki vlade, gospod
               minister! Če dovolite, bom začel vsebinsko vezano na tisto, kar ste vi, spoštovani
               gospod podpredsednik, ravnokar rekli. Vsi ti spori, če jih tako lahko imenujemo,
               pravzaprav niso spori. Gre za dejstvo, da smo leta in leta - ali ste - predvsem
               govorili o tem, kako bo, ko bomo v Evropi. Slovenija je v Evropi in ko smo v Evropi,
               bi morali že imeti oblikovani dve delovni telesi. Tako imenovani veliki odbor, ki naj
               bi bil sestavljen iz predstavnikov odbora za zunanjo politiko in evropske zadeve in
               seveda tudi odbor za evropske zadeve, ki naj bi se združil s pridruženim
               parlamentarnim odborom. Mi smo vedeli, da gremo v Evropo, ali ta državni zbor je to
               vedel. Vedel je, da mora biti pripravljen in ne sedaj grehe prelagati eni na drugega.
               Sami smo krivi, ker teh odborov še nismo ustanovili. Če bi bili ustanovljeni, bi bil
               popolnoma jasen red in vozni red, kako in kaj nastopati. Pa pustimo to.</p>
               <p>Čeprav, spoštovane kolegice in kolegi, govorijo o deklaraciji, naj povem, da sta se
               dve delovni telesi včeraj odločili, da naj bi prioritete in pa prednostne naloge
               postale deklaracija, ampak o tem bomo danes še odločali, tako da preveč besed o tem
               kaj, kaj je ali kaj ni, ta trenutek ni formalno pravno prav govoriti.</p>
               <p>V Slovenski nacionalni stranki veste, da smo bili vedno evroskeptični oziroma
               evrorealisti. Na to smo ponosni. Dali smo ogromno nekih idej, pomislekov, ki so
               koristili temu, kar se je zgodilo - kakorkoli že. In takšni bomo tudi ostali. Kljub
               temu pa sem v imenu Slovenske nacionalne stranke včeraj kot podpredsednik komisije za
               evropske zadeve jasno in glasno povedal naše stališče, da je dobro, da je dobro, da
               se je dokument prioritete Slovenije in, da so se prednostne naloge sploh napisale,
               oblikovale in da jih imamo danes pred seboj. Seveda pa je logično, da na tako hiter
               način trpi kvaliteta, lahko pa, da je količina tista, ki ustreza. Zato imamo vso
               pravico opozoriti na konkretne pomanjkljivosti, ki jih v Slovenski nacionalni stranki
               vidimo. Predvsem, kolegice in kolegi, zakaj takšna skrb, kot je bilo danes tudi že
               rečeno, politike do držav zahodnega Balkana, novih sosed, razširjene povezave -
               konkretno podpore Slovenije do Hrvaške - , če imamo še nerešena vprašanja, nerešena
               vprašanja in imamo enostranske odločitve. Nas v Evropski uniji naj, prosim vas
               kolegice in kolegice, zanima Slovenija! Naša država Republika Slovenija! In izhodišča
               naj bodo slovenska, ne da bomo že zdaj skrbeli za vse sosede, v katerih živijo dobri
               in slabi ljudje, tako kot tudi v Sloveniji in vsepovsod Slovenija je bistvena! Ne naš
               odnos do zahodnega Balkana in iskanje, zdaj ali smo za Romunijo ali smo za Bolgarijo
               ali smo za Turčijo. Mislim, da to ni vprašanje, ki je deležno, kaj naj ne bi imelo
               veliko pozornosti niti v prioritetah niti v prednostnih nalogah oziroma v
               deklaraciji, če jo bomo sprejeli.</p>
               <p>Včeraj je bila seja komisije za evropske zadeve in pridruženega parlamentarnega
               odbora zelo koristna. Poslušali smo cilje, ki jih narekuje lizbonska strategija, v
               katerih je bilo rečeno, da naj bi - predvsem bil sem na to pozoren - Slovenija do
               leta 2010 postala najbolj konkurenčna na znanju temelječega gospodarstva na svetu. Če
               kdo, potem mi v Slovenski nacionalni stranki to želimo in podpiramo, da bomo na
               izobraževanju najbolj konkurenčnim pokazali, kaj smo vredni, pa vendar kolega iz
               pristojnega odbora, ki govorijo o izobraževanju in šolstvu, bo povedal, kakšni so
               vložki in naše investicije v izobraževanju v šolstvu; kaj naredimo dobrega za to, da
               bomo ta cilj dosegli.</p>
               <p>V prioritetah Slovenije in prednostnih nalogah smo v Slovenski nacionalni stranki
               opazili, da dokument ne vsebuje poglavja o usmeritvah in prioritetah na področju
               zunanje politike Evropske unije - ali vsaj v zadostni meri. Vprašali smo se tudi o
               določilih oziroma o vključevanju Slovenije in Cipra kot prednostnih držav za leto
               2007 v sistem RM2, torej v "Exchange rate mechanisems", kjer bomo ali naj bi bili v
               Sloveniji uporabniki evra že v letu 2007. Sliši se zelo lepo in prav, pa vendar so
               tukaj zadaj neke ekonomske kategorije, med katerimi je v prvotnem smislu inflacija, o
               kateri smo včeraj veliko govorili in spraševali, za katero Evropa zahteva, da država
               Republika Slovenija zniža in spravi na nivo, ki je potreben za to, da sme biti
               sestavni del ERM-ja, če mu tako rečemo. Seveda način zniževanja inflacije pa je
               odvisen od pristopa države. Danes smo priča enemu od elementov, ki to inflacijo vsaj
               po ekonomski logiki zvišuje, ne pa znižuje. Mislim, da se kolegi, ki kupujete bencin,
               s tem strinjate in seveda energetske elemente, ne samo bencin, gre tudi za ogrevanja
               in še ogromno elementov. Toda...</p>
               <p>Naslednje vprašanje je, so tako imenovani maastrichtski kriteriji, o katerih mislim,
               da vsaj tisti, ki so se dovolj ukvarjali z Evropsko unijo, vedo veliko, povezani
               seveda z inflacijo.</p>
               <p>V državi Republiki Sloveniji, kljub željam in prizadevanjem nimamo programa, ki bo
               znižal inflacijo. Na katerih področjih, to je bistveno, bo zniževal ali zniževala
               država inflacijo in kakšen je časovni okvir glede na to, da želimo prevzeti leta 2007
               evro?</p>
               <p>Seveda pa, dovolite, da vas, kolegice in kolegi, v imenu Slovenske nacionalne stranke
               opozorim na številna druga, še bolj pomembna nerešena vprašanja v prioritetah in
               prednostnih nalogah ali bodoči deklaraciji.</p>
               <p>Včeraj sem spoštovanega gospoda ministra vprašal, kdaj bo v parlamentarno proceduro
               poslan zakon o spremembah in dopolnitvah zakona o azilu? Zakaj o azilu? Zato, ker bo
               ta zakon v azilnem postopku dopustil možnost neobravnavanja prošnje za azil ali tako
               imenovano - v tujki, če je komu lažje, da razume -"in admissible applications". Zakaj
               to vprašanje? Ni na pamet, ni zato, ker pač govorim v imenu Slovenske nacionalne
               stranke. Po zadnjih podatkih, ki jih imamo, je število azilantov na mejnih prehodih v
               zadnjih dneh in ljudi, ki prihajajo v Slovenijo različnih zakonsko nedovoljenih ali
               dovoljenih statusih, čedalje večje. To so podatki, ki jih pač mi imamo. Za to gre. Za
               to gre, ker ta zakon že uporabljajo v državah Evropske unije, katere članica smo tudi
               mi. Mi zahtevamo v imenu Slovenske nacionalne stranke, govorim, da čimprej govorimo o
               tem zakonu in da ga tudi sprejmemo.</p>
               <p>V Slovenski nacionalni stranki nas zanima pri poudarjanju zunanje politike, kdaj bomo
               imeli zagotovilo, da obstajajo zadostna sredstva za to, da bomo lahko varovali skupne
               zunanje meje Evropske unije, na kateri zunanjem delu in to zelo dolgem delu je zdaj
               ta trenutek Slovenija. Če so se Slovenci že odločili vstopiti v Evropsko unijo in s
               tem sprejeli tudi sistem schengenske meje, kadarkoli bo že v celoti v veljavi, smo
               dolžni to izpolnjevati, se s tem strinjamo ali pač ne. Če želimo to izpolnjevati,
               moramo imeti zagotovilo, da se bodo vse države, ki so na zunanjih mejah EU, finančno
               enako vrednotile. Tega zagotovila, kolegice in kolegi, veste vi, vedo naši poslanci,
               ki so sedaj v EU, vedo ministrstva in vemo mi - teh sredstev zagotovljenih ni.</p>
               <p>Slovenija živi in je živela tudi z državami tretjega sveta, če jih lahko tako
               imenujemo ali državami, ki so danes že izven EU in do katerih ima pač Slovenija po
               protokolu, ki ga EU zahteva, nek drugo odnos. Ampak v Slovenski nacionalni stranki
               ocenjujemo, da na gospodarskem področju, če že drugje ne, ta odnos ne sme biti sedaj
               diametralno nasprotno. Zato sprašujemo, kdaj bodo sklenjeni prilagoditveni protokoli
               k mednarodnim pogodbam s tretjimi državami, za to da zunanje trgovinska menjava
               Slovenije s tretjimi državami ne bo motena. Pa lahko povem, da so to naše bivše
               sosede. Govorim o trgovinski menjavi z našimi bivšimi sosedami, lahko pa se obrnete
               tudi, kakšne odnose je imela, na primer, Avstrija s Slovenijo prej in potem.</p>
               <p>V prioriteti in prednostnih nalogah je seveda še treba vključiti nekatera zelo
               pomembna vprašanja. Kolegice in kolegi, od sedaj v EU, pa čeprav govorim kot
               evrorealistična in evroskeptična stranka v imenu Slovenske nacionalne stranke, ni več
               politike. Tam prevladuje kombinacija sožitje nacionalnega interesa države s politiko.
               To so dejstva. Zakaj? Nemčija in Francija sta si dovolili prekoračiti mejo 3% bruto
               družbenega produkta, imeli sta deficit, ki ga Evropa ne dovoli. In ju jeEvropa kot
               dve veliki državi pustila pri miru, nakar se je podobno zgodilo v Veliki Britaniji,
               na Portugalskem in nenazadnje, zakaj Italija ne bi smela biti enaka, kot Nemčija in
               Francija. Zakaj? In si tudi - glede na to pa sploh, ker ima zelo slabo gospodarsko
               staje in bo prekoračila 3% - in sedaj takoj Evropa zahteva kaznovati oziroma uporabi
               tako imenovani "early warning", zgodnje opozorilo Italiji. Dočim je Evropa Francijo
               in Nemčijo pustila dolgo časa pri miru. Ne gre več tako, vsi smo si v Evropi enaki!
               Zakaj opozarjati Portugalsko takoj, ker vemo, da je, bom rekel, skoraj še po
               "twining" sistemu, ki ga je Švedska raziskovala, revnejša kot Slovenija. Vprašanje
               Velike Britanije, ki bo imela, pa ne bo edina, referendum za ustavno pogodbo. In kaj
               se bo zgodilo, če bi slučajno referendum v Veliki Britaniji uspel - pomeni uspel v
               smislu, da se ne strinjajo z ustavno pogodbo. Kaj to pomeni? To so zdaj problemi, ki
               jih moramo reševati. In tu ni politike, tu mora biti enotno stališče tega državnega
               zbora, enotno, pa tudi če bo Slovenska nacionalna stranka edina, ki bo nasprotovala
               nekim stališčem, o katerih pa, žal, v tem državnem zboru še nismo govorili, pa bomo
               morali. Vprašanje Nizozemske, ki zahteva veto na sprejem evropskega proračuna -
               kakšno je stališče Slovenije? Kaj pomeni, če ta veto Nizozemska ohrani ali če bo ta
               veto ohranjen? Kaj to pomeni, ne za Evropsko unijo, za Slovenijo, ker smo zraven, ker
               smo notri?</p>
               <p>To so nekatera vprašanja, ki jih Slovenska nacionalna stranka kot evrorealist in kot
               evroskeptik vidi in ve zanje, ampak v skrbi za slovenski narod, ne za evropskega. Tu
               moramo imeti skupna, enotna stališča in ohranjati status Slovenije.</p>
               <p>Vprašanje, ki ga je tudi včeraj gospod minister dobro izpostavil, je vprašanje želje
               Slovenije ostati neto prejemnica. Lepo, ampak po moje, spoštovani gospod minister -
               me boste popravili -, neizvedljivo. 75% bruto družbenega proizvoda, povprečja
               Evropske unije je bilo 100 enot, in mi smo imeli 72 enot. Zdaj, ko smo se pridružili,
               deset članic, ki smo revnejše, topovprečje ni več 100 enot osnova, ampak 90. In če
               vzamemo delež Slovenije, ni več 72, ampak bo v tem povprečju, ki nastane, 78 ali pa
               80, kar pomeni, vse države nad 75% postanejo neto plačnice. To drži, temu je tako. In
               bolje je, kolegice in kolegi, da ses to realnostjo sprijaznimo, da jo Slovenkam in
               Slovencem povemo, da se z njo strinjamo ali ne strinjamo, ker bo to posledica, ki bo
               po sklepih Sveta Evropske unije, gospodov ministrov ali pa, če bodo imeli
               parlamentarci kakšno besedo, ki bo nas, Slovenijo, doletela, in to že po letu 2006.
               In še enkrat, ne govorimo več o politiki, da bi sami sebi metali pesek v oči,
               govorimo Slovencem kot Slovenija, kaj nas čaka v Evropi.</p>
               <p>In še enkrat poudarjam, prav je, da so napisane prioritete, prav je, da so napisane
               prednostne naloge, tudi prav je, da se bo sprejela deklaracija. Vendar ob sprejemu te
               deklaracije v imenu Slovenske nacionalne stranke rečem še enkrat, naredimo jo takšno,
               da bo odraz vseh Slovenk in Slovencev, ne balkanskih sosedov, ne pravljic
               Slovencem,ne želja velikih držav Evropske unije! Povejmo resnico! Bolje prva resnica
               kot zadnja. Hvala.</p>
            </sp>
            <sp xml:id="SDZ3-Izredna-45-2004-05-12.sp27">

               <speaker>PODPREDSEDNIK VALENTIN POHOREC:</speaker>

               <p>Hvala. Stališče poslanskega kluba LDS bo predstavil kolega Anton Anderlič. Imate
               besedo, prosim.</p>
            </sp>
            <sp xml:id="SDZ3-Izredna-45-2004-05-12.sp28">

               <speaker>ANTON ANDERLIČ:</speaker>

               <p>To sejo bi lahko imenovali tudi kot rutinsko in nekaj, kar je treba opraviti; to, kar
               so morali opraviti ali pa so si zadale vse države, ki so pristopile k Evropski uniji
               s 1. majem, pa vendar gre za bolj pomembno, za, če hočete, eno od sej, ki pravzaprav
               začrtuje pot, način dela, kako bomo v Sloveniji vsako leto posebej opredeljevali se
               do tistega, kar bo vlada, ki je v imenu Republike Slovenije pogajalec, počela, da
               bomo skozi celotno obdobje, ko bodo potekala usklajevanja posameznih rešitev v
               Evropski uniji, ustrezno vključeni kot državni zbor, kot ustrezna delovna telesa in
               tako naprej. Ta seja se nam zdi še toliko bolj pomembna zato, ker vendarle se na
               začetku tega drugačnega obdobja za Slovenijo moramo pravzaprav postaviti tja, kjer
               želimo biti; torej samostojni,s svojimi stališči, s svojimi pogledi v okviru skupne
               združene Evrope in s temeljnim prispevkom, za katerega mi menimo, da je pomemben za
               Slovenijo in da je prav, da se v Evropi sliši in upošteva.</p>
               <p>Torej, s tem ko je Slovenija 1. maja postala članica Evropske unije je prevzela vse
               pravice in obveznosti, ki izhajajo iz članstva, proces prilagajanja in usposabljanja
               pa se nedvomno s tem datumom ne končuje. Slovenija bo nadaljevala s prilagajanjem
               zakonodaje evropskemu pranemu redu na področjih, kjer so bila dogovorjena predhodna
               obdobja, tako na področju gospodarske monetarne unije ter schengenskega pravnega reda
               oziroma tam kjer še ni storila tistega, kar si je zadala oziroma kar bi morali že
               storiti - na primer, tudi na današnji seji imamo kar tri zakone iztega paketa, ki jih
               moramo spremeniti zato, da bi bili usklajeni. Istočasno - kar je pa še bolj pomembno
               - ali pa najbolj pomembno pa bo Republika Slovenija enakopravno sodelovala pri vseh
               tistih odločitvah, ki jih bodo v institucijah Evropske unije sprejemale vse članice
               Evropske unije.</p>
               <p>Zato je torej treba opredeliti prioritetna področja delovanja, kar je vlada v svojih
               dokumentih tudi naredila in po našem mnenju tisto, kar je v tem trenutku potrebno
               narediti, seveda ta dokument ni tisti, ki bi mu lahko rekli zgodovinski, ampak je
               prelomen v tem delu, da pravzaprav gre sedaj zares in tisto, kar bomo tam zastopali,
               bo tudi nekaj štelo in tudi v obratnem smislu bo treba v državnem zboru poročati o
               tem, kar se je doseglo na osnovi teh izhodišč oziroma zakaj so se nekatere stvari
               naredile drugače, kot bi mogoče pričakovali tako poslanci, poslanke kot slovenska
               javnost glede posameznih ureditev, pa naj si bo na področju gospodarstva, kmetijstva,
               kjerkoli pač že.</p>
               <p>Dokumenti, ki jih sprejemamo, vsebujejo tako splošne politične usmeritve za delovanje
               v Evropski uniji in opredeljujejo naloge in aktivnosti, ki bodo, predvsem se razume,
               prioriteta Republike Slovenije v prihodnjem obdobju, tako kratkoročno kot seveda vse
               tja do leta 2013 na, recimo, področju finančne perspektive Evropske unije in možnosti
               Slovenije za enakopravno participranje pri vseh programih, ki jih bo financirala
               Evropska unija. Jasno je, da verjamemo v to, da Slovenija lahko - in državni zbor
               znotraj tega - prispeva, da bodo te odločitve in te rešitve, ki jih bo Evropska unija
               sprejemala, dobre za vse članice in seveda še posebej - tukaj preprosto moramo biti
               egoisti - tudi za Slovenijo kot tako.</p>
               <p>Nedvomno je, da vse cilje, ki so postavljeni do leta 2010, ko naj bi Evropa postala
               najbolj konkurenčna v gospodarstvu na svetu, je to tisto, kar je za Slovenijo izziv,
               in nedvomno v to resnično verjamemo, bo Slovenija med vsemi članicami med
               najuspešnejšimi. In razume se seveda, da bo Slovenija še kako lahko uveljavila svoje
               nekatere prednosti v tistem delu dokumenta, ki govori o odnosih - torej na
               zunanjepolitičnem področju Evropske unije - , ko govori o odnosih do zahodnega
               Balkana in nekaterih sosed, saj spet velja, da se s tem, ko se oziramo do teh držav
               in jih spremljamo, imamo aktivno politiko, uresničujemo tudi svoj del politike, ko
               uveljavljamo svoje interese, ki smo jih tudi že do sedaj imeli. Nikakor ne mislimo,
               da gre tukaj za kakšen patronat, za kakšno uslugo Evropi, da bomo kot sosedje
               nekatere stvari urejali, ampak gre za naš odnos do še nerazrešenih vprašanj za nazaj
               in seveda za boljšo pozicijo na gospodarskem oziroma trgovinskem področju.</p>
               <p>Poslanke in poslanci Liberalne demokracije bomo torej podprli tako deklaracijo kot
               seveda vse spremljajoče dokumente, ki so na mizi. Hvala.</p>
            </sp>
            <sp xml:id="SDZ3-Izredna-45-2004-05-12.sp29">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Aurelio Juri dobi besedo za stališče poslanske skupine Združene liste
               socialnih demokratov. Prosim.</p>
            </sp>
            <sp xml:id="SDZ3-Izredna-45-2004-05-12.sp30">

               <speaker>AURELIO JURI:</speaker>

               <p>Hvala, podpredsednik. Kolegice in kolegi! Končno, če mi dovolite, ena od izrednih sej
               našega državnega zbora, ki naj bi dejansko služila svojemu namenu, za katero v
               Združeni listi socialnih demokratov upamo, da bo zmogla več konsenza in več
               ustvarjalnega duha kot doslej, in ki bi jo naj tisti, ki nas poslušajo in gledajo,
               seveda spremljali z boljšimi občutki Morda se motimo in bomo spet doživeli nekaj že
               videnega in turbolentnega, na kar bi lahko nakazal tudi na široko odmerjen čas, a
               želimo verjetni, da bo danes seja bolj prijaznih besed in lepših pogledov na
               prihodnost, v katero smo stopili s polnopravnim članstvom v Evropsko unijo.</p>
               <p>Pred nami sta dva pomembna dokumenta - daljša sicer kot priloga, krajšemu, to so
               prioritete - , ki ju je vlada sprejela takoj potem, ko smo v to članstvo vkorakali,
               in ki opredeljujeta - prvi bolj splošno, drugi bolj konkretno in operativno -
               prioritete in naloge naše države in njenih organov ter ustanov pri sooblikovanju
               evropskih politik in znotraj tega ob upoštevanju skupnih evropskih interesov pri
               varovanju svojih domačih oziroma nacionalnih.</p>
               <p>Govorimo seveda o prioritetah in nalogah do konca letošnjega leta, ki je kot prvo in
               spričo datuma vstopa skrčeno leto našega evročlanstva po vsej verjetnosti najbolj
               zahtevano za razumevanje in profiliranje naše vloge znotraj te nove, ogromne in nič
               kaj enostavne družine ter za zakoličenje naših ciljev in naših želja, ki smo jih z
               vstopom nakazali.</p>
               <p>V Združeni listi socialnih demokratov podpiramo tako prioritete kot tudi priložene
               prednostne naloge za delo v svetu Evropske unije, ki jih razumemo predvsem kot vodilo
               in podlaga ter seveda spodbuda za pravočasno pripravo nacionalno usklajenih stališč
               do zakonodajnih predlogov, ki so pred pristojnimi institucijami Unije že v postopku
               in v katere je z našimi interesi še moč posegati, in tudi do tistih, ki se šele
               pripravljajo oziroma prihajajo. Gre za obsežen in zahteven paket nalog, ki kliče po
               močno usklajenem delu vseh ministrstev in vladnih služb ter sprotnem spremljanju in
               odzivanju državnega zbora. In če pomislimo na to, da smo prvič pred tako nalogo -
               prihodnje leto gre upati, da bo lažje - , sta razsežnost in zahtevnost izziva
               vidni.</p>
               <p>Vse zapisane prednostne naloge nedvomno sodijo v tak dokument. In tudi vrstni red se
               nam zdi primeren. Bi pa vendar izpostavili pozornost, ki jo gre posvetiti opravilom v
               zvezi z izvajanjem lizbonske strategije ob polnem zavedanju, da se bo cilj, da naj
               Evropska unija do leta 2010 postane najbolj, kot je zapisano, dinamično, konkurenčno
               in trajnostno, okolju prijazno ter na znanju temelječe gospodarstvo na svetu, ki bo
               uživalo polno zaposlenost s kvalitetnimi delavnimi mesti ter ekonomsko in socialno
               kohezijo, verjetno odmaknili še za kako leto. In da seveda letnica 2010 ni realna.
               Morda prav zaradi tega se moramo temu poglavju še posebej posvetiti, ker domnevati
               gre, da bodo prvi učinki vstopa v novo stvarnost z napovedano ugasnitvijo kar nekaj
               delovnih mest pri nas doma nakazali lahko obratno pot in lahko botrovali tudi
               nevarnim premislekom v javnosti o tem, ali smo se s tem članstvom odločili prav.
               Ustavna pogodba nove razširjene EU, ko bo sprejeta - vZdruženi listi socialnih
               demokratov upamo, da čim prej - , bo lahko za evroskeptike priložnost, da znova
               zavrtijo svojo ploščo, zlasti, ko se bodo s pogodbo prek referendumov poigrali
               ponekod po Evropi in to tudi v starih članicah.</p>
               <p>Evropski svet je poudaril, da morajo članice EU obnoviti zavezanost k ciljem
               lizbonske strategije glede zaposlovanja in v tem kontekstu posvetiti pozornost štirim
               strukturnim ciljem: prilagodljivost trga dela, pritegnitev več ljudi nanj,
               izboljšanje kvalitete delovnih mest in investiranje v človeški kapital. Ob tem je
               izjemno pomembna, dodaja evropski svet, enotnost trga dela, ki naj podpira in omogoči
               prost pretok delovne sile. Žal nekatere stare članice so z omejitvami, ki so jih
               postavile novim glede dostopa do njihovih trgov dela, že preslišale tole priporočilo
               in po našem mnenju zadale kar močno klofuto eni od vrednot povezovanja v enoten,
               gospodarski, politični, družbeni prostor. To je pretok delavcev. In nenazadnje,
               klofuto tudi samim prizadevanjem za povečevanje konkurenčnosti evropskega
               gospodarstva, in sicer družbene rasti. Ob načelni podpori ciljem lizbonske strategije
               je že prav, da se Slovenija osredotoči že v tem letu na nadaljevanje izvajanja
               potrebnih reform za doseganje teh ciljev, ki so skladni z že sprejeto nacionalno
               strategijo gospodarskega razvoja 2001-2006. Obenem naj pokrene vse potrebne
               aktivnosti, da se naj omejitve mobilnosti na trgu dela vsaj nekoliko omilijo z
               dvostranskimi sporazumu, še posebej s sosednjimi partnerkami. Menimo, da je iskanje
               tovrstnih rešitev veliko bolj primerno kot ukrepanje z inštrumentom reciprocitet, ki
               naj ostanejo, če hočemo, le skrajna tolažba.</p>
               <p>Beseda, dve še o zadnjem poglavju prioritet, to je o zunanji varnostni obrambni
               politiki, ki čeprav zaseda sklepni del dokumenta ni nič manj pomembna od ostalih. V
               luči dogajanj na svetovni sceni - mislim predvsem na krizo Bližnjega vzhoda z iraškim
               kaosom vred, na ofenzivo mednarodnega terorizma in nenazadnje na še nevarne napete
               strasti v določenih predelih zahodnega Balkana - je opredelitev do vprašanja, kakšno
               zunanjo varnostno in obrambno politiko naj EU oblikuje, še kako pomembno. Izkušnje s
               sodelovanjem nekaterih članic Unije ob bok Združenih držav Amerike pri agresiji na
               Irak in razdoru, ki je takrat pri tem nastal znotraj EU, dobesedno kličejo po bolj
               usklajenem in po možnosti enotnem ter na podlagi aktivne politike miru ter zavračanja
               na vojni temelječem evropskemu pristopu k tovrstnim krizam in glede na čedalje bolj
               razširjeno spoznanje v svetovni javnosti, da je bilo poseganje v Irak mimo OZN
               zgrešeno, po urgentnem in odločnem prispevku Evrope h krepitvi svetovne organizacije
               in k vzpostavitvi takega mednarodnega reda ter takega čezatlantskega razmerja,
               katerega načel in pravil niti najmočnejša velesila ne bo smela oziroma moglakršiti.
               Združena lista si bo kot članica stranke evropskih socialdemokratov zagotovo
               prizadevala zelo odločno v to smer.</p>
               <p>In še na koncu, če mi dovolite, o zahodnem Balkanu in kako, menimo, je pomembno, da
               se mu posvetimo in mu pomagamo dokopati se do evropskih standardov. Gre za stabilnost
               regije, na katero mejimo in od katere razmerij je odvisna naša varnost in so torej
               odvisni naši nacionalni interesi.</p>
               <p>Toliko. Dopolnjeno besedilo prioritet oziroma deklaracije bomo v Združeni listi
               socialnih demokratov podprli. Hvala.</p>
            </sp>
            <sp xml:id="SDZ3-Izredna-45-2004-05-12.sp31">

               <speaker>PODPREDSEDNIK VALENTIN POHOREC:</speaker>

               <p>Hvala. Sedaj vabim k besedi kolega Alojza Peterleta, ki bo predstavil stališče
               poslanske skupine Nove Slovenije. Prosim.</p>
            </sp>
            <sp xml:id="SDZ3-Izredna-45-2004-05-12.sp32">

               <speaker>ALOJZ PETERLE:</speaker>

               <p>Hvala lepa, gospod podpredsednik. Spoštovane poslanke in poslanci, spoštovani gospod
               minister! Poslanska skupina Nove Slovenije želi, da ta razprava, ki sicer zamuja
               zakonski rok - ker bi morali o tem odločati v skladu z zakonom do 1. maja, vendar so
               bile stvari prepozno pripravljene, da bi lahko do tega prišlo -, ne bi bila rezultat
               neke posebne časovne stiske. Strinjamo se s tistimi, ki opozarjajo, da ne gre zgolj
               za neko priložnostno razpravo, ampak da gre za zelo resne stvari. S temi odločitvami
               danes oziroma z našim pogledom na to, kaj so bistvene naloge naše politike v prvem
               letu članstva, bomo tudi delali za našo prepoznavnost v evropskem prostoru ali pa
               proti njej. V tem smislu menimo, da je prav to, kar sta skupaj predlagala oziroma
               sprejela stališče komisija za evropske zadeve in pridružitveni parlamentarni odborna
               skupni seji, ki sta videla potrebo, da posebej obravnavamo oziroma zavzamemo stališče
               do ožjega dokumenta, ki ga je vlada poslala 23. aprila, in da povzamemo večino
               tistega dokumenta z naslovom "Deklaracija o stališčih" in tako naprej ter da tisti
               širši dokument, ki je za nekatera področja prednostnih nalog zelo izčrpen oziroma
               podroben, pri nekaterih pa manj, da je to v skladu s sklepom oziroma amandmajem samo
               izhodišče za razpravljanje in odločanje naprej. Ker če bi sprejeli vse, kar tam piše,
               bi seveda sprejeli tudi lep del poročanja, razlaganja, kako je v Evropski zvezi, ne
               pa strateških usmeritev.</p>
               <p>Tako poslanska skupina Nove Slovenije podpira ta dvostopenjski pristop in za nas
               sprejeti drugi amandma ne pomeni, da smo s tem potrdili vse, kar piše v dokumentu, ki
               ima okrog 60 strani, ampak je to izhodišče, na podlagi katerega pripravljamo v
               parlamentu za vlado zavezujoča izhodišča. Toliko po tej plati.</p>
               <p>Drugič pa bi želeli v poslanski skupini Nove Slovenije, da bi tisto, kar znamo tako
               dobro zastopati v Bruslju in še kje drugje, ko govorimo v podporo spoštovanja
               človekovega dostojanstva ali v podporo spoštovanju identitet, v podporo izvajanju
               načela, upoštevanju načela solidarnosti, da bi se to vendar dogajalo tudi doma. Če
               bomo že v prvem letu upoštevali, predvsem pa seveda tisti, ki vladajo, načelo
               solidarnosti po evropsko, ne bodo rasle razvojne razlike med slovenskimi pokrajinami.
               Torej, mi želimo, da se to načelo, ki smo ga podpisali, da se prevede tudi v domače
               razmere. Tako je še s kakšnim drugimnačelom, ker če ne bo ostalo to pri lepih
               papirjih in lepih besedah, pri nas bodo pa nepravične in vprašljive razlike med
               pokrajinami naraščale. Tako bi se dalo govoriti tudi o načelu subsidiarnosti, ki je
               bistveno načelo pri postavljanju evropskega pravnega reda, ki se ga po našem mnenju v
               Sloveniji ne upošteva v zadostni meri oziroma povsod in nivojsko zadeve niso
               postavljene v skladu s tem načelom. Kar zadeva zelo konkretnih zadev - mi je žal, da
               motim kolege pri njihovem pogovarjanju - , bi rad v imenu poslanske skupine rekel še
               naslednje.</p>
               <p>Mi nismo želeli do 1. maja govoriti na pamet, izražati nezaupanja ali, bi rekel,
               slabih pričakovanj, po 1. maju pa mislim, da bo treba že kaj reči. Namreč, ljudje
               telefonirajo, ljudje sprašujejo, kako bo zdaj potekalo prijavljanje na razne razpise,
               kako bo potekala priprava programov in zdaj bomo videli v naslednjih mesecih, koliko
               je vlada po vseh svojih odgovornih linijah pripravila Slovenijo na to, da bomo
               počrpali sredstva, ki bodo na razpolago. V papirjih seveda piše, da se bomo trudili,
               ampak Nova Slovenija daje na to velik poudarek, nimamo vtisa, da je na vseh na
               področjih to narejeno tako, da bo država tudi resnično učinkovit in prijazen servis
               tistim, ki ne razpolagajo zdaj z vsem znanjem, s katerim se moraš lotiti formularjev
               oziroma razpisov in jih napolniti s številnimi podatki. Torej, mi vidimo velik
               poudarek na tem.</p>
               <p>Druga zadeva, lizbonska strategija, seveda, v papirjih nikjer ne piše, da smo mi med
               nekdanjimi socialističnimi državami tista država članica, ki ima še vedno najnižji
               delež zasebnega gospodarstva. Jaz bi to z veseljem videl - v imenu poslanske skupine
               govorim, seveda - , da bi to nekje pisalo, da bomo ta procent popravili, pa da bo
               kakšen sklad, slovenski odškodninski sklad, pospešil svojo pot h koncu svojega
               življenja, ker ni namen tega sklada, da živi in z njim država na para način oziroma
               na svoj način upravlja z lepim deležem slovenskega premoženja, ampak da čimprej
               ustrežemo oškodovancem, da se pač tudi evropsko načelo pravne države in pravičnosti
               upošteva. Kakšno tako zadevo bi tudi radi videli zapisano v taki strategiji.</p>
               <p>V tej zvezi moram seveda omeniti, da se določene stvari lepo oberejo, ampak nas
               zanima seveda, kaj konkretnega se bo res zgodilo v podporo malim in srednjim
               podjetjem v letu 2004, za to da bi po naši strani okrepili prizadevanja za izvajanje
               lizbonske strategije in da bi ta, nedvomno, najživahnejši del, sektor gospodarstva
               okrepili, da bo lahko dajal več. Torej, tukaj v naši skupini dvomimo, da je to
               nastavljeno tako, da bi se v letu 2004 zgodilo tisto, kar se 12 let ni.</p>
               <p>Prej sem omenjal pravnost države. Ne vidim več seveda tistega stavka, ki se je
               pojavljal leta v poročilih evropske komisije in ki je govoril o prepočasnem izvajanju
               denacionalizacije. Mislim, da bi ta stavek nekje vendar še ustrezal oziroma bil
               primeren, potrebno, da se ga zapiše, ker je še vedno okoli 15% nerešenih primerov in
               ne bi rad, da bi šli mi že mimo tega, rekoč, 1. maj je za nami, sprejeli so nas,
               sedaj pa, kar bo pa bo, enkrat se bo še kakšen primer rešil, drugo pa pustimo. Torej,
               mislim, da ne bi smeli tega delati tako. Tudi ta cilj, s katerim smo vedno našim
               partnerjem mahali pred očmi oziroma tisti, ki so za to odgovorni, ga vendar ohranjati
               pred očmi in ga skušati tudi čimprej realizirati.</p>
               <p>Veliko je seveda posameznih zadev, o katerih nima sedaj smisla, da posebej
               razpravljamo, bi pa želeli, da bi bile naše strateške usmeritve take, da bi
               prepoznavnost, kot sem že povedal, okrepili v Evropski zvezi v tej prvi rundi, ki bo
               zelo pomembno za našo podobo.</p>
               <p>Ob koncu bi se rad v imenu poslanske skupine Nove Slovenije pridružil tudi temu, kar
               je povedal poslanski kolega Podobnik, ko je, recimo temu, opozoril na razlike v
               politični kulturi pri nas in v Bruslju. Jaz sem hodil tja, kot opazovalec dobro leto
               in sem videl predsednika Evropske komisije Prodija, ki je ure, če je bilo treba,
               poslušal od prvega do zadnjega govornika, pa nikoli tudi ni doživel, da bi kdo prišel
               do predsednika parlamenta pa bi rekel, dajte, naš bi pa malo prej govoril. Tega nismo
               nikoli doživeli v Evropskem parlamentu. Ni šepetalca, ki bi spremenil lahko prej
               določeni dnevni red, kot je bil tudi pri nas določen, zapisan in dan vsem vam na
               klopi, to se tam ne zgodi.</p>
               <p>Mi si želimo torej, da ne samo to, da držijo spiski ali pa dogovori, ampak da za vse
               enako držijo zakoni. Nova Slovenija je velikokrat povedala, kje vidimo razliko med
               besedami in dejanji, kje vidimo klanske pristope, kje vidimo družinsko obnašanje,
               upamo, da 1. maj pomeni pri tem neko spremembo, neko preokretnico in naša poslanska
               skupina bo zelo pozorna na tovrstne neenakosti, ki jih vidi še vedno zelo, zelo
               veliko. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp33">

               <speaker>PODPREDSEDNIK VALENTIN POHOREC:</speaker>

               <p>Hvala vam. Dr. Miha Brejc, dobi besedo, stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ3-Izredna-45-2004-05-12.sp34">

               <speaker>DR. MIHA BREJC:</speaker>

               <p>Najprej, gospod podpredsednik, moram ugotoviti, in to je bila proceduralna pripomba,
               da smo prijavili 50 minut, dobili smo jih 38, recimo, Slovenska ljudska stranka je
               dobila 50 minut, pa je manjša kot pa največja opozicijska stranka. Tako da tudi tu
               vidimo, da ne držijo tiste besede, ki jih je prej povedal predsednik parlamenta. Gre
               očitno za neko čudno logiko ravnanja, ki pravzaprav nima nobene zveze več s
               poslovnikom in kaže, da se tudi pri tako pomembni temi, kot so evropske teme, če
               rečem zdaj celemu temu sklopu, čas omejuje in najprej dobimo gradivo iz vlade 7. maja
               v parlament oziroma dobimo ga potem šele v ponedeljek praktično, zajeten kos papirja,
               zelo pomemben, in potem nam še čas omejujete in pri tem naj bo pa to parlament, v
               katerem imajo poslanci pravico povedati svoje mnenje o stvari! Pa to je izrazito
               neevropsko obnašanje. In jaz proti temu protestiram v imenu naše poslanske
               skupine.</p>
               <p>Zdaj pa k vsebini. Torej, kaj moram reči najprej. Kot celota je ta dokument ustrezen,
               v njem je veliko pomembnih ugotovitev. Jaz žal bolj obžalujem, da ni bolj jasnih
               konkretnih slovenskih stališč do teh vprašanj. Namreč, v zadnjih treh letih sem
               precej časa preživel v tem evropskem prostoru in celo vrsto teh dokumentov poznam in
               zdaj jih prenašamo v slovenski prostor, ne da bi sami bolj jasno povedali, kaj mi
               mislimo o tem.</p>
               <p>Mi podpiramo vlado, ko gre za prizadevanja pri sprejemanju ustavne pogodbe. Mislimo,
               da je to nujno, da pridemo do ustavne pogodbe, ker petnajsterica že doslej ni imela
               več jasnega pregleda nad lastno pravno ureditvijo. Sedaj, ko se je vključilo še deset
               novih držav, pa je seveda razumljivo, da je situacija še toliko težja, še bolj
               nepregledna, postopki odločanja še bolj nejasni in netransparentni, da ne govorim o
               demokratičnem deficitu, da ne govorim o nejasnih pristojnostih. Navsezadnje v ustavni
               pogodbi smo veliko pozornosti namenili človekovim pravicah in svoboščinam in seveda
               to je tudi eden pomembnih elementov, zaradi katerih mislimo, da je ustavna pogodba
               dober dokument in bi ga morali res čim prej na tej medvladni ravni sprejeti in potem
               poslati v postopek sprejemanja v državah članicah.</p>
               <p>Glede zelo pogostih izjav predsednika odbora za zunanjo politiko in nekaterih drugih
               morda še glede podpore Hrvaški. Mi v Slovenski demokratski stranki se strinjamo, da
               je treba sosedom pomagati, jaz ne vem, ali so nas za to prosili ali ne, ali imate tu
               v vladi kakšen dogovor ali kaj takšnega - v to se mi ne spuščamo. Mi podpiramo
               prizadevanje Hrvaške za vstop v Evropsko unijo, želimo pa opozoriti, da Slovenija
               sama ima in bo imela zelo veliko problemov pri urejanju evropskih zadev v evropskem
               prostoru, še posebej, ko bo šlo za usklajevanje različnih stališč 25-erice. Torej, ne
               razumeti tega kot nekosebično stališče, češ, najprej poskrbimo zase, potem pa za vse
               ostale, ampak želimo opozoriti na realno oceno stanja. Mi potrebujemo ogromno
               energije, da se bomo v Evropi dobro znašli in temu bi jaz kljub vsemu dajal večji
               poudarek.</p>
               <p>Na strani 6 v tem dokumentu beremo - torej, ko gre za schengensko mejo - , da se
               sredstva predvidijo - se oproščam, mogoče je pa to 4, nimam sedaj tukaj pri sebi
               dokumenta. Torej, v zvezi s schengensko mejo, da se sredstva predvidijo tudi za
               varovanje skupne zunanje meje. Slovenija ima, glede na to, da je to 2-milijonska
               država 670 km meje in s tem velike stroške pri vzpostavljanju schengenske meje in
               potem pri vzdrževanju schengenske meje. Zato je takšna formulacija po mojem mnenju
               preblaga. Mi moramo mnogo ostreje zahtevati,da se upošteva ta posebna okoliščina, v
               kateri je Slovenija. Tu pa govorimo samo - tudi neka taka zelo, zelo blaga
               formulacija. Jaz predlagam vladi, da se tu postavi na bolj trdno stališče, bolj
               odločno nastopi in pove, da 2-milijonska država ne more nositi enake teže pri zunanji
               meji, kot pa, ne vem, neka država, ki ima mogoče 40 milijonov prebivalcev.</p>
               <p>Rad bi tudi opozoril na neko idejo, ki se je v evropskem prostoru dolgo časa
               ohranjala, ne vem pa, kakšna je njena končna usoda. Namreč, v skupini za svobodo,
               varnost in tako naprej, v kateri sem sodeloval je bilo veliko govora o schengenski
               meji - torej, gre za skupino pri nastajanju evropske ustave - pa tudi v političnem
               programu EPP-ja je bila razprava o schengenski meji seveda zelo obsežna in tam je
               nastala tudi neka ideja, da bi oblikovali skupne varnostne sile, ki naj bi
               zagotavljale neko, ne mejno zaščito, ampak notranjo zaščito zunanjih meja.
               Formulacija je ohlapna, moj vtis je bil, da morda s tem mislijo najti delovna mesta
               za vse tiste ljudi, ki so pač z novimi mejami s strani 15-erice izgubili delo, pa bi
               z nekimi posebnimi varnostnimi silami poskušali pač zagotavljati to notranjo zaščito
               zunanjih meja. Torej, tu samo opozarjam, da naj bo vlada zelo pazljiva, ko gre za
               take ponudbe. Ideja je še vedno živa, vendar ne morem sedaj povedati, v kakšni fazi
               je.</p>
               <p>No, potem tam v tistem finančnem paketu govorite o evropskem davku. Mi menimo, da
               mora Slovenija nasprotovati evropskemu davku kot finančnemu viru proračuna Evropske
               unije. Namreč, tu opozarjam na enega od zelo tipičnih pojavov velikih administracij,
               to je Paretov sindrom. Se pravi, da bi lahko pobrali ta evropski davek, bo sistem
               tako zakompliciran, da bo zahteval zelo veliko administracije, ki bo pa seveda za
               svoje delo porabila veliko sredstev in bo končni učinek takega davka bistveno manjši,
               kot izgleda na prvi pogled. Skratka, jaz se bojim, da vodijo taki predlogi v močno
               močno širjenje bruseljske administracije, zoper kar bi pa morali biti.</p>
               <p>Vsi poudarjamo pomen lizbonske strategije, kar je seveda prav, in v tem kontekstu
               tudi ta dokument poudarja pomembnost enotnega trga dela. Mi vsi vemo, da poudarjanje
               na eni strani in na drugi strani splošno znano dejstvo o omejitvah pri prostem
               pretoku oseb, da to ne gre skupaj. In tukaj bi morala vlada, ne glede na to, da je v
               tem pristopnem obdobju seveda morala pristati na prehodno obdobje, tu bi morala
               vlada, vsaj z nekim stavkom, povedati drugačno stališče, kot je zdaj zapisano. Bolj
               odločno povedati, da seveda to ni v redu in da pričakujemo, da se bo v tem dveletnem
               obdobju, da mi preprosto rečemo, mi pričakujemo, da Slovenija po dveh letih ne bo
               imela več teh problemov. Mi smo dejansko v bistveno drugačnem položaju kot Poljska in
               si tudi lahko privoščimo, da imamo svoje stališče, in to jaz tudi zelo pogrešam pri
               tem dokumentu. Vlada ne izkoristi teh možnosti, da bi povedala, kaj misli, ampak zelo
               ubogljivo sledi evropskim dokumentom. To ni dobro. Jaz mislim, da je treba jasno
               povedati tisto, kar ni dobro za nas. Mi ne moremo biti uvidevni do Poljakov - zakaj
               pa? Njih je 40 milijonov, in če ne bi bilo teh omejitev, bi jih pet milijonov takoj
               iskalo delo v Evropski uniji. V Sloveniji pa taka situacija ne obstaja, zdaj smo
               člani Evropske unije, torej lahko rečemo, v redu, predpristopna pogajanja so pa taka,
               ampak v dveh letih pričakujemo, da te omejitve ne bo več. Torej predlagam, da se to
               nekako upošteva.</p>
               <p>Zelo lepo je brati več delov besedila, ki govorijo o spodbujanju podjetništva, ampak
               žal, kadarkoli vlada obljublja, kako bo poenostavila postopke pri ustanavljanju
               podjetij - tudi novi minister je napovedal, da bo to zdaj drugače - se potem to
               nekako ne zgodi in te razprave smo že malo naveličani Mi bi res želeli, da se končno
               vlada tukaj postavi ne neko odločno stališče in poreže vse tiste birokratske ovire,
               da bi podjetniki res lahko hitro in po čim lažjem postopku ustanovili podjetje, da bi
               tudi zagotovila ustreznejšo davčno politiko za začetnike, za nove podjetnike. In tu
               pogrešam v tem dokumentu našo posebnost, plačilno nedisciplino. Jaz predlagam vladi,
               da vendarle poskuša v ta dokument vključiti ta naš zelo resen problem, namreč
               plačilna nedisciplina uničuje male podjetnike. Na eni strani govorimo, kako je
               podjetništvo pomembno, naredimo nekaj, da se bo to podjetništvo ohranjalo in da ne
               bodo mali podjetniki propadali zato, ker jim naročniki, in to je zlasti država -
               zanimivo, eden izmed tistih krivcev - da ne bodo propadali zato, ker pač njihovo delo
               ni plačano, ker nimajo dovolj kapitala, da bi vzdržali daljši čas.</p>
               <p>Ne pozabimo, raziskave, ki jih je vlada naredila, ki so jih naredili tudi slovenski
               inštituti, recimo za podjetništvo in podobno, kažejo, da je struktura podjetništva
               pri nas podobna kot v Evropi. 99% podjetij spada v kategorijo srednjih, malih, mikro
               podjetij. In jaz bi vendarle pričakoval, da bo v tem - jaz štejem, da je to zelo
               pomemben dokument, namreč, ne vem, mogoče bi si glede na obnašanje predsednika vlade
               mislil, da to ni, ampak po vsebini se mi zdi zelo pomemben - in poglejte, če je to
               tako, potem bi pričakoval v takem dokumentu bolj odločno, bolj jasno besedo vlade, ne
               pa ponavljanje nekih splošno znanih zadev, ki smo jih velikokrat že slišali.</p>
               <p>Ali pa recimo tam naprej v okviru lizbonske strategije, pa potem še posebej v
               poglavju o izobraževanju, je govora o pospeševanju naložb v izobraževanje. Ja, vsi
               smo soglasni, vsaj jaz, prosim, se ne spomnim, da bi bil kdo kdaj proti, ampak
               včerajšnja razprava v državnem zboru, v odboru za šolstvo in tako naprej je pokazala,
               da vladajoča večina vendarle meni, da je prav, da se pri uvajanju bolonjskega
               procesa, torej bolonjskega modela visokega šolstva plačajo samo štiri leta, ne pa
               pet. Sedaj, če smo se odločili, da gremo v bolonjski proces, potem ga moramo v celoti
               izvesti tako, kot se spodobi. Ne moremo pa sedaj študentom v petem letu študija reči,
               ja, sedaj si boste to sami plačali. Dobro, vlada je včeraj rekla, za približno 30%
               socialno ogroženim bomo zagotovili neka sredstva. Lepo, ampak to je spet
               nekonsistentna zadeva. In jasno kaže na to, da spet na nek birokratski način skušamo
               uveljaviti bolonjsko deklaracijo, ne pa v svojem bistvu spremeniti razmere v visokem
               šolstvu in omogočiti študentom vsaj približno enake pogoje študija. Študentsko delo
               je pojem, ki ga poznamo samo pri nas. In o tem se pogovarjamo, namesto da bi tu neko
               odločenjšo besedo povedali. Pa seveda tudi to je res, pospeševanje naložbe v
               izobraževanje je lepa beseda, ampak dajte jo izraziti v odstotkih, ki bodoprimerljivi
               z drugimi državami in tam boste videli, da niti svojega nacionalnega programa,
               obstoječega, ne izpolnjujemo tako, kot bi bilo treba. Da tudi tam nismo dosegli
               odstotkov, ki so bili v nacionalnem programu zapisani.</p>
               <p>Potem, tam je, recimo, nek stavek, ki govori o zaposlovanju in tako naprej. Citiram,
               vse je v tem poglavju: "Večja fleksibilnost in učinkovitost trga dela ter
               zagotavljanje novih in kvalitetnejših delovnih mest." Ja, kolikokrat smo mi ta stavek
               že slišali. Ampak to je čista floskula To je tekst, ki nima nobene teže, ponavljanje
               nekih besedil iz preteklosti, iz drugih dokumentov. Zakaj obremenjujemo tako pomemben
               dokument s takimi stvarmi?</p>
               <p>Danes je bilo že nekaj rečenega o izpolnjevanju kriterijev, od finančnih kriterijev,
               Maastrichta in pakta stabilnosti. Kot vemo, se je Nemčiji, Franciji pridružila sedaj
               še Italija in tudi Italija je pravzaprav kršila pravila igre. In tu bi človek
               pričakoval eno odločno stališče vlade do tega pojava. Kaj pa preberemo? Citiram:
               "Razplet", torej razplet te kršitve in te obravnave v evropskih institucijah, torej
               citiram: "Razplet bo vsekakor zanimiv," pravi vlada. Lepo vas prosim, jaz verjamem da
               je to za koga zanimivo, ampak lahko je pa tudi zelo tragično. Jaz bi tu pričakoval
               stališče vlade. Da se postavi na načelno stališče in prevzame za to tudi odgovornost
               in reče, obsojamo tako kršitev. Največji si lahko vse dovolijo.</p>
               <p>V evropskem parlamentu smo imeli prejšnji teden tudi razpravo s tem v zvezi. In lahko
               vam rečem da so padale zelo ostre besede. In da, jaz seveda nimam mandata, da bi v
               imenu vlade kaj rekel, ampak sem rekel v svojem osebnem imenu. Če največji kršijo
               pravila, za katera so se sami najbolj zavzemali, potem je nekaj narobe. In če je
               nekaj narobe, je treba to povedati, ne pa kot ovca stati v vrsti. Jaz ne vem, kako si
               vi predstavljate, da funkcionira Evropska unija. Evropska unija nas bo hvalila kar
               naprej, kako pridni smo, kako ubogljivi smo. Ja, polno hvale. Ampak jaz še nisem
               slišal od slovenskih predstavnikov ene jasne, odločne besede, vladnih predstavnikov v
               evropskem prostoru. Jaz ne vem, česa se mi bojimo pravzaprav. Če je nekdo kršil
               pravila igre, je treba to jasno povedati in zagotovo se ne postaviti na stališče, da
               je to prav. Tam pa neko tako cincanje, češ, ja, saj mogoče so pa ti kriteriji
               prehudi, pa ne vem kaj. Ja lepo vas prosim. Povejmo, kriteriji so taki, kršili so jih
               ti in ti. Sedaj, strinjam se. Kaj bo odločilo evropsko sodišče, stvar je namreč na
               evropskem sodišču, to pa bo zanimiva zadeva. Ampak, ali bo takrat Slovenija svoje
               stališče šele povedala? Ko bodo že vsi vrabci čivkali in tako naprej. Saj mogoče je
               to modro. Jaz ne vem. Ampak ne zdi se mi pa načelno.</p>
               <p>Ja, in potem recimo čudovit stavek: "Povečati stopnjo zaposlenosti, zlasti pri
               starejših delavcih." Jaz sodelujem kot evropski poslanec v odboru za zaposlovanje in
               socialne zadeve, in posebej v eni ekipi, ki je znotraj EPP-ja nastala. Taka bolj
               profesorska ekipa je, ki se ukvarja s tem področjem, "human resource", torej
               človeških virov. In ko smo razpravljali z našim koordinatorjem o teh stvareh, smo
               proučili obsežno gradivo o tem in videli, da je pravzaprav v mnogih evropskih državah
               nastala cela vrsta projektov na to temo, kako vključiti osebe, starejše od 45 let, v
               zaposlitev. To so zelo resne stvari. In tu seveda mi se zadovoljimo pa z neko bolj
               ohlapno formulacijo. Mene bi bolj zanimalo, kako bomo to storili. Ne samo za to
               trditev, ampak za mnoge druge, ki so seveda v tekstu navedene. Kako bomo to storili?
               Sedaj, doslej lahko rečemo, da politika vlade temelji predvsem na različnih programih
               aktivne politike zaposlovanja. V redu, to je prav. Vlada namenja toliko in toliko
               sredstev aktivni politiki zaposlovanja in s tem blaži brezposelnost; to je čisto v
               redu. Vendar pa manjka bistven poudarek, in tu sem nekoliko presenečen. Vsi dobro
               vemo, da vlada lahko ustvarja delovna mesta predvsem s svojimi intervencijskimi
               sredstvi; da lahko zaposluje v državnih in paradržavnih institucijah, in to tudi
               počne, seveda, in tudi na ta način blaži brezposelnost. Ampak znano je, da pa samo
               dobro investiran dobiček ustvarja delovna mesta - samo to. In, seveda, če se bomo
               vseskozi zanašali in poudarjali samo vladno intervencijo, kar je izrazita
               socialistična praksa, praksa socialističnih držav, pa tudi socialističnih strank v
               Evropi, ki so na vladi, potem ne bo pravega učinka. Zato predlagam vladi, da razmisli
               o tem, da bi vendarle tudi tu našli neko ustreznejšo formulacijo in tudi zavezo, da
               bo kaj takega storila v tej smeri, še posebej, ko gre za ustvarjanje delovnih mest in
               davčno politiko.</p>
               <p>O konkurenčnosti podjetij govorite na 14. strani. Spet lahko rečem, napisano je zelo
               dobro, vendar je stvarnost drugačna. Velik razkorak med normo in stvarnostjo tudi tu
               obstaja. Ne bi se spuščal v vse mogoče podrobnosti, ampak, recimo, omenjate ta
               evropski dokument o inovacijski politiki. Akcijski načrt o inovacijski politiki je
               silno pomemben za Slovenijo, ker je Slovenija, če se ne motim, prav na repu evropskih
               držav, če sodimo po njeni inovativnosti. Zdaj, koliko lahko nek dokument k temu
               prispeva, ne vem. Treba je ustvariti razmere, da bodo inovacije dobro nagrajene,
               kjerkoli se pač pojavljajo, in potem jih bo pa več. Tega pa že ne zmoremo več
               napisati.</p>
               <p>Posebej se mi zdi važno poudariti področje, ki govori o raziskovalnih sredstvih. Tudi
               tu je Slovenija zaostala. Sama se opredeljuje za večji delež sredstev za raziskave in
               razvoj, poudarja povezovanje znanosti in gospodarstva. Mislim, saj pravim, dokument
               je po tej plati zelo v redu. Ampak istočasno, ko ta dokument zdaj v parlamentu
               sprejemamo, se pripravljajo pogodbe, ali pa so že sklenjene, ne vem, za raziskovanje
               za naslednjih pet let, to se pravi, za leta 2004-2009. Oglejte si, prosim, kdo dobi
               denar za raziskave za naslednjih pet let, in boste videli, da je to v bistvenem
               razkoraku stem, kar piše v tem programu. V denarju, če zdaj govorim o enotah
               raziskovalnega denarja, torej raziskovalcih, FTE, potem vidimo, da fakulteta za
               družbene vede dobi, recimo, 30 enot, ekonomska fakulteta mogoče, ne vem, 5 ali pa 3.
               In se sprašujem, ja, kjepa je zdaj tista tista podlaga, da je to tako. Ja, podlaga so
               kriteriji, torej javne objave v mednarodnih revijah itn. To je pomemben kriterij za
               znanost, ampak veste, ni pa edini. In poleg tega tisti, ki so ves čas imeli visok
               delež raziskovalnih sredstev, so imeli to raziskovalci, ki so sedem ur na dal delali
               na teh raziskovalnih zadevah in seveda nabrali ogromno nekega materiala, ki so ga
               potem lahko profesorji objavljali itn. Tisti, ki pa tega niso imeli, pa seveda ne
               morejo. Skratka tukaj na tem raziskovalnem področju je neustrezno razmerje in to bi
               morali popraviti tako, da bi dali večji poudarek tistim raziskavam, ki koristijo
               slovenskemu gospodarstvu, seveda pa tudi vsem drugim vprašanjem, ampak ta hip bi
               morali dati poudarek na gospodarstvu. Recimovčeraj je na senatu univerze predstavnik,
               mislim da elektro frakultete hotel izvedeti, po kakšnih kriterijih so bila sredstva
               deljena, ker recimo energetika kot eno ključnih področij, ki ga v tem dokumentu
               omenjate, ni dobila raziskovalnega denarja. Družboslovje je pa, določen del, torej ta
               politični del družboslovja, da rečem FDV, pa kolikor hočeš. To so stvari, ki niso v
               redu. Sedaj boste rekli, da spet kritiziram, ampak to so dejstva. In zanimivo, ko
               postavlja univerza v Ljubljani ta vprašanja in zahteva odgovor, odgovora ne dobi, ne
               o kriterijih ne o sredstvih, nič. Odgovora ni. Preprosto pogodbe se podpisujejo za
               naslednjih pet let in te pogodbe so v nasprotju s tistim, kar tukaj piše.</p>
               <p>Tako, da razumite, da človek pravzaprav dvomi potem, da je ta dokument resno mišljen.
               Koper - Divača, Ljubljana - Budimpešta, transport. Lepo piše, Slovenija si prizadeva
               za ohranitev prednostnih projektov v predlogu novih smernic. Zelo v redu, toda
               glavnino posla je treba narediti doma. Se spominjate tiste razprave, ko smo padli s
               hitrega seznama, pa je potem vlada zlobirala, da smo spet prišli na ta hitri seznam.
               Jaz sem se potem pozanimal, kako je s tem hitrim seznamom. Hitro si gor, ampak si
               tudi hitro dol. Namreč, če sam ne pripraviš projektov, če sam ne pripraviš odkupa
               zemljišč, denarja v proračun itn., ni s hitrim seznamom nič in mi imamo tukaj lahko
               lepo zapisano, da si bomo prizadevali, ampak če ne bomo imeli jasno napisano, da bodo
               projekti za izgradnjo drugega tira do takrat, odkup zemljišč po tej in tej dinamiki,
               denar v proračunu, ampak ne 100 milijonov leta 2005, ampak ustrezne milijarde glede
               na strukturo pričakovanih sredstev. Ampak tega preprosto ni.</p>
               <p>Varstvo potrošnikov. Slovenija še nima državnega, citiram: "Slovenija še nima
               državnega upravnega organa, ki bi imel pristojnosti za ukrepanje zoper kršitev
               nepoštenih ponudnikov blaga in storitev." Saj to je neverjetno, da to sedaj
               ugotavljamo, ko smo vstopili v Evropo. In seveda iz gradiva jasno izhaja, da bo treba
               tak organ ustanoviti. Se pravi, na eni strani delamo v smeri, da bi bilo organov čim
               manj, na drugi strani jih bomo ustanovili še in še. Tudi včeraj na odboru za šolstvo,
               treba je ustanoviti javno agencijo. In na moje vprašanje, ali bomo imeli potem
               kakovostnejše visoko šolstvo, če bomo imeli javno agencijo, v primerjavi s kakovostjo
               visokega šolstva, če bi to delalo kar še naprej ministrstvo za šolstvo, ni znal
               odgovoriti nihče, ker je seveda jasno, da če ali se neko delo opravlja v ministrstvu
               za šolstvo ali pa v neki javni agenciji, nima nobene zveze s kvaliteto visokega
               šolstva. Ampak, večina, vlada je to sprejela. In jasno, da se bo državna uprava še
               naprej širila, ne da bi pogledali, ali lahko neke naloge znotraj državne uprave
               opravijo tisti, ki so zdaj tam zaposleni. Ne, potrebujejo novo agencijo, novi ljudje
               in tako naprej. To ni v redu.</p>
               <p>Slovenija mora do julija 2004 pripraviti nacionalni akcijski načrt socialnega
               vključevanja. Največjo težo bo dala ukrepom za spodbujanje zaposlovanja, odpravljanje
               izobrazbenega primanjkljaja, zagotavljanje ustreznih bivalnih možnosti, zmanjšanje
               ruralnih razlik in tako naprej. Spet čudovit tekst. Kdo se s tem ne bi strinjal?
               Odlično. Ampak, jaz bi raje slišal od vlade nekaj drugega. Poleg teh lepih besed, da
               bi vlada rekla, Prekmurje ima danes, koliko, 50, 60% povprečja bruto domačega
               proizvoda v Evropi, v članicah, Ljubljana pa 120%. Moje vprašanje vladi: "Kdaj bo
               Prekmurje doseglo Ljubljano ali pa se ji vsaj približalo?" Torej veliko lepih besed
               je, ni pa jasnega odgovora na to, kako se bodo te velike razlike zmanjševale. Rekli
               boste: "Imamo strukturne sklade, pa kohezijski sklad..." Vse te odgovore že vemo,
               ampak vi nam povejte, kako konkretno mislite te stvari izpeljati do julija
               meseca.</p>
               <p>Zdaj, seveda čas mi ne dopušča, da bi šel še naprej v druge dele tega obsežnega in
               zelo, po mojem mnenju, zelo pomembnega dokumenta.</p>
               <p>V Slovenski demokratski stranki menimo, da je to dokument, ki ga je treba podpreti.
               Tu ni nobenega dvoma. Ampak, želeli pa bi si, da bi vlada pri posameznih opredelitvah
               prioritet Slovenije mnogo jasneje zapisala, kakšno stališče ima. Ne, kakšno stališče
               je zapisano v dokumentu Evropske unije. Naš odnos do stvari manjka v tem dokumentu.
               Mnogo bolj jasno, mnogo bolj odločno bi moral biti izražen. In jaz upam, da bo vlada
               se postavila na svojenoge in tu v evropskem prostoru tudi pokazala, da zna oblikovati
               lastno stališče. Mi bomo vlado podpirali v vseh tistih projektih, ki bodo resnično
               prispevali k uspešnejšemu razvoju Slovenije in njenemu učinkovitemu delovanju znotraj
               Evropske unije.</p>
            </sp>
            <sp xml:id="SDZ3-Izredna-45-2004-05-12.sp35">

               <speaker>PODPREDSEDNIK VALENTIN POHOREC:</speaker>

               <p>Hvala, doktor Brejc. K besedi vabim magistra Marka Diacija, stališče poslanske
               skupine Stranke mladih Slovenije.</p>
            </sp>
            <sp xml:id="SDZ3-Izredna-45-2004-05-12.sp36">

               <speaker>MAG. MARKO DIACI:</speaker>

               <p>Hvala za besedo. Lep pozdrav vsem prisotnim! Spoštovani gospod minister! Spoštovani
               državni sekretar! Celotna država si je več let prizadevala za uspešno notranjo
               usposobitev za članstvo v Evropski uniji. Ko smo, kot radi rečemo, uspešno zaključili
               pogajanja, je Slovenija oziroma so njeni vladni predstavniki v okviru statusa
               opazovalke še leto dni delovali znotraj institucij Evropske unije. S 1. majem letos
               pa je Slovenija postala članica Evropske unije z vsemi pripadajočimi pravicami in
               obveznostmi. In kot je slišati iz vzhičenih besed vseh nas, smo s članstvom dosegli
               glavni cilj, nirvano naše osamosvojitve.</p>
               <p>Za Stranko mladih Slovenije je vstop v Evropsko unijo priložnost in ne cilj, sredstvo
               za dosego ciljev. Priložnost, ki jo bo treba šele znati izkoristiti. Brez sramu
               priznavamo, kot so to delale in delajo ostale stare članice, poglejmo krasne primere
               Portugalske, Španije in Grčije ali še najbolj nam primerljive Irske, da nam je
               osnovni cilj povečanje blaginje in standarda doma. To je naša vlada tako sramežljivo
               uvrstila nekam med učinkovito črpanje sredstev kohezijske politike in pripravo
               zadostnega števila kvalitetnih projektov, od katerih bo dejansko odločilno, ali bo
               Slovenija do konca 2006 tudi dejansko neto prejemnica sredstev iz evropskega
               proračuna oziroma, po domače povedano, od naše lastne iznajdljivosti bo odvisno, ali
               bomo več dali ali več dobili iz skupne blagajne. To zveni nekam znano iz polpretekle
               zgodovine. Seveda, pa je absorpcijska sposobnost tista, ki bo odločala o tem in zato
               je potrebno imeti pripravljene ustrezne resurse, kot je administrativna
               usposobljenost organov. Ali smo kadrovsko že doma sposobni slediti in pomagati pri
               razpisih zainteresiranim? V medijih smo lahko večkrat zasledili, da smo tukaj sicer
               bolje pripravljeni od ostalih, vprašanje pa je, če smo optimalno pripravljeni.</p>
               <p>Prav tako bi bilo potrebno opozoriti, da je sicer dokument na strateški ravni
               ustrezno pripravljen, na taktični pa menimo, da je premalo definiran. Cilje bi bilo
               potrebno tudi časovno opredeliti, saj so v tem dokumentu tudi srednjeročni in
               dolgoročni cilji, za vmesne cilje pa definirati tudi merljivost le-teh, če ne, se nam
               lahko zgodi, da bomo večno v dilemi, ali smo cilj dosegli ali ne in zaradi gibljivih
               ciljev bomo večno uspešni in učinkoviti ali pa tudi obratno.</p>
               <p>Med eno in drugo skrajnostjo pa si je vlada zastavila še takšne, sicer koristne
               cilje, kot je koordinacija sistemov socialne varnosti, ki omogoča prenos oziroma
               ohranja socialne pravice delavcev Evropske unije, ki delajo v drugi državi, pri čemer
               so vladni predstavniki diskretno spregledali malenkost, kot je omejitev prostega
               pretoka delovne sile tudi za Slovenijo, ki smo jo dobili kljub zatrjevanju
               predstavnikov vlade, da se nam kaj takega ne more zgoditi, ker itak Slovenci ne
               ogrožamo drugih trgov delovne sile. Realnost je drugačna.</p>
               <p>Za SMS zaposlovanje v tujini ne pomeni le beg delovne sile in možganske smetane
               Slovenije v Evropsko unijo, temveč predvsem možnost mladim, da doma ali v Evropski
               uniji lahko pridobijo določene delovne izkušnje in znanja z delom v Evropski uniji,
               ki jim omogoča dostop do večje izbire zaposlitve v povratku, kar je tudi cilj Stranke
               mladih Slovenije, ne pa da mladi ostanejo v tujini.</p>
               <p>Tudi nam je prioritetno omogočiti vsem mladim generacijam enake možnosti za dostop do
               kvalitetnega in brezplačnega študija, saj je znanje poleg vrednot edino, kar lahko
               damo mlademu za njegov uspeh v življenju. Da pa mora družba ustvariti pogoje, v
               katerih bodo mladi lahko postali enakovredni člani družbe, z vsemi možnostmi za
               razvoj, je pa tako ali tako edina možna varianta te družbe za obstoj v
               prihodnosti.</p>
               <p>Prioriteta nam je zaščititi vrste in habitate ter ohraniti naravno biodiverziteto, a
               ne samo na področju ribištva, tudi v širšem smislu trajnostnega razvoja. Kmetijstvo
               nas ne zanima samo skozi višino subvencij, ampak v celoti, kakšne so možnosti
               prestrukturiranja in predvsem politika razvoja podeželja v naslednji finančni
               perspektivi.</p>
               <p>Za SMS je pomembno s pogledom skozi nacionalne prioritete voditi pogajanja o novih
               uredbah s področja kohezijske politike, zlasti v uredbi o splošnih določbah, o
               strukturnih skladih in njihovem delovanju v naslednjem obdobju. Gensko neoporečne in
               pesticidov očiščena hrana, čista pitna voda ter večji nadzor nad kvaliteto živil je
               po mnenju SMS pomemben dejavnik pri varovanju zdravja. "Free Software" in dostopen
               internet brezplačen za vse, je prioriteta na področju storitev informacijske družbe.
               Avtoceste gradimo s svojim denarjem, zato nam je pomembno, da od tega imamo največ
               ravno domačini. Pri transportu smo za postopno ukinitev cestnin in toliko bolj za
               zaračunavanje vožnje težkih tovornih vozil čez Slovenijo. Pri energiji se bomo morali
               odločiti ne samo, kako manj potratno uporabiti energijo v Sloveniji, temveč, kakšni
               bodo naši viri v prihodnosti. V SMS podpiramo ekološko uravnotežen razvoj
               alternativnih virov energije. Tudi z NEK-om in odpadki bo potrebno razrešiti
               vprašanja na nivoju Evropske unije. Upoštevanje okoljskih, zdravstvenih in socialnih
               vidikov je treba upoštevati pri konkurenčnosti podjetij. Pravna država je spoštovanje
               človekovih pravic in enakosti, ne glede na spol, raso, veroizpoved ali narodnost, pa
               tudi pri spremembah na področju pravosodja in notranjih zadev, kjer zgolj boj proti
               terorizmu ne sme biti glavna točka razmišljanja.</p>
               <p>Vlada v predlaganih dokumentih navaja prioriteto zavzemanja za krepitev in
               pristojnosti na ravni EU in da je tako delovanje zrelo, da to sicer ne pomeni
               zanikanja lastnih nacionalnih interesov in da jih bomo že kako uresničili. Dejstvo
               je, da nas mora najprej zanimati, kako bomo čim bolj pozitivno izkoristili naše
               članstvo v Evropski uniji in zmanjšali razlike do najbolj razvitih. Za to smo veliko
               naredili, se odpovedali marsičemu, ne le prenesli del suverenosti, se tudi odpovedali
               zelo ugodnim trgovinskim sporazumom med Slovenijo in državami nekdanje Jugoslavije,
               kar je bistveno otežilo konkurenčnost naših podjetij na trgih teh držav. Tu bodo tudi
               negativne posledice, o katerih vlada previdno molči ali pa se sploh ne zaveda, kaj
               nas vse še čaka, na primer, zapiranje delovnih mest kot v primeru Tobačne v
               Ljubljani. Zato pogrešamo v teh dokumentih to prvo prioriteto, kako članstvo modro
               izkoristiti za razvoj Slovenije.</p>
               <p>Glede na to, da je vsem, ki so kakorkoli delali v institucijah EU, jasno, da za
               uspešno pridobivanje sredstev potrebuješ tri stvari - dober projekt, katerega vsebina
               pije vodo, natančno poznavanje zapletenih labirintov bruseljske birokracije in pravo
               telefonsko številko -, bi morali slovenski predstavniki, če se ne moremo prebiti do
               kopice vodilnih položajev, takoj usposobiti čim več uradnikov, ki bodo sposobni
               delovati na ravni direktoratov, ki dejansko pripravljajo gradiva in predvsem vsebine
               ter prioritete, ki gredo nato v razpravo in odločanje in tam se ponavadi glavnina že
               odloči. Naši ljudje na takšnih pozicijah pa bi morala biti druga prioriteta. Kot
               tretjo prioriteto pa bisi Slovenija morala zastaviti v smislu večanja vpliva in moči,
               še posebej skozi nove kandidatke, kjer bi lahko izkoristili komparativne prednosti
               Slovenije v razmerju do držav bivše Jugoslavije in balkanskih sosed, ki si tudi
               želijo v Evropsko unijo. Našeizkušnje iz pogajanj in poznavanje teh držav je treba
               izkoristiti za večanje političnega in tudi ekonomskega vpliva Slovenije.</p>
               <p>Skozi zgoraj naštete prioritete in ob spodnjih dveh predpogojih bomo lahko uspešno
               izvedli tudi četrto prioriteto, to je zagovarjanje in lobiranje za Slovenijo čim
               ugodnejših izhodišč v okviru pogajanj o naslednji finančni perspektivi za obdobje po
               letu 2006 in naprej.</p>
               <p>Da se zgoraj navedenega lahko resno in odgovorno lotiš, potrebuješ dva izpolnjena
               predpogoja: jasno vizijo, kakšno Slovenijo želimo leta 2015, in vrhunsko usposobljeno
               ter dobro motivirano ekipo, ki bo sposobna izpeljati zastavljene cilje in bo
               službovanje v EU vzela kot poklicen izziv in dokazovanje z rezultati, ne pa kot
               nagrado za minulo delo. Mladim je treba dati znanje, smernice, motivacijo in zaupanje
               v njih. Samo tako bodo obstajale realne možnosti za večanje gospodarske in politične
               moči Slovenije in dosego glavnega cilja, večanje blagostanja prebivalcev Slovenije, s
               poudarkom na prihajajočih generacijah, o katerih pa danes s takšnimi dokumenti že mi
               odločamo.</p>
               <p>Spoštovani! Rezultat vseh teh silnih priprav trenutne vlade pa so dokumenti pred nami
               in dejstvo, da nimamo po našem mnenju ključnega dokumenta za delovanje Slovenije in
               slovenskih predstavnikov znotraj EU - to je strategije razvoja Slovenije, ki naj bi
               jo dobili enkrat v prihodnosti. V predstavljenih dokumentih pogrešamo bistvo, kakšna
               je vizija Slovenije, kako bomo to dosegli in kaj bomo Slovenci od članstva dejansko
               imeli. Hvala.</p>
            </sp>
            <sp xml:id="SDZ3-Izredna-45-2004-05-12.sp37">

               <speaker>PODPREDSEDNIK VALENTIN POHOREC:</speaker>

               <p>Hvala lepa, Marko Diaci. S tem smo končali predstavitev stališč poslanskih
               skupin.</p>
               <p>Prehajamo na razpravo poslank in poslancev. Razpravo bom vodil na podlagi seznama
               prijavljenih za razpravo in tudi prisotnih v dvorani. Kolegica ali kolega, ki v
               tistem trenutku ne bo prisoten, žal ne bo mogel več razpravljati. Besedo za razpravo
               dajem Ljubu Germiču. Izvolite.</p>
            </sp>
            <sp xml:id="SDZ3-Izredna-45-2004-05-12.sp38">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Glede na to, da smo danes že velikokrat
               slišali načine in prakse, prenesene iz izkušenj, ki smo jih dobivali opazovalci v
               evropskem parlamentu, bi bilo treba mogoče na začetku tudi tole reči. Da je seveda
               delovanje v evropskem parlamentu tudi zelo racionalno organizirano, kot ena izmed
               praks učinkovitosti dela v evropskem parlamentu. In seveda, ko smo že govorili o tem,
               je potrebno dodati tudi to, da seveda okvirjanje časa in okvirjanje racionalnosti
               diskusije je eden izmed temeljnih načinov dela v evropskem parlamentu. In seveda to
               usmerja tudi vse parlamentarce, tako predstavnike vodij političnih skupin kot uvodne
               predstavnike določenih stališč in potem tudi posamezne razpravljavce k zelo
               racionalni koncentraciji misli in seveda učinkovitosti dela v evropskem
               parlamentu.</p>
               <p>Ob tem dokumentu, ki ga danes imamo tukaj pred sabo, bi seveda želel pohvaliti ta
               dokument. Usmeriti bi se pa želel predvsem na dve prioriteti, za kateri mislim, da
               sta izredno pomembni. In za Slovenijo tudi dolgoročno s pomembnimi učinki. To, kar je
               zapisano v okviru stališča finančne perspektive za leto 2007 in za obdobje 2007-2013
               in povezano z vprašanji uresničevanja lizbonske strategije. Mislim da sta to dve
               izredno pomembni vprašanji, za kateri tudi vlada ocenjuje, da bo treba seveda
               usmeriti vse napore, da se bodo stališča, ne samo Slovenije, ampak predvsem vseh
               držav novih članic slišala pri vrednotenju statističnega učinka pri pristopu k
               uresničevanju delitve po posameznih prioritetah. Strinjam se, da nova finančna
               perspektiva postavlja pred skupni evropski prostor petindvajseterice nove izzive. Da
               se iz dosedanje finančne perspektive postavljajo nove prioritete. Nove prioritete, ki
               so izrednega pomena tudi za Republiko Slovenijo. In ena izmed zelo pomembnih
               prioritet je tudi uresničevanje lizbonske strategije. In lizbonska strategija, ki
               seveda govori v izhodišču, da želi Evropska unija, evropsko gospodarstvo, evropska
               ekonomija postati najbolj dinamična in konkurenčna v procesu globalizacije, seveda na
               drugi strani govori o tem, da je ob ekonomskih vprašanjih enakovredno potrebno
               obravnavati tudi socialna vprašanja in seveda vprašanja trajnostne, torej ekološka
               vprašanja, ki združujejo tako imenovani trajnostni razvoj. Pri tem bi seveda želel
               jasno povedati tudi stališče, da je temeljno načelo evropskega socialnega modela
               poudarjanje soodvisnosti in usklajenosti ekonomske, zaposlitvene in socialne
               politike. In tukaj je za Slovenijo treba jasno povedati, da ima Slovenija na tem
               področju zelo dobre rezultate in da je bilo na tem področju storjenega marsikaj.
               Seveda se strinjam, da v dokument, ki je tukaj danes pred nami, je nemogoče, v
               deklaraciji in v prednostnih nalogah za Slovenijo za leto 2004, prenesti vse gradivo,
               vse dokumente, na katerih temelji slovenska politika, in ukrepanje slovenske politike
               in delo državnega zbora, vlade in vseh institucij, kajti potem bi bil ta dokument
               seveda preobsežen.</p>
               <p>Želel pa bi seveda opozoriti, da je ravno na področju sociale, glede na to, da sem
               sam deloval tudi v odboru za zaposlovanje in socialno politiko v evropskem
               parlamentu, kjer smo obravnavali veliko teh vprašanj, jasno povedano, da Slovenija na
               tem področju ima za ukrepanje v letu 2004 veliko veliko strateških dokumentov, med
               katerimi bi samo naštel programe aktivne politike zaposlovanja, nacionalni akcijski
               program za zaposlovanje za leto 2004 in pa seveda nacionalni program razvoja trga
               dela za zaposlovanje do leta 2006. To so nekateri izmed zelo strateških dokumentov,
               ki seveda bodo odgovarjali tudi na strategijo zaposlovanja v EU, ki govori o
               kreiranju novih delovnih mest in seveda kreiranju dobrih, boljših delovnih mest. To
               je izziv tudi za slovenski prostor, za slovensko gospodarstvo, ki v izhodišču, torej
               v gospodarski strategiji in v usmeritvi razvoja Slovenije na znanju temelječe družbe
               jasno pove, da želimo graditi razvoj Slovenije na tehnologijah z visoko dodano
               vrednostjo, z vključevanjem visokega znanja. In na tem področju je Slovenija v
               zadnjih 12 letih, seveda, naredila ogromno. Če samo pogledamo, kaj je parlament na
               tem področju naredil: Omenimo samo tri zakone na področju izobraževanja in znanosti,
               ki je z dodatnimi sredstvi intenzivno sofinanciral hitrejši razvoj na tem področju,
               in seveda jasno opredelitev za podporo razvoja znanja.</p>
               <p>Seveda si tukaj jasno Slovenija, tudi z mojim vedenjem, v evropskem prostoru
               zagotavlja izražanje stališča, da seveda vsako omejevanje prostega pretoka ljudi, kot
               ene izmed temeljnih svoboščin, torej temeljnih štirih svoboščin EU, seveda ne
               pripomore k temu cilju. In tako, prepričan sem, kot je že bilo s strani enega od
               mojih predgovornikov rečeno, smo si vsi poslanci opazovalci v evropskem parlamentu
               jasno zavzemali za to stališče, hkrati pa nam je bilo vedno jasno tudi posredovano
               stališče na svetu EU, stališče vlade Republike Slovenije, ki je seveda predstavljala
               Slovenijo kot državo, ki ne pričakuje ukrepanja skladno s pristopno pogodbo, kjer so
               si države članice zagotovile možnost uveljavljanja tega prehodnega obdobja. In vsa
               diskusija, ki smo jo opravljali tudi v okviru parlamenta in političnih skupin in
               odborov v evropskem parlamentu, je šla v to smer, da seveda ukrepi omejevanja
               prostega pretoka ljudi bodo za EU lahko pomenili tudi zmanjšanje možnosti
               uresničevanja strategije, torej lizbonske strategije.</p>
               <p>Seveda pa bo za Slovenijo izredno pomembno, na kakšen način bo gradila svoje
               strateške dokumente naprej. Tukaj vidim izredno pomembno vlogo, načelo solidarnosti,
               ki ga bo treba zagotavljati skozi stališča Slovenije v okviru nove finančne
               perspektive in skozi strukturne in kohezijske sklade. Tukaj se strinjam, kot je bilo
               rečeno v uvodu, hkrati pa bo tukaj Slovenija, tudi skozi dokument skladnega
               regionalnega razvoja, ki ga bo ta parlament obravnaval še ta mesec, morala zagotoviti
               slovenski prostor kot prostor enakomernih možnosti, enakovrednih priložnosti za
               zaposlovanje in za razvoj in seveda na ta način uvesti dodatne ukrepe, ki bodo
               regijam z manjšo stopnjo hitrejšega razvoja seveda dodala z aktivno politiko
               ukrepanja možnosti za hitrejši razvoj.</p>
               <p>Kot sem že na začetku dejal, seveda, ocenjujem ta dokument kot izredno pomemben
               dokument in dobro izhodišče in strategijo vlade za delovanje v svetu EU. Hkrati bi pa
               tukaj, seveda, tudi parlamentu dal nekako pobudo in opozorilo, da parlament v izredno
               izredno hitrem tempu oblikuje in prilagodi delo, ki ga bodo morala izvesti matična
               delovna telesa, ki bodo po mojem mnenju tista temeljna delovna telesa, ki bodo
               oblikovala strateška izhodišča za delovanje ali za stališča v odboru za evropske
               zadeve, ki jih bo nekako samo dogradil in potrdil, medtem ko večina dela bo morala
               seveda v tem parlamentu biti razvrščena v samih delovnih telesih. Glede na to, da bo
               to točka, ki sledi tej točki, se mi zdi to mogoče pritej točki tudi pomembno
               povedati. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp39">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dobi mag. Majda Potrata.</p>
            </sp>
            <sp xml:id="SDZ3-Izredna-45-2004-05-12.sp40">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani predstavniki vlade, spoštovane
               poslanke in poslanci! Obe besedili, ki sta pred nami, lahko beremo z različnih
               stališč. Sama sem ju brala s stališča, kaj v teh dveh dokumentih je zapisano, in
               stališča, kako se deklaracije in nabori prednostnih nalog pišejo. To pomeni, da ju ne
               vidim kot samo deklarativno besedilo ki nima tudi naknadnih učinkov in predvidenih
               dodatnih besedil, ki bodo spremljala te prednostne naloge Slovenije za delo v svetu
               Evropske unije s čisto konkretnimi dodatnimi ukrepi in besedili, kot rečeno. In če
               razmišljam o prednostnih nalogah Slovenije za leto 2004, potem bi želela razmišljati
               ne s stališča predstavnikov uradniških, birokratskih struktur ali pa političnih elit
               v Evropski uniji, ampak bi rada za začetek razmišljala o tem s stališča državljanke
               Slovenije in državljanke Evropske unije. Inkaj je posamezniku v takšnem kontekstu
               najbolj bistveno? Bi si upala trditi, da je to občutek varnosti, varnosti v socialnem
               pogledu, v zagotavljanju zdravstvene varnosti pa tudi seveda pravne varnosti. Zato
               dovolite, da se mi zdi v teh dokumentih zelo bistveno tudi to, da bo poskrbljeno tudi
               v nadaljevanju, da bo vsak državljan imel možnost dostopa do osnovnih pravnih aktov v
               slovenskem jeziku in da bo lahko preverjal to sposobnost obračanja na evropske
               institucije in tudi dobiti odgovor na evropskih institucijah v slovenščini kot silno
               pomembno dejstvo. Saj lahko kdo skomigne z rameni, ampak ni samoumevno, da sleherni
               državljan in državljanka obvladata tuje jezike do te mere, da je vse tisto, kar je
               zapisano, zanje tudi tako jasno in dobro, da vzbuja občutek varnosti. Vsaj v tem
               delu, da je vsak človek vrednota in da mu je dovoljeno ohraniti ali omogočeno
               ohraniti dostojanstvo, mora biti zagotovljen.</p>
               <p>In zdaj k drugi varnosti, to je tista, ki jo navadno imamo tudi v mislih, ko govorimo
               o tem pojmu, to je zunanja varnost. Soglašam, da je treba si prizadevati in naj
               postane Evropska unija območje svobode, varnosti in pravice. In pri tem je mogoče
               brati, da so sklepi z vrha v Tampereju in določila amsterdamske pogodbe, ki naj bi
               bile že doma 2004. uresničene, pač tista, ki naj bi zagotavljala večjo varnost na tem
               območju. In v okviru tega je potem poseben problem, bili smo mu priča tudi mi,
               nenadzorovano priseljevanje. In zdi se mi, da je naravnanost v to smer, kako
               preprečevati nedovoljeno prehajanje, nedovoljeno migracijo, da je ponujena rešitev,
               ki se mi zdi najboljša možna rešitev, to pa je odpravljanje vzrokov za migracijo,
               nedovoljeno migracijo in spodbujanje zakonitega priseljevanja. Pri tem imajo
               predlagatelji dokumentov v mislih seveda tisto priseljevanje, ki je motivirano z
               željo po izobraževanju, po zaposlovanju in znanstvenem raziskovanju.</p>
               <p>In v okviru tega se nameravam dotakniti še enega sklopa vprašanj, ki se mi zdijo
               silno pomembna v okviru izvajanja lizbonske strategije. To pa je drugo poglavje, ki
               govori o utrditvi socialne razsežnosti v razširjeni uniji.</p>
               <p>Enkrat sem že na komisiji za evropske zadeve rekla, da bi pričakovala v finančni
               perspektivi večji obseg sredstev, ki bi bil temu sklopu vprašanj namenjen. Pa
               vendarle, če razmišljam o promociji socialne kohezije, tako kot jo imamo zapisano med
               prednostnimi nalogami Evropske unije, potem se mi zdi prizadevanje za odpravljanje
               socialne izključenosti in zmanjševanje revščine ter za zaščito najbolj ranljivih
               skupin prebivalstva, pa modernizacija sistemov socialne zaščite, zlasti pokojninskega
               in zdravstvenega sistema, tista stvar, ki je pravzaprav namenjena vsakemu posamezniku
               in ki naj bi pripomogla k tistemu, o čemer sem prej govorila, namreč k zagotavljanju
               varnosti slehernemu posamezniku. In tu moram reči, jaz vendarle najdem za
               konkretizacijo prednostnih nalog Slovenije, ki govori o nacionalnem akcijskem načrtu
               socialnega vključevanja Slovenije, ki je zamejen z letnicama 2004 in 2006, in ki
               govori o taki politiki, ki bo spodbujala zaposlovanje, odpravljanje izobrazbenega
               primanjkljaja, pa zagotavljala tudi ustrezne bivalne možnosti in se posvetila
               zmanjšanju regionalnih razlik in boljšemu dostopu do storitev in zagotavljanju
               ustreznega dohodka. Zdaj, ali je to vse do kraja izdelano, je pa treba brati še malo
               naprej in je med prednostnimi nalogami Slovenije mogoče razbrati 6 takih
               specificiranih nalog, ki sodijo v nacionalni akcijski načrt zaposlovanja. Ta pa bo
               redno tudi preverjan, vsaj tako je zapisano, saj bo odbor za zaposlovanje vsako leto
               preverjal izvajanje politik zaposlovanja držav članic in bo Slovenija dolžna tudi
               pregledovati, kaj je na tem področju dosegla. Omenjeno pa je že bilo, da bi ravno pri
               vprašanju zaposlovanja Slovenija po pričakovanjih, po velikih pričakovanjih, kako se
               bodo zaposlitvene možnosti brez prehodnih obdobij za Slovenijo odprle, vendarle
               sprijazniti s tem, da bo za enkrat morala uveljavljati samo enakovredne ukrepe
               nasproti vsaki posamezni sedanji državi članici Evropske unije. No, da je pa priprava
               na učinkovito črpanje sredstev finančnih instrumentov Evropske unije za
               konkretizacijo posameznih nalog pa bistvenega pomena, je pa v tem dokumentu tudi
               mogoče brati.</p>
               <p>Rada bi se še dveh stvari dotaknila. In sicer vseh tistih reči, ki so zvezane z
               izobraževanjem in usposabljanjem, zlasti mladih pa tudi izobraževanjem in
               usposabljanjem kot vseživljenjskim procesom. Zdi se mi, da smo ravno v pospešenem
               prizadevanju sprejemanja bolonjske deklaracije na področju visokega šolstva storili
               kar pomemben korak k vključevanju v evropski visokošolski prostor, pri čemer pa
               seveda moja zaskrbljenost, ali bomo znali zadržati vse tiste prednosti, ki sodijo ali
               pa ki so v nacionalnem visokošolskem sistemu in zdržijo primerjavo z evropskimi
               visokošolskimi sistemi, tako glede kakovosti kot glede standardov znanja, ali bomo to
               znali zadržati ali ne, pa ostaja odprto vprašanje in tukaj nekaj moje skepse vendarle
               ostaja. V okviru kakšnega drugega programa, jaz sem pravzaprav v tem stebru našla
               samo eno področje, ki se mi zdi tako usmerjeno na eno samo leto brez kakršnihkoli
               perspektiv za nadaljevanje. To je področje športa in morebiti bi bilo v okviru
               prizadevanj za zdravo, varno življenje in tudi dolgo življenje temu področju po
               načelu zdrav duh v zdravem telesu vendarle še nameniti kakšno besedo več, kot je je v
               tem programu.</p>
               <p>In naj se zdaj še k zadnjemu poglavju ozrem, ki sem ga hotela omeniti, da ne bi
               paberkovala kar po celem dokumentu. To je področje enakosti in nediskriminacije. Res
               je morebiti mogoče ugotoviti za Slovenijo, da smo dosegli razmeroma kar visok
               standard na tem področju, vsaj kar zakonsko regulativo zadeva, pa vendarle se mi zdi,
               da nismo izključeni ali zavarovani pred takimi rečmi, s kakršnimi se srečuje tudi
               Evropska unija. Zato bi seveda bilo dobro vendarle poudariti, da bitudi poskrbeli za
               čimprejšnje sprejetje tistih smernic, ki so zvezane s prepovedjo uporabe spola kot
               faktorja pri izračunu zavarovalniških premij in izplačil ter pri drugih sorodnih
               finančnih storitvah. Se mi zdi to, da ženske živimo dlje, bi moralo države pač samo
               veseliti, zaradi tega, ker se delež aktivnega prebivalstva zvečuje, ker se ženske
               zdaj tudi po delovni dobi, ki je potrebna za dosego polne pokojnine, približujemo
               moškim in ker pravijo, da bo staranje prebivalstva zvezano tudi s tem, da se bo
               aktivna doba prej zdaljševala kot pa podaljševala, bi potem morala biti Evropska
               unija pač zadovoljna, da smo ženske bolj trdožive in jih to ne bi smelo napeljevati k
               temu, da nam zaračunavajo diskriminatorne določbe pri zavarovalniških premijah.
               Vidim, da sem s tem poskrbela za nasmeške na obrazih poslank in poslancev, to pa tudi
               prispeva k boljšemu zdravju in počutju. Hvala.</p>
            </sp>
            <sp xml:id="SDZ3-Izredna-45-2004-05-12.sp41">

               <speaker>PODPREDSEDNIK VALENTIN POHOREC:</speaker>

               <p>Hvala, kolegica Majda. Jaz bi vas samo obvestil, da danes ni predviden 30-minutni
               odmor ob 13. uri kot običajno, ko glasujemo sproti. V okviru peturne razprave ni
               predvidenega sprotnega glasovanja, ampak šele na koncu točke in boste vmes sami
               poskrbeli za obnovo moči. Zato nadaljujem razpravo. Franci Rokavec ima besedo. Nato
               pa Jelko Kacin. Prosim.</p>
            </sp>
            <sp xml:id="SDZ3-Izredna-45-2004-05-12.sp42">

               <speaker>FRANCI ROKAVEC:</speaker>

               <p>Hvala za besedo. Spoštovani gospod minister, predstavniki vlade, poslanke in
               poslanci! Uvodoma moram dejansko povedati, da je omenjena razprava pozna. Morali bi
               jo opraviti že v sredini meseca aprila. Namreč za nami je že 12 dni v okviru Evropske
               unije. In seveda s tem dokumentom se soočamo že po magičnem 1. maju. Poleg tega pa se
               pridružujem že predhodnikom v razpravi, da je pa sam dokument o prioritetah Slovenije
               na področju Evropske unije in seveda tudi o prednostnih nalogah v letu 2004 bistveno
               presplošen dokument in da bi dejansko pred sabo morali imeti tako imenovani akcijski
               načrt in seveda tudi jasna stališča, ki naj bi jih do pomembnih vprašanj na področju
               Evropske unije tudi zastopala naša država oziroma njeni predstavniki.</p>
               <p>Seveda ti dokumenti, ki pa so pred nami, pa so bistveno bolj splošni in seveda dajejo
               dejansko tudi našim predstavnikom lahko pri zastopanju teh stališč bistveno bolj
               proste roke, glede tudi trenutnih razmer, ki se bodo odvijale v Evropski uniji. Zato
               menim, da je to slabo. Slabo je tudi to, da si predsednik vlade ni vzel toliko časa,
               da bi po svojem uvodnem referatu lahko seveda tudi vsaj prisluhnil stališčem
               poslanskih skupin. Že to bi bil en korak naprej k temu, da se tudi približamo
               standardom, ki dejansko veljajo v Evropski uniji. Namreč kjer dejansko, tako kot je
               bilo že rečeno, tako predsednik komisije kakor tudi premieri v posameznih državah
               bistveno več časa posvetijo za tudi poslušanje poslank in poslancev v parlamentu. In
               tema zastopanj in prednostni cilji naše države v Evropski uniji je tema, ki bi ji
               bilo potrebno posvetiti bistveno več časa.</p>
               <p>Sedaj pa mogoče h konkretnim vprašanjem. O evropski ustavi je bilo že marsikaj govora
               tu v parlamentu, seveda ob samih pogajanjih. Vemo, da so na zadnjem vrhu konec
               lanskega leta ta pogajanja propadla. Se obeta nov poskus v letošnjem juniju, da za
               popravni izpit, da seveda Evropska unija končno dobi tudi evropsko ustavo, kar je
               seveda nujno potrebno. Vendar, ko prebiramo te dokumente, pa se zastavlja drugo
               vprašanje. Predsednik vlade je ob slovesnem vstopu Slovenije v Evropsko unijo v
               Dublinu izjavil, da seveda Slovenija ne potrebuje in ne razmišlja o kakršnemkoli
               referendumu. V tem dokumentu ni nikakršnega govora o vprašanju, kdo bo pri nas
               odločal o tem, ali Slovenija razmišlja ali ne, ampak je predsednik vlade pač to
               mnenje že tudi jasno podal. Pri tem pa se zastavlja resno vprašanje, ali mnoge
               evropske države razmišljajo, da bodo svojim državljankamin državljanom dale to
               možnost, da se izrečejo o evropski ustavi. Seveda bi bilo umestno, da bi takšno
               razpravo odprli tudi v našem političnem prostoru. Namreč, to je zagotovo ena zelo
               zgodovinskih odločitev, ki ni postavljena samo pred države članice Evropske unije,
               temveč bo v marsičem zadevala tudi državljanke in državljane najsibo Evropske unije
               ali pa državljanke in državljane posamezne države. Zato bi bilo gotovo treba tudi v
               tem dokumentu marsikaj povedati.</p>
               <p>Drugo so tudi vprašanja, ki so v tem dokumentu, ki so zelo splošna, od vprašanja
               proračunskega primanjkljaja, kot je bilo že povedano, vprašanja zaposlovanja in
               omejitev zaposlovanj, pretoka delovne sile in lahko bi še naštevali po dolgem in
               počez. Potem, mimogrede, tudi vprašanje kmetijstva, o katerem ni nič povedanega,
               kakšna naj bi bila strategija naše države, za kakšen način plačil se bo zavzemala,
               ali se bo zavzemala za poenostavljeno shemo ali za kombiniran pristop. To odločitev
               bo naša država morala sprejeti najkasneje že v mesecu avgustu,vendar o tem v tem
               dokumentu ni zapisano nič. Verjetno tudi zaradi tega, ker se je mogoče v tem trenutku
               še preobčutljivo izreči o tem vprašanju.</p>
               <p>Naslednje, na kar bi ob tem opozoril, je pa vprašanje nepripravljenosti na dogodek
               vstopa Slovenije v Evropsko unijo in nalog, ki so v zvezi s tem povezane, tudi našega
               parlamenta. Šele na današnji seji bomo razpravljali in odločali o poslovniku, ki bo
               urejal ta vprašanja. Nimamo pa še tudi ne pristojnih odborov, ki bi se dejansko lahko
               na podlagi zakona, ki govori o razmerjih med vlado in parlamentom, vključevali v
               proces, ki je tudi pristojnost parlamenta, o oblikovanju naših stališč do stališč, ki
               jih bo potem predstavljala vlada v institucijah Evropske unije. Namreč, tu menim, da
               to ni dobro, ker ima v tem trenutku vlada povsem odprte roke, lahko počne bistveno
               več, kot če bi bil parlament na to tudi pripravljen.</p>
               <p>Upam, da bo državni zbor čim prej tudi te potrebne naloge opravil in da se bo lahko
               tudi kot zakonodajna veja oblasti v tej državi čim prej v polni meri vključeval v
               oblikovanje stališč, ki so pomembna za našo državo, do vlade oziroma naših
               predstavnikov. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp43">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Rokavec. Jelko Kacin ima besedo za razpravo.</p>
            </sp>
            <sp xml:id="SDZ3-Izredna-45-2004-05-12.sp44">

               <speaker>JELKO KACIN:</speaker>

               <p>Hvala lepa, gospod podpredsednik. Gospod minister, kolegice in kolegi in drugi
               predstavniki vlade! To, kar bom sedaj storil, ni ugovor na razpravo kolega pred
               menoj, ampak vendarle se mi zdi potrebno biti v naših razpravah precizen. Rekel je:
               "Nimamo delovnih teles." Saj ni res. Mi imamo prav vsa delovna telesa. Prav vsa
               delovna telesa imamo. Prosim. Pri nas imamo ednino, dvojino in imamo množino, imamo
               vsa delovna telesa. Dve delovni telesi sta matični za vprašanje evropskih zadev, to
               sta odbor za evropske zadeve in odbor za zunanjo politiko. Kot so vodje poslanskih
               skupin ugotovili, znotraj odbora za zunanjo politiko do konca mandata niso potrebne
               nobene korekcije. Torej gre samo za vprašanje, ali imamo delovno telo, ki se imenuje
               odbor za evropske zadeve. Nimamo ga. Imamo pa do danes ta hip še vedno komisijo za
               evropske zadeve, ki jo vodi opozicija. Po našem notranjem dogovoru bo odbor za
               evropske zadeve vodila vladajoča koalicija, opozicija pa ima podpredsednika. Jaz res
               ne vem, ali bi se rada opozicija znebila odgovornosti in zato žalostno ugotavlja, da
               tega odbora še ni, ampak jaz doslej nisem opazil nobenih napak alipa zaostankov ali
               pa, da bi se nam zgodilo, da bi karkoli izpustili na škodo slovenskih interesov in bi
               rad na tem mestu vendarle rekel, da je komisija za evropske zadeve do sedaj korektno
               opravljala svoje delo. In to, če jih do tega trenutka še nimamo, se mi ne zdi ne
               naglavni greh niti kakršenkoli greh. Je pač priložnost, da stvari uskladimo in takoj,
               ko bo usklajeno, bo takih očitkov manj, zdi pa se mi, da pa potem kdo ne bo ravno
               zadovoljen zaradi predsedovanja oziroma vodenja tega delovnega telesa.</p>
               <p>Drugo, kar se mi zdi pomembno, je očitek, da so ti dokumenti, na eni strani
               deklaracija na drugi strani pa priloga, preveč ohlapni. Rad bi vendarle spomnil, da
               se je ta državni zbor odločil, da bo natančno proučil izkušnje drugih držav in da smo
               pač družnougotovili, da so prehudi okviri ali pa način delovanja, kot ga ima Danska,
               pripeljali državo, vlado in parlament včasih v nemogoč položaj. Zato je zagotovo
               bolje, da imamo bolj fleksibilen pristop in da lastne vlade, s tem pa lastne države,
               v funkciji zakonodajalca v evropskem svetu ne omejimo preveč, kajti to bi vodilo
               lahko tudi v blokado delovanja Evropske unije, znotraj Evropske unije pa predvsem
               evropskega sveta. In to zagotovo ni dobro.</p>
               <p>Bistvo današnje razprave bi moralo biti ne razprava kar tako na splošno, ampak
               ugotoviti, kaj je potrebno storiti, da bi v prehodnem obdobju, in prehodno obdobje je
               od tega trenutka naprej pa do oblikovanja novega državnega zbora, ta državni zbor
               opravljal svojo funkcijo usmerjanja in nadzorovanja vlade v funkciji zakonodajalca
               pri delu evropskega sveta. Samo za to gre in za čisto nič več. Ob našem stalnem
               sprenevedanju in zanikanju, da bomo prav kmalu blokirali ali pa da ne bo več
               priložnosti za plenarno zasedanje državnega zbora, je to optimalna priložnost, da si
               danes povemo, kaj je s tem v zvezi treba povedati na zalogo. Na zalogo pa pomeni od
               trenutka, ki ga štejemo danes z današnjim datumom, pa do državnozborskih volitev in
               od državnozborskih volitev do oblikovanja novega državnega zbora in njegovih delovnih
               teles. Domišljam si, da bo državni zbor naslednjega sklica ustanovljen prej, kot pa
               bo formirana vlada, zato bo tudi sedanja vlada v prehodnem obdobju do oblikovanja
               nove vlade opravljala tekoče posle. In za to gre. Da naredimo učinkovit sistem, po
               katerem bodo točke dnevnega reda, ki bodo na dnevnem redu evropskega sveta v mesecu
               septembru in oktobru, tudi pravočasno obravnavane na pristojnih in zainteresiranih
               delovnih telesih. Če si bomo na tej seji to dopovedali in če bomo to razumeli, potem
               bo splošnih razprav bistveno manj.</p>
               <p>Moja edina zamera je, da do tega trenutka ni bilo kaj dosti dopolnil, amandmajev k
               deklaraciji. Kajti, če ta deklaracija ni celovita, bi jo veljalo dopolniti. Ampak
               razprave so samo generalne. Nič kaj novega ni bilo dodano, razen že napovedanega
               amandmaja, ki smo ga sopodpisali prvopodpisani Dorijan Maršič, ko gre za poglavje
               3.4. pri deklaraciji, ko se dodaja tudi skrb za nadzor širjenja lahkega oziroma
               osebnega orožja, kar bi tudi morala biti ena od skrbi, glede na to, da smo edina
               članica Evropske unije od držav naslednic nekdanje Jugoslavije.</p>
               <p>Ta amandma imamo. Če je še kak amandma, bi bilo dobro, da se ga čimprej predstavi, da
               se razpravlja potem tudi o njem in o njem glasuje. Vse drugo pa se mi zdi bolj nujno
               potrebno zapolnjevanje časa, ki je bil rezerviran za to razpravo.</p>
               <p>Na ta način ne bomo ne ministru, ne vladi, ne državnemu zboru kaj dosti pomagali.
               Imamo še kako uro ali dve časa, da se lahko rodi kakšen amandma. Če kaj takega
               obstoji, bi izkoristil to priložnost in pozval kolegice in kolege, da tak amandma
               spišejo čimprej.</p>
               <p>Hvala lepa, gospod podpredsednik.</p>
            </sp>
            <sp xml:id="SDZ3-Izredna-45-2004-05-12.sp45">

               <speaker>PODPREDSEDNIK VALENTIN POHOREC:</speaker>

               <p>Hvala lepa. K besedi vabim Jožefa Jerovška.</p>
            </sp>
            <sp xml:id="SDZ3-Izredna-45-2004-05-12.sp46">

               <speaker>JOŽEF JEROVŠEK:</speaker>

               <p>Spoštovane kolegice in kolegi, predstavniki vlade. Pred sabo imamo dva dokumenta.
               Deklaracija, ki je na nek način doktrinarni dokument, kako naj se Slovenija obnaša in
               znajde v Evropski uniji, kaj so njene neposredne naloge. In drugi je ta spisek
               prednostnih nalog.</p>
               <p>Jaz mislim, da je tu zajet večji del, vse, kar Slovenija mora storiti, ker so pač to
               delale službe, ki so številčno zasedene, ki so strokovno podkovane in so te dokumente
               tudi pripravile.</p>
               <p>Problem pa se mi zdi v tem trenutku nekje drugje. Problem se mi zdi v tem, ali
               slovenska politika res izžareva s svojimi vsakdanjimi potezami težnjo, da se, kot
               govorite, učinkovito vključi v Evropsko unijo.</p>
               <p>Mimogrede, ta naslov Učinkovit vstop v Evropsko unijo je zlorabljen in se ne bi smel
               pojavljati. Izpolnjevanje polnopravnega članstva bi moral biti naslov, ker to je,
               naslov dokumenta, ki je lani služil kot propagandni dokument koalicije, in na katerem
               se bo gradila volilna kampanja največje stranke in bodo verjetno te zadeve lahko tudi
               na podlagi tega tretji naročniki plačali.</p>
               <p>Vendar ta tako imenovani učinkoviti vstop bi moral biti spremljan v vsakodnevni
               politiki vlade in izvršne oblasti. Tu pa se dogaja nekaj čisto drugega. Kar naprej
               diskutirate o zamenjavi zunanjega ministra. Ja kako lahko sedaj, ko smo polnopravni
               člani, gremo učinkovito v Evropsko unijo, pa ne veste, kdo je zunanji minister? Brez
               kredibilnosti, zdrahe v vodilni koaliciji in tako naprej.</p>
               <p>V drugi polovici leta, to bo pravkar, bo Nizozemska predsedujoča država Evropske
               skupnosti. In tam je izredno pomembno imeti v tistem trenutku izkušenega diplomata,
               sposobnega voditi in koordinirati zadeve. Kadrovska politika vlade na tem področju
               gre popolnoma v drugo smer. Jaz moram reči, da mi je zelo žal, da smo danes na
               hearingu, ob dolžnem spoštovanju do kandidatke, vendar ona za to nima v sebi
               potenciala. Enostavno se s tem ni ukvarjala. Ne obvlada niti politične terminologije.
               In ne more vlada zaradi nagrad hvaležnosti, da je na nekem drugem področju vlado
               obvarovala pač marsičesa, da je izpolnjevala neko nenačelno politiko vlade, na
               gospodarskem področju recimo, kot nagrado takšno lokacijo določiti. Mi bomo
               .../Nerazumljivo./... in nič ne pomagajo naši zelo zajetni dokumenti, če jih potem ne
               bomo sposobni uveljavljati v praksi.</p>
               <p>Cel kup je teh primerov, da se vidi, da področje vstopanja v Evropsko unijo poteka po
               dveh tirnicah. Da delajo službe svoje papirje, da jih še slučajno prinesejo v
               parlament, potem se pa ti papirji aktivirajo, potem pa gre po nekih stihijskih
               tirnicah naprej. In delovanje vlade natem področju je v zadnjem času stihijsko. Moram
               reči, da je stihijsko. In na ta način se jaz bojim, da bomo zelo slabo izkoriščali
               možnosti, ki nam jih daje Evropska unija. Da bomo slabo črpali kohezijske sklade, da
               bomo izgubljali svoj renome in svojo kredibilnost v Evropski uniji. Glejte, druge
               države vstopajo nekoliko drugače. In v tem trenutku bi moralo biti tudi na mizi v teh
               dokumentih, kar pa manjka, kaj bodo neposredne posledice za naša podjetja. Carinske
               zadeve. Vemo, jaz sem že večkrat omenil veliko podjetje Impol iz Slovenske Bistrice,
               ki se zavedajo, da bodo imeli okrog dve milijarde večje carine na račun tega, ker
               Slovenija v fazi približevanja ni bila v stanju ali pa sploh ni priglasila tega
               prehodnega obdobja, kar so storile Madžarska, Poljska in konkurenčne države. Mi smo
               to pustili, nismo se zavedali, vlada pa ne predvideva nič za te gospodarske subjekte,
               da bi to premostila. Naši gospodarski subjekti bodo v bistveno slabši situaciji. To
               govorim s področja aluminijske industrije. Kaj pa živilska industrija, kjer bodo pa
               zelo ostre posledice? In jaz zaradi tega menim, da bi bil zadnji čas, da bi se vlada
               dejansko usedla skupaj, da bi delovala kot vlada, ne pa kot sprti ljudje, ki niso
               sposobni uresničevati slovenskih interesov v Evropski uniji. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp47">

               <speaker>PODPREDSEDNIK VALENTIN POHOREC:</speaker>

               <p>Samo v pojasnilo, spoštovani kolega Jerovšek. Točka dnevnega reda res nosi naslov
               Prioritete Slovenije na področju evropskih zadev v letu 2004 in prednostne naloge za
               delo v svetu Evropske unije v letu 2004, ni naslov Učinkovit vstop Slovenije v
               Evropsko unijo. Bodimo toliko dosledni in tudi v Poročevalcu številka 57 je naslov
               takšen, kot ga ima točka dnevnega reda.</p>
               <p>Tu sem pač popravil navedbo, ki je bila... Izvolite Jožef Jerovšek.</p>
            </sp>
            <sp xml:id="SDZ3-Izredna-45-2004-05-12.sp48">

               <speaker>JOŽEF JEROVŠEK:</speaker>

               <p>Gospod predsedujoči, ne mi meriti časa na naš račun za proceduralno, že teče. Prosim,
               da ustavite, to je kršenje poslovnika. Ne govoriti, tu v Poročevalcu je Učinkovita
               vključitev v EU nadaljevanje poglavja 3.1. in ne govoriti, da to ni. To je isti
               naslov, kot je bil naslov nekega propagandnega materiala v lanskem letu za
               konsolidacijo vladajoče koalicije. In to je več kot očitno. Mi rabimo sedaj, ne
               učinkovit vstop, ampak učinkovito polnopravno članstvo izvajati. Gospod
               podpredsedujoči, zopet ste kršili poslovnik, da se skušate vmešavati v mojo
               diskusijo, ki jo imam. Samo o tem sem govoril, kaj pišejo dokumenti o prioritetah in
               prednostnih nalogah, pa me komentirate. Prosim, da s kršitvami poslovnika prenehate.
               Hvala lepa.</p>
            </sp>
            <sp xml:id="SDZ3-Izredna-45-2004-05-12.sp49">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Majda Širca ima besedo.</p>
            </sp>
            <sp xml:id="SDZ3-Izredna-45-2004-05-12.sp50">

               <speaker>MAJDA ŠIRCA:</speaker>

               <p>Hvala lepa. Deklaracija o stališčih Republike Slovenije za začetek delovanja v
               institucijah Evropskega parlamenta oziroma Evropske unije presega leto 2004. To je
               nedvomno.</p>
               <p>Tudi usmeritve prednostnih nalog za delo v svetu Evropske unije segajo čez leto 2004.
               Pa ne le zaradi tega, ker bo v tem letu delovanje institucij evropskega značaja, tako
               komisije kot tudi parlamenta, zaradi volitev, zaradi vzpostavitve novega parlamenta
               oziroma zaradi imenovanja nove komisije na nek način upočasnjeno oziroma celo
               okrnjeno, temveč tudi zato, ker gre enostavno za dolgoročne cilje, ki se raztezajo na
               daljši rok,kot je seveda zgolj to leto, ki nam je preostalo. Slovenija ima sprejete
               dokumente, ki imajo dolgoročno vizijo. Kdor je natančno prebiral prednostne
               usmeritve, lahko to preveri na številnih dokumentih, ki segajo mnogo dlje tudi
               nekateri, kot je leto 2006.To navajam zgolj zaradi tega, ker je bilo danes večkrat
               rečeno, sploh pa v nastopu gospoda Brejca, da ne gre za konkretne rešitve, ampak gre
               za neke splošne pavšalna ugotovitve, ki ne dajejo dovolj osnov za razreševanje
               aktualnih dejanskih in konkretnih vprašanj.</p>
               <p>Naj navedem le nekatere. Imamo recimo program ukrepov za spodbujanje podjetništva in
               konkurenčnosti za obdobje 2002-2006. Imamo različne zakonske strategije, recimo tudi
               nacionalni program za področja trga delovne sile in zaposlovanja do leta 2006. Imamo
               resolucijo, desetino oziroma delček, ki jih naštejem. Imamo resolucijo o nacionalnem
               programu na področju drog 2003 do 2008, recimo v nasprotju, ko se v Evropski uniji ta
               trenutek šele pristopa k izoblikovanju strateškega dokumenta na evropski ravni in
               akcijskega načrta, ki zajema leto 2005 do 2007, ali pa evropsko strategijo o drogah,
               ki naj bi segala do leta 2010. Skratka v tem smislu je seveda nemogoče reči, da gre
               za dokument, ki se bo izvajal dobre pol leta, ampak zajema in usmerja delovanje
               verjetno tudi še naprej.</p>
               <p>Stališčem ni kaj oporekati, saj sledijo doslednim dogovorom in tudi vsem dosedanjem
               zavezam in usklajevanjem, ki so se dogajala na relaciji Evropska unija - Slovenija na
               vseh institucionalnih nivojih. Hkrati pa se vpenjajo, predvsem v prednostne naloge
               tudi vsa odprta vprašanja, ki so odprta na evropski ravni. Poglejte, prosim, kdor je
               prišel do dokumenta prednostnih nalog do konca, se pravi do 62. strani, lahko vidi,
               da imamo ne samo seznam političnih prioritet, zakonodajnih in nezakonodajnih
               predlogov Evropske unije za leto 2004, ampak imamo tudi seznam tistih zakonodajnih in
               nezakonodajnih predlogov, ki bi jih Evropska komisija lahko morebiti predlagala v
               letu 2004. Tukaj jih je za šest tipkanih strani v tisku, ki ga niti brati ni mogoče.
               Toliko je tega materiala, ki pušča še odprta vprašanja in nemogoče je, da bi tak
               dokument lahko bil tak, kot bi ga želel morebiti gospod Brejc, ki bi rad konkretne
               odgovore na vsa konkretna vprašanja, ki se njemu zdijo aktualna. Ali je tak dokument,
               ki ima pomembno prilogo zraven, taka deklaracija, s tako obsežno prilogo zraven
               dovolj operativna, seveda zame ni vprašanje, kajti vprašanje je, koliko narava takega
               dokumenta lahko prenese večjo širino. V tem smislu mislim, da je bila tudi danes med
               tistimi, ki ste se izrekali o temu dokumentu, prisotna ena določena površnost v
               branju, kajti prednostne naloge Slovenije so tako konkretne na določenih nivojih, da
               nam celo imenuje urade, če dam primer, recimo, rešitve prednostnih nalog na področju
               varstvapotrošnikov kot en vzorčni primer, ki govori o tem, da moramo ustanoviti
               določeni urad do konca leta itn.</p>
               <p>Programi na področju izobraževanja so izjemno konkretni. Da ne omenjam tistih, ki so
               navedeni na področje kulture, s tem, da moram priznati, da me veseli, da to področje
               na področju kulture se ne širi z morebitnimi deklaracijami ali direktivami, kajti
               vemo, da je to eno redkih področij, ki ga Evropska unija pušča odprtega posameznim
               nacionalnim ureditvam prav zaradi tega, ker ga razume kot prostor razlik, pomemben
               prostor uveljavljanja razlik in svobode. Navaja pa tiste programe, ki se bodo v
               prihodnosti, in to ne samo v letu 2004, v letu 2004 se bodo začela odpirati ta
               vprašanja, spremenili. Skratka, kateri programi, ki so sedaj osnova tudi za Slovenijo
               za črpanje sredstev, se bodo nadomestili. Tako, na primer, bomo izgubili - naj bi
               bili ob program - Media Plus in Media Training, zato da bi dobili nove programe, ki
               naj bi dosedanje nadomestili. Se mi pa zdi na tem področju, kar bi rada izpostavila,
               zelo pomembno, da se Evropska unija začenja srečevati z vprašanjem ščitenja
               kinematografske dediščine in z oblikovanjem konvencije o tem vprašanju, kajti prav v
               tem parlamentu smo odpirali to vprašanje kot tisto nujno, ki ga prinaša razvoj in
               tudi starost najmlajše umetniške prakse filma, ki potrebuje že zaščito. In ta
               parlament, ko smo sprejemali nacionalni program za kulturo, je sicer sprejel
               dopolnitve, ki so prihajale iz poslanskih vrst, bojim pa se, da bo prav Evropa vladi
               sedaj predpisala, da je bila ta naša pripomba smiselna.</p>
               <p>Naj zaključim s sklepno mislijo, o kateri danes tu ni bilo govora. Po 1. maju
               sooblikujemo skupno evropsko politiko. In všeč mi je, da so se naši računalniki 2.
               maja napolnili z nekaterimi pozivi in opozorili običajnih državljanov, ki se v tem
               trenutku že počutijo poklicani za to, da opozarjajo na tiste spremembe, ki se
               dogajajo v pogovorih v Bruslju, pravzaprav še preden se zgodijo. Naj omenim nek
               konkreten primer, gre za predlog direktive evropskega parlamenta in sveta o
               patentibilnosti računalniško izvedenih izumov, ki se ta trenutek usklajuje in kjer se
               državljanke in državljani Slovenije bojijo rešitev, ki naj bi nastale na tem
               področju, in pozivajo vladajoče oziroma tiste, ki bodo ta vprašanja usklajevali. Ta
               zavest, da dogovarjanje ne poteka več samo na nivoju Šubičeve oziroma Gregorčičeve,
               mi je všeč in mislim, da bo to za politično kulturo slovenskega prostora zelo
               pomembno dogajanje vnaprej, tudi za kulturo dogovora. Hkrati bi pa ob tem opozorila,
               da bo pri tem toliko bolj pomembna informacija, ki bo prihajala s strani pogajalcev
               oziroma tistih, ki bodo v institucijah Evropske unije zastopali slovenske interese,
               da ne bi prihajalo do nesporazumov, kot recimo pri pripravljanju te direktive oziroma
               tudi notranjega dialoga.</p>
               <p>Ko govorimo o sooblikovanju skupne evropske politike, je pomembno poudariti še eno
               dejstvo, na kakšen način bo Slovenija zastopala svoje oziroma tudi širše evropske
               interese. To ne more biti zapisano v deklaraciji, seveda to ni predmet, se mi pa zdi
               pomembno povedati na tem mestu, da je moč uveljavitve zelo povezana s kredibilnostjo
               tistega, ki jo izreka. Skratka, kakšno moč bodo imeli posamezniki, koliko bodo
               analitično pristopili, koliko bodo kredibilno pristopili, kakšno moč argumentov bodo
               imeli in moč lobiranja v Evropski uniji. Kajti le na ta način bo ustrezna stopnja
               zaupanosti in seveda tudi spoštovanja države.</p>
               <p>Naj zaključim z mislijo, da vendarle ob tej širitvi je potrebno mogoče v Evropi pri
               uveljavljanju naših stališč pristopiti tudi na način, ki bo zanikal tisto, kar vsaj
               mene osebno pri površnih in zelo pavšalnih ugotovitvah naših sogovornikov v Evropi
               sedaj moti, in sicer njihovo latentno poistovetenje in dojemanje, da se je pri
               deseterici, pri paketu desetih držav zgodila pridružitev držav, ki prihajajo iz
               vzhodne Evrope, in držav, ki prihajajo iz totalitarizma. Potrebno bo povedati bolj
               naglas, da Slovenija je in pripada srednji Evropi in da je termin totalitarizma, ki
               mogoče je blizu tudi kakšnemu od naših zastopnikov v Evropski uniji, nepravičen
               nadomestek za izraz socializem, ki pa mogoče bi moral v marsičem biti, ko se govori o
               izvajanju socialne politike v Evropski uniji, lahko tudi učna ura. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp51">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Dr. Jožef Bernik ima besedo. Prosim. Mikrofon, dr. Bernik.</p>
            </sp>
            <sp xml:id="SDZ3-Izredna-45-2004-05-12.sp52">

               <speaker>DR. JOŽEF BERNIK:</speaker>

               <p>Ali moram še enkrat začeti? Hvala lepa, gospod predsedujoči, dame in gospodje! Vesel
               sem, da lahko govorim kot član državnega zbora, ki je sedaj skupaj z našo državo v
               Evropski uniji. Zato bi hotel govoriti o neki stvari, ki ni v tem programu dela,
               vendar bi spadala tja. Pluralizem v praksi, v politiki, v kulturi, javnem življenju
               itd. je stvar, ki bi se morala prepletati skozi ta program, pa se ne. Poročilo o
               prioritetah Slovenije je seveda obsežno in tudi deklaracije o slovenskem delu, vendar
               ne dovolj razumljivo oziroma ne dovolj obsežno in dovolj razumljivo. Ne pokriva
               namreč nekaterih izredno pomembnih zadev, prioritet, kot so recimo stanje človekovih
               pravic pri nas in delovanje civilne družbe. Gospod predsednik, da ne boste rekli, da
               se ne držim teksta, naj vas opozorim, da na strani 11 so človekove pravice omenjene
               itd., in sicer pravi, da človekove pravice, človekova varnost so vedno bolj vidne,
               trdne in trajne prioritete slovenske načelne zunanje politike. Rad bi vedel, kaj je
               ta načelna zunanja politika in tudi, kako se to izvaja.</p>
               <p>Po mojem se človekove pravice pri nas kršijo vsak dan. Naj omenim samo tole iz tega
               državnega zbora, recimo arbitrarno omejevanje časa za razprave opoziciji. Kaj je to,
               če ne kršenje naših pravic? Poglejte, obtožbe, ki smo jih imeli tukaj na državnem
               zboru o korupciji, o konfliktih interesov in tako dalje, je bilo sprejeto kot
               ščuvanje proti uspešnim gospodarskih družbam. Če državljan tukaj noter ne prinese res
               "korpus delikti" za vsako stvar, kar pa je nemogoče, ne policija, ne tožilstvo, nihče
               drug se ne zmeni za te stvari, čeprav bi lahko, sodeč po vseh indicih, to se pravi
               nenormalnih finančnih transakcijah in tako dalje in tako dalje, bi morala policija in
               državno tožilstvo začetidelati. Njihov izgovor je: "Delamo po zakonih". Vtis pa
               človek dobi pri vsem tem, da se državni uradniki skrivajo za temi zakoni in jih tudi
               predlagajo, da lahko rečejo, da so pokriti. To gotovo ni evropsko in dober primer je
               pa naša bivša državna tožilka</p>
               <p>Potem drugič, imamo polno ideološkega terorizma, o katerem sem tukaj že govoril, to
               je vladno forsiranje naši družbi iz dneva v dan, o svoji zavezanosti pridobitvam
               komunistične revolucije med vojno in okupacijo. To je stalno na dnevnem redu in nihče
               ne more narediti nič proti temu. To je kršitev naših človeških pravic in to postaja
               vedno bolj resno in opresivno. To je moralna tiranija, je obscena in kršenje najbolj
               demokratičnih pravic državljanov.</p>
               <p>Vlada je zakon o vojnih grobiščih računala, da bo ta nečastna manipulacija mrtvih za
               svoje politične namene prispevala k spravi in ne vem česa še, je pa obratno se
               zgodilo. In s to sramotno prtljago nas je vlada popeljala v Evropsko unijo. In tako
               čestitam Tonetu in čestitam tudi Romanu za tak uspeh. Vlada bi morala z ustanovitvijo
               neodvisne komisije za zgodovinska dejstva v letih 1945 in 1946, pardon 1941 in 1946,
               to bi vodilo do končne sprave in tudi bližje prišlo zgodovinski resnici. Vsaka zdrava
               politika mora temeljiti na moralnih osnovah. Kaj nam pomaga če pripravimo še tako
               dobro poročilo, nek načrt, kako bomo delovali kot Evropa, kot država v Evropski
               uniji, če pa te prioritete stojijo na povsem gnilih nogah prioritet revolucije,
               kršitvah najbolj osnovnih vrednosti, zapisanih v razum in srce vsakega človeka.</p>
               <p>O moralnih osnovah, stanju človekovih pravic in delovanju civilne družbe naše države
               pa v poročilu resnično ni nobenega prostora. No, dame in gospodje, na tem temelju se
               naša hiša v Evropski uniji ne bo mogla zgraditi tako, kot bi bilo treba. Za ljudi na
               vladi, ki so poročilo napisali, so to samo besede, za vse ostalo bomo pa odvisni od
               drugih članov Evropske unije, da nas porinejo v pravo smer, dokler se nas ne bodo
               naveličali. To poročilo je pomanjkljivo in bi človek želel, da se ga dopolni.
               Hvala.</p>
            </sp>
            <sp xml:id="SDZ3-Izredna-45-2004-05-12.sp53">

               <speaker>PODPREDSEDNIK VALENTIN POHOREC:</speaker>

               <p>Hvala. France Cukjati ima besedo za razpravo.</p>
            </sp>
            <sp xml:id="SDZ3-Izredna-45-2004-05-12.sp54">

               <speaker>FRANCE CUKJATI:</speaker>

               <p>Hvala za besedo. Seveda prijavil sem 10 minut. LDS, Združena lista in DeSUS sta mi na
               kolegiju odobrili očitno 3 minute. Koliko bom lahko povedal v teh darovanih 3
               minutah, je drugo vprašanje. Vsekakor bi rad glede programa, ki je tukaj, omenil samo
               poglavje zdravstvo. In sicer tako kot v drugih poglavjih je tudi tukaj kar nekaj
               lepih besed, da bomo sprejeli pravilnik mednarodne zdravstvene organizacije, da bomo
               načrtovali v skladu z usmeritvami in tako dalje. Zelo lepo. Tudi jaz si želim, da bi
               ta država postala bolj evropska, da bi sprejela usmeritve in pa principe, ki veljajo
               v Evropi, in da bi naše gospodarstvo postalo bolj pregledno, da bi bilo manj
               korupcije, da bi bilo več poslovne etike, da bi na tak način tudi naše plače postale
               bolj evropske in tako sramotno minimalne, kot so na nekaterih delovnih mestih.</p>
               <p>Kako, kaj mi res naredimo s temi obljubami, ki so tudi tukaj notri zelo bogate, in
               kako resnično upoštevamo evropske usmeritve, naj navedem samo primer. Mi smo pred
               borimi nekaj meseci sprejeli nacionalni program o drogah, kjer smo ukinili
               medresorsko agencijo oziroma urad za droge, vladni urad za droge, ki je zelo uspešno
               deloval nekaj let, in vso problematiko prenesli v neko pisarno ministrstva za
               zdravje. Bi pa morali imeti tak urad, vladni urad, samostojni, medresorski, ki
               povezuje tako zdravstvo kot organe pregona, saj gre tudi za prekupčevanje z drogami,
               gre za kriminal velikih razsežnosti, gre za pranje denarja pri drogah, gre tudi za
               trgovino z belim blagom in podobno. Zaradi tega mora biti medresorski urad, ki je
               samostojen v svojem dejanju in je pod neposrednim delovanjem predsednika vlade. Tak
               urad je bil ustanovljen v skladu z konvencijo Združenih narodov iz leta 1961, v
               skladu s konvencijo Združenih narodov leta 1971, v skladu s konvencijo Združenih
               narodov iz leta 1988, v skladu s programom Združenih narodov, ki je bil sprejet pred
               nekaj leti na Dunaju in v skladu s strategijo Evropske unije, ki je bila leta 2000
               sprejeta in je neposredno rekla, da vse države morajo vzpostaviti nacionalne
               koordinacijske mehanizme in imenovati nacionalne koordinatorje, ki so samostojni, ki
               so pod neposrednim vplivom vlade in podobno. Mi smo naredili v tem mandatu ravno
               nasprotno. Naštel bi vam še nekaj s področja zdravstva, ki ga nekoliko bolje poznam,
               še vrsto teh stvari, kaj smo naredili v tem mandatu, kako smo stvari usklajevali, pod
               narekovaji, "usklajevali" z usmeritvami Evropske unije /opozorilni znak za konec/,
               tako da je pravzaprav smešno, kako lepo tu govorimo, kaj vse bomo naredili za
               uskladitev z Evropo, s čimer bi resnično lahko, če bi resno mislili, tudi našo deželo
               poevropili v standardu, v načinu dela, v odnosih in seveda tudi v plačah.</p>
               <p>Zahvaljujem se za 25 sekund, ki ste mi jih sedaj več dodelili, kot ste mi prej črtali
               na kolegiju. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp55">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Cukjati. Janez Podobnik ima besedo.</p>
            </sp>
            <sp xml:id="SDZ3-Izredna-45-2004-05-12.sp56">

               <speaker>JANEZ PODOBNIK:</speaker>

               <p>Hvala, podpredsednik. Kolegice in kolegi! Na kratko bi se rad dotaknil samo nekaterih
               področij, ki so zapisana v deklaraciji oziroma tudi v dodatnem tekstu, ki je
               priloga.</p>
               <p>Prvo področje, ki se mi zdi zelo pomembno, je izobraževanje, usposabljanje in
               mladina. Med prednostnimi nalogami Slovenije je omenjen - in to podpiram - sprejem
               nove generacije programov skupnosti po letu 2006. In kot država podpiramo predlog o
               preoblikovanju dveh programov Socrates in Leonardo da Vinci v integrirani program o
               vseživljenjskem učenju in ohranitev posebnega programa mladih, za ciljno skupino
               mladih. To usmeritev podpiram. V sami deklaraciji je tudi zapisano, da se bomo ob
               načelni podpori ciljev lizbonske strategije kot država usmerili v pospeševanje
               naložbv izobraževanje. To je v povezavi z ugotovitvijo, ki je zapisana v dokumentu,
               "cilje novih programov pa bo mogoče uresničiti le ob bistvenem povečanju sredstev za
               to področje." To se pravi, področje mladih oziroma izobraževanja bo potrebovalo več
               sredstev</p>
               <p>Drugo področje, ki je tudi zelo pomembno, je področje kulture in športa. Kolegica
               Majda Širca je o tem že nekaj govorila, je že komentirala in tudi podprla. Ko govori
               o prednostnih nalogah Slovenije, omenja, da bo Slovenija v kontekstu evropske
               kulturne raznolikosti podpirala dialog, izmenjavo med državljani držav članic in
               državljani tretjih držav, promocijo vzajemnega razumevanja in evropsko identiteto kot
               dopolnilo k aktivnostim držav članic pri promociji kulturne raznolikosti. Tako
               usmeritev podpiram. Bi pa ta segment zaslužil tudi stavek, ki bi se glasil, da bo
               Slovenija kot prednostno nalogo ohranila neko najbolj razumljivo usmeritev, da bo na
               vseh nivojih v okviru Evropske unije podpirala pomen uporabe slovenskega jezika kot
               enega uradnih jezikov Evropske unije. Take zaveze v tem dokumentu, ki je deklaracija
               državnega zbora, nisem zasledil; morda pa sem površno bral.</p>
               <p>Rad bi se dotaknil še področja, ki sem ga že prej v imenu poslanske skupine omenil.
               To pa so prednostne naloge Slovenije na področju kohezijske politike. Zelo konkretno
               področje. Tako pravimo: "Učinkovito črpanje dodeljenih sredstev iz strukturnih
               skladov in kohezijskega sklada vključuje predvsem čimprejšnjo izvedbo razpisov,
               pripravo zadostnega števila kvalitetnih projektov s strani nevladnih partnerjev ter
               posledično čimprejšnji začetek izvajanja projektov." Vključuje torej čimprejšnjo
               izvedbo razpisov. Tu bi bil rad zelo konkreten. V teh dneh poteka javni razpis za
               pridobitev sredstev evropskega sklada za regionalni razvoj, ukrep 1 skozi 2, to je
               spodbujanje razvoja političnih destinacij. In v naši usmeritvi pravimo, da bomo
               podpirali pripravo zadostnega števila kvalitetnih projektov in čim prejšnji začetek
               izvajanja projektov. Ampak zelo pomemben je torej razpis.</p>
               <p>Dovolite, da sem zelo konkreten. Ta razpis za pridobitev sredstev evropskega sklada
               za regionalni razvoj so številni subjekti na področju turizma pričakovali z velikim
               zanimanjem. In ta razpis je tudi določil, je definiral območje, širše območje
               Julijskih Alp. Kot širše območje Julijskih Alp so bila navedena območja, ki ga
               pokrivajo občine Bled, Bohinj, Bovec, Jesenice, Kobarid, Kranjska Gora, Radovljica,
               Tolmin in Žirovnica. Nekatere druge občine, ki so bile vedno tudi na podlagi uradnih
               gradiv določene kot širše območje Julijskih Alp, če omenim Železnike, Cerkno ali pa
               Idrija, jih v tem razpisu ni. Ko smo pogledali dokument urada za prostorsko
               planiranje Republike Slovenije, smo našli zemljevid karte slovenskih občin v območju
               alpske konvencije. Tam, na tej karti, ki je uraden dokument, pa so bile tudi te
               občine, ki sem jih pravkar omenil, in žal jih v razpisu ni. Kaj sedaj storiti? Gre za
               nekatera tista območja, nekatere občine, ki so pričakovale ta razpis. Bile so zelo
               aktivne na področju atraktivnosti turističnih destinacij. Če omenim zelo konkretno
               smučarski center Cerkno, na leto je med 100 tisoč in 120 tisoč prodanih kart, obisk
               bolnice Franja, mestni muzej Idrija, rudnik živega srebra, Antonijev rov. Ali pa
               morda geografski podatek, da je kot alpsko podnebje in v smislu planinskih vzponov
               vedno omenjen vzpon na Porezen. To je visok hrib v občini Cerkno. Torej kaj storiti,
               če ti vladni resor, ko ti naredi razpis, kajti zapisali smo v dokument, čim prejšnjo
               izvedbo razpisov, pripravo zadostnega števila kvalitetnih projektov in čim prejšnji
               začetek izvajanja projektov. Kaj storiti, če se ti na takem razpisu zgodi neverjetna
               pomanjkljivost in napaka, da se arbitratno nekaj občin ne definira kot širše območje
               Julijski Alp. Po mojem mnenju se je zgodila velika strokovna napaka tistih, ki so tak
               razpis predlagali. Zelo so prizadeli turistično gospodarstvo s teh področij. Jaz tudi
               pričakujem, da se bo ta napaka v okviru formalnih možnosti čim prej popravila. Hvala
               lepa.</p>
            </sp>
            <sp xml:id="SDZ3-Izredna-45-2004-05-12.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim... Gospoda Kopušarja ni. Brenčiča ni. Gospod Zlobec,
               izvolite.</p>
            </sp>
            <sp xml:id="SDZ3-Izredna-45-2004-05-12.sp58">

               <speaker>JAŠA ZLOBEC LUKIČ:</speaker>

               <p>Hvala lepa za besedo. Nekaj besed bom spregovoril o varnostni in obrambni
               politiki.</p>
               <p>Pred petimi leti je Evropska unija rekla, zdaj bomo pa zagotovo tudi mi "player" v
               tej zgodbi. In ni bila "player". Potem se je zgodilo Kosovo, kjer bi bila popolna
               katastrofa, če ne bi Američani prišli na pomoč Evropi. Francozi in Nizozemci,
               Italijani, vsi so bili popolnoma nemočni. Ko se je zgodil Irak, niti Francozi niti
               Nemci niso šli v Irak, Španci so odšli domov. In ta Evropa, ki ne zmore sama sebe
               braniti, ki je vojaški pritlikavec, ta Evropa je polna velikih besed, na njenem čelu
               je pa stari novi visoki predstavnik Evropske unije za zunanjo in varnostno politiko.
               Dokler bomo imeli take ljudi, kot je Javier Solana, v Evropi res ni kakšne
               nevarnosti, da bi prišlo do učinkovite evropske obrambne in varnostne politike.
               Hvala.</p>
            </sp>
            <sp xml:id="SDZ3-Izredna-45-2004-05-12.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Tistih, ki so še prijavljeni k besedi, ni v dvorani. Zato sprašujem
               predstavnika vlade, ali bi želel besedo? Gospod minister, bi želeli besedo? K besedi
               vabim ministra brez resorja, pristojnega za evropske zadeve, mag. Milana Cvikla.
               Izvolite.</p>
            </sp>
            <sp xml:id="SDZ3-Izredna-45-2004-05-12.sp60">

               <speaker>MAG. MILAN M. CVIKL:</speaker>

               <p>Hvala lepa. Komentiral bi nekaj navedb poslank in poslancev.</p>
               <p>Uvodoma bi rad rekel, da je predvsem dokument "Prednostne naloge" dejansko treba
               razumeti kot vodilo k delovanju zastopnikov oziroma pooblaščencev Republike Slovenije
               v okviru organov Evropske unije. Zato ta dokument, čeprav ima čez 60 strani in vrsto
               prilog, ne more že pomeniti tudi dokumenta, ki bi vsa stališča podrobneje
               opredeljeval ali da bi v dokumentih natančno zapisali, na kakšen način bodo posamezne
               prednostne naloge tudi implementirane. Namen dokumenta je predvsem seznaniti z
               osnutki teh zakonodajnih in drugih aktov, ki jih obravnava Svet Evropske unije, zato
               je na začetku vsakega posameznega poglavja najprej zapisano, ne vem, dam primer,
               "enakost in nediskriminacija", kako na to gleda Evropska unija in potem kakšno bi
               bilo znotraj teh osnovnih predlogov Evropske unije, komisije Evropske unije, osnovno,
               začetno stališče Republike Slovenije. V skladu z zakonom o sodelovanju med vlado in
               državnim zborom se bo pred odločanjem o posameznih vprašanjih na pristojnih organih
               Sveta Evropske unije oblikovalo ustrezno stališče v vladi oziroma v državnem zboru. V
               tem smislu je namen tega drugega dokumenta prednostne naloge predvsem pripraviti
               Slovenijo na učinkovito delo v svetu Evropske unije.</p>
               <p>V tej zvezi bi potem komentiral še nekaj konkretnih vprašanj, ki so bila podana s
               strani posameznih poslancev, kjer bi najprej odgovoril na vprašanja, povezana s
               prilagoditvenim protokol k trgovinskim sporazumom, v tem se stvari izvajajo in na ta
               način se skuša maksimalno, bi rekel, zmanjšati negativni učinek iz dejstva, da seveda
               s tem, ko smo vstopili v carinsko unijo z EU 25-članicami, ne moremo biti hkrati v
               carinski uniji z nekaterimi drugimi državami, s katerimi smo prej to imeli. Želimo pa
               seveda s prilagoditvenimi protokoli in podpiranjem vstopa teh držav v status
               kandidatk čim prej zmanjšati te potencialne negativne učinke.</p>
               <p>Prav tako bi rad komentiral nekaj vprašanj, povezanih s pripravami vlade na črpanje
               strukturnih skladov. V tej zvezi velja poudariti, da je vlada v skladu s programom
               konec decembra oziroma 11. decembra 2003 potrdila enotni programski dokument za
               obdobje 2004, 2006, da je nadzorni odbor za izvajanje enotnega programskega
               dokumenta, v njem se zapišejo glavne vsebinske aktivnosti na področju strukturnih
               politik, tudi oblikoval ustrezna dopolnila in izvedbeno strukturo ukrepov in da je
               potem vlada na svojih sejah 18. marca in 29. aprila 2004 sprejela ustrezne uredbe o
               izvajanju porabe sredstev strukturne politike in so v tej zvezi tudi bili oziroma so
               začeti sami postopki razpisov</p>
               <p>V tej zvezi velja na primer tudi komentirati, da nekateri s strani posameznih
               poslancev omenjeni projekti, kot je na primer drugi tir Divača-Koper, da ni znano,
               kje so, naj poudarim, da ti projekti so že v sedanji finančni perspektivi in je
               predvideno v določeni meri črpanje sredstev iz kohezijskih skladov. Tako predsednik
               vlade kot jaz sem v uvodu seveda povedal, da je izredno pomembno, da v letošnjem letu
               in v naslednjih letih pred samo novo finančno perspektivo izboljšamo učinkovitost
               državne administracije in vseh pripravljalcev projektov k čim večji usposobljenosti
               za črpanje teh sredstev. Znotraj tega velja poudariti, da je Slovenija od leta 1992
               črpala več kot 120 milijard sredstev v različnih oblikah Phare programov
               predstrukturnih instrumentov in je to seveda za nas osnovno potrdilo, da bomo lahko,
               če se bo to delo nadaljevalo, kot je začrtano, kot je v ustreznih uredbah, bomo, tudi
               v sedanji finančni perspektivi in novi finančni perspektivi sposobni črpati ustrezen
               obseg sredstev.</p>
               <p>Bilo je omenjenih nekaj vprašanj, povezanih z zgodbo o azilih. O tem smo sicer že
               govorili na sami komisiji za evropske zadeve. Tukaj je Slovenija pripravljena, da
               takoj, ko bo sprejeta direktiva o minimalnih standardih, glede te direktive pa je
               bilo 29. aprila letošnjega leta doseženo na svetu za pravosodje in notranje zadeve
               Evropske unije politično soglasje o splošnem pristopu, potem ko bo ta dokument
               sprejet, najprej seveda predložen evropskemu parlamentu in potem sprejet, predvideno
               pa je sprejetje v Evropskem parlamentu proti koncu letošnjega leta, potem seveda bomo
               lahko predlagali ustrezno dopolnitev zakona o azilu v Sloveniji.</p>
               <p>Rad bi tudi komentiral nekatere izjave poslancev, da je Nizozemska dala veto na
               predlog osnutka proračuna. To ni res. Nobena država članica ni dala veta na predlog
               osnutka proračuna 11. maja, temveč se ugotavlja, da se postopek sprejemanja proračuna
               nadaljuje nemoteno. Je pa seveda pomembno, da je predlog osnutka proračuna za leto
               2005 takšen, kot je vsebinsko bilo tudi dogovorjeno, vsajkar se tiče odnosa oziroma
               Slovenije že v sami pristopni pogodbi, da se seveda predvideva ustrezen porast
               izplačil, tako z naslova širitve, predviden porast izplačil 3,8 milijarde evrov,
               reforme skupne kmetijske politike in učinkovitejšega izvajanja projektov v okviru
               strukturnih skladov, kar vse omogoča, da to, kar smo se izpogajali, Slovenija se je
               izpogajala, da bo na pogodbenih elementih neto prejemnica sredstev. Vse to tudi v
               sedanjih finančni perspektivi, se pravi tudi proračuna 2005/2006 dejansko
               realizira.</p>
               <p>Jaz bi rad komentiral še to, da s strani vlade pozitivno ocenjujemo da, kot je bilo
               mogoče oceniti, poslanske skupine podpirajo oba dokumenta. Nas seveda veseli, da
               pripombe in sugestije na ta dva dokumenta so pri posameznih razpravljavcih šle
               izredno podrobno, vendar bi radi poudarili - recimo en primer je na strani 9 tega
               dokumenta - komentiran zapis, da seveda Slovenija je zapisala, na strani 9, bom
               citiral: "Da bo vsekakor zanimiv razplet glede pakta stabilnosti, zlasti z vidika
               nadaljnjega uresničevanja pakta stabilnosti." Moram povedati, da stran a govori o
               tem, kakšna so razmišljanja v okviru Evropske unije. Potem pa, ko so v nadaljevanju
               na strani 10 predstavljene prednostne naloge Slovenije glede pakta stabilnosti, pa je
               jasno zapisano, da Slovenija pri svoji makroekonomski politikah že upošteva usmeritve
               makroekonomske politike Evropske unije in izpolnjuje zahteve v zvezi z nadzorom nad
               javnimi financami in da slovenska fiskalna politika sledi določilom pakta stabilnosti
               in rasti. V tem smislu seveda je to pričakovano stališče Slovenije tudi ustrezno v
               dokumentu zapisano, jasno pa je, da to velja zapisati, ko opisujemo stanje v Evropski
               uniji, da bo vprašanje rezultata obravnave na Evropskem sodišču tudi imelo pomemben
               vpliv na nadaljnje uresničevanje pakta stabilnosti in rasti v Sloveniji.</p>
               <p>Kot je nekaj poslancev dejalo, gre dejansko za novo obdobje v uveljavljanju ali pa
               iskanju notranjih kompromisov, predvsem za iskanje soglasij v okviru EU, zato menimo,
               da oba dokumenta pravzaprav dajeta to možnost.</p>
               <p>Jaz bi potem še komentiral nekaj manjših stališč poslancev, recimo na primer,
               "schengenski vir". Schengenski vir je v obstoječi finančni perspektivi ravno zaradi
               Slovenije. In seveda mi pričakujemo, da bo skozi postopek usklajevanja za novo
               finančno perspektivo schengenski vir oziroma oblika financiranja skupne zunanje meje
               postala pomembna prioriteta Evropske unije.</p>
               <p>Če sklenem, dokumenti, ki so pred nami oziroma dokumenti, ki jih boste danes
               sprejemali, omogočajo, da bo vlada in zastopniki vlade, stalno predstavništvo
               Republike Slovenije v Bruslju lahko zastopalo ustrezna stališča, hkrati pa predvsem
               zaradi svoje vsebine pripravljanja posameznih direktiv pomembno določajo, kako bo v
               naslednjih letih, predvsem v naslednjih proračunskih letih pravzaprav potrebno
               prilagoditi notranje prioritete v okviru proračunov, da bi v čim večji meri lahko
               učinkovito črpali sredstva Evropske unije. Mogoče smo v preteklosti imeli dva ključna
               procesa. En proces je bil proces osamosvajanja, drugi je bil proces prilagajanja
               Evropski uniji. S samim vstopom v Evropsko unijo in predvsem s samim razmislekom o
               tem, na kakšen način izvajati v Sloveniji lizbonsko strategijo, kar je zelo natančno
               zapisano v osnutku strategije razvoja Slovenije, o tem bo vodena javna razprava,
               predvsem seveda s tem, na kakšen način izvajati strategijo razvoja Slovenije, na
               kakšen način znotraj strategije razvoja Slovenije krepiti vse cilje lizbonske
               strategije, menimo, da bo to neko tretje obdobje in v prihodnjih letih bo seveda zelo
               pomembno znotraj Slovenije tudi izvesti te prilagoditve, ki izhajajo iz samega
               evropskega programa direktiv, zakonodaje, če hočete, evropskih politik. V tem smislu
               je ta vstop Slovenije v Evropsko unijo ne samo čas, ko se bomo prilagajali evropski
               politiki, ampak čas, ko bomo sooblikovali evropsko politiko in evropsko politiko v
               polni meri tudi uvajali v domačih zadevah Republike Slovenije. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim mag. Igorja Strmšnika. Ne želite besede? Prav. K
               dopolnjenemu predlogu je bil vložen tudi predlog amandmaja, in sicer k poglavju 2004,
               evropska zunanja varnostna in obrambna politika. Amandma so vložili poslanci, s
               prvopodpisanim Dorijanom Maršičem. Sprašujem, tudi upoštevaje dejstvo, da čas,
               določen za to točko še ni potekel, kdo bi želel v času, ki nam je na razpolago ob
               obravnavi te točke dnevnega reda, še besedo. Lepo prosim, če lahko dvignete rok, da
               čas razdelim, kar nekaj ga je še ostalo. Zato prosim tudi opozicijske poslance, ki so
               seveda tarnali, da ni zadosti časa za razpravo, da se v tem dodatnem krogu, ko je
               časa še skoraj celo uro, k razpravi javijo. Hvala lepa. Trije so se javili k besedi,
               vsak po 5 minut. Gospod Maršič, gospod Sok, gospod Podobnik. Gospod Maršič,
               izvolite.</p>
            </sp>
            <sp xml:id="SDZ3-Izredna-45-2004-05-12.sp62">

               <speaker>DORIJAN MARŠIČ:</speaker>

               <p>Hvala za besedo, gospa predsedujoča. Rad bi seveda dodatno obrazložil predlog
               amandmaja k dopolnjenemu predlogu, Prioritete Slovenije na področju evropskih zadev
               za leto 2004, ki ga je podpisalo 10 poslancev. Gre pa za amandma k poglavju 2.4,
               Evropska zunanja varnostna in obrambna politika, ki ga je tudi odbor za zunanjo
               politiko v dopolnjeni obliki oblikoval besedilo. Želimo pa predlagatelji stekstom in
               besedilom, ki se glasi, da si bo Republika Slovenija aktivno prizadevala za
               mednarodni nadzor in omejitev širitve malega in lahkega orožja na področju zahodnega
               Balkana kot prispevek k stabilnosti in varnosti območja.</p>
               <p>Gre za politiko, za katero se lahko Slovenija v okviru tega programa in prioritet
               zavzema. Dejstvo je, da bo Slovenija predsedovala v letu 2005 sicer OVSE-ju. Evropska
               unija ima pa veliko željo in ambicijo, da bi tudi preko te organizacije, kot sem
               rekel, ki ji bo predsedovala Slovenija, obravnavala tudi to področje nadzora in
               neširitve lahkega in malega orožja.</p>
               <p>Slovenija je že aktivna na območju zahodnega Balkana, zato je predvsem naša ambicija,
               da bi to dali kot eno od prioritet. In sicer je naša država zelo angažirana v okviru
               mednarodne fundacije za deminiranje in pomoč žrtev min in po drugi strani skupaj z
               organizacijo tudi pomoči otrokom pri preseganju težav, ki so jih doživeli v samih
               oboroženih spopadih.</p>
               <p>Gre za dejstvo, da Evropska unija želi, da bi to območje postalo območje, čisto min,
               po drugi strani pa tudi območje, mislim tu seveda na zahodni Balkan, območje, ki bi
               bilo nadzorovano oziroma čisto tudi lahkega orožja. Kot vemo, predstavlja to velik
               problem, ne samo na tem območju, ker je uporabljeno orožje velikokrat predmet žrtev,
               tudi več kot pa samo min. Po drugi strani gre preprosto za to, da se to orožje s tega
               območja tudi izvaža oziroma prevaža na druga območja in na krizna območja in se bi s
               to politiko Slovenija lahko soočila v okviru mednarodne skupnosti oziroma skupnega
               mednarodnega prizadevanja.</p>
               <p>Jaz upam, da boste ta amandma podprli. Glede na to, da ga je tudi odbor za zunanjo
               politiko v svoji diskusiji, takrat ko sem predlagal, da bi se to dopolnilo, sprejel.
               To je kolega in predsednik tega odbora že povedal v svojem uvodnem nagovoru. Je pa to
               tudi v zapisniku oziroma poročilu odbora znano in zapisano, s tem predlogom amandmaja
               pa tudi fizično podano vam v obravnavo in sprejem. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Soka. Izvolite.</p>
            </sp>
            <sp xml:id="SDZ3-Izredna-45-2004-05-12.sp64">

               <speaker>ALOJZ SOK:</speaker>

               <p>Hvala lepa za besedo. Spoštovana predsedujoča, ne gre za to, ali imamo kot
               opozicijski poslanci dovolj časa ali ne, gre za to, da je pač narejen nek
               razdelilnik, nek časovni potek in razpored, in so poslanci, ki bodo razpravljali,
               najavljeni. Ampak tiste poslanske skupine, ki so čas izčrpale, pač tudi niso
               računale, da bodo lahko prišle na vrsto v tej razpravi. Torej, sam sem se prijavil
               zato, ker je še dovolj časa. Rad pa bi s predstavniki vlade razčistil eno področje.
               In sicer, v tem dopolnjenem predlogu deklaracije o stališčih za začetek delovanja
               Republike Slovenije v institucijah Evropske unije v letu 2004, v poglavju 2.1.1.2,
               vključitev v odločanje o zakonodajnih in drugih aktih Evropske unije (to je na strani
               4), jemed drugim zapisano: "Na področju kmetijstva v nadaljevanju reforme skupne
               kmetijske politike," potem pa je v oklepaju zapisano, "(na področju skupne tržne
               ureditve za sladkor ter za sadje in zelenjavo) in razpravi o nadaljnjem razvoju
               politike razvoja podeželja v naslednji finančni perspektivi." Torej, tu bi rad
               predstavnike vlade vprašal in opozoril, da pravzaprav v tem trenutku razprava o
               skupni evropski kmetijski politiki poteka na celotnem področju, ne samo na področju
               ureditve za sladkor, sadje in zelenjavo. Nam in tudi vam je poznan predlog komisarja
               Fischlerja, ki zagovarja reformo skupne kmetijske politike, in sicer v smeri večjih
               proizvodnih spodbud za manjše in srednje velike kmetije ter ekstenzivno usmerjene
               kmetije, medtem ko na drugi strani Nemčija in Francija takšnemu predlogu v tem
               trenutku, mislim, da še vedno nasprotujeta. In tu bi bilo zelo dobro, da bi se do
               tega vprašanja, v kateri smeri bo delovala Republika Slovenija oziroma kakšen je
               predlog naše vlade, našega ministrstva, da bi to v akt našega nadaljnjega delovanja
               tudi zapisali. Konec koncev pa je, mislim, rok do konca julija ali morda do konca
               avgusta letošnjega leta, ko se bo Slovenija morala odločiti, ali bo šla na regionalno
               enotno izplačilo v skupni kmetijski politiki oziroma ali bo izbrala pot tega tako
               imenovanega kombiniranega načina izplačevanja, po katerem bi en del bil izplačan po
               hektarju, en del pa po načinu oziroma obsegu proizvodnje. Torej, to v tem dokumentu
               meni v tem trenutku manjka oziroma vlada se do tega ni opredelila in tudi ni
               nakazala, kakšen predlog, kakšne korake bo podvzela oziroma katero skupino zagovornic
               skupne kmetijske politike v Evropski komisiji bo Slovenija podprla. Zdi se mi seveda
               povsem na mestu, da kot majhna država s to kmetijsko strukturo, ki joimamo, podpremo
               predlog sedanjega komisarja Fischlerja in če je temu tako, potem bi seveda
               pričakoval, da bi to v tem dokumentu, ki predstavlja dopolnjen predlog deklaracije o
               našem delovanju v okviru Evropske unije v letu 2004, tudi jasno zapisali.</p>
               <p>Ne vem, če mi lahko tu odgovorite. S področja predstavnikov kmetijstva, nihče ne
               prisostvuje v tej debati, ampak zdi se mi to izredno pomembno in pa važno vprašanje.
               To bi bilo treba tudi razrešiti. Tudi sem razmišljal, da bi napisal, sam predlagal
               kakšen amandma v tej smeri, vendar ker ne dvomim pač v strokovne posle same vlade, ki
               je to po nekih strokovnih kriterijih predlagala, sem se s tem zadovoljil, kar je tu
               napisano.</p>
               <p>Rad pa bi .../Opozorilni znak za konec razprave./..., ker nam čas pač to dovoljuje,
               če mi lahko na to odgovorite.</p>
               <p>Hvala lepa.</p>
            </sp>
            <sp xml:id="SDZ3-Izredna-45-2004-05-12.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, dovolite da gospod Cvikl odgovori gospodu Soku. Gospod
               Cvikl, izvolite.</p>
            </sp>
            <sp xml:id="SDZ3-Izredna-45-2004-05-12.sp66">

               <speaker>MAG. MILAN M. CVIKL:</speaker>

               <p>Gospod poslanec. Seveda daleč od tega da bi bil vsaj kot minister za evropske zadeve
               specialist za kmetijstvo, vendar bi vas samo opozoril, da v dokumentu "Prednostne
               naloge Slovenije", točka 2.4.3 širšega dokumenta, poglavje "kmetijstvo in varnost
               hrane" je zelo natančno opredeljeno stališče Republike Slovenije, usklajeno v polni
               meri, seveda s pristojnim ministrstvom. Ampak zakaj je pa v prioritetah to
               poudarjeno? Zato ker seveda pri prioritetah govorimo o tem, kar se bo v letu 2004
               dogajalo. In v letu 2004 se potem, ko se je v letu 2003 že zaključila sprememba
               skupnih tržnih ureditev za mleko, žita in ko je v aprilu 2004 bilo enako sprejeto za
               hmelj, oljčno olje, tobak in bombaž, so v pripravi spremembe tržnega reda za sladkor
               ter za sadje in zelenjavo. In od 1. maja naprej bomo znotraj tega o tem seveda tudi
               neposredno sodelovali.</p>
               <p>Hkrati pa je bila prioriteta seveda predvsem poudarjeno to, da mi želimo sodelovati v
               razpravi o nadaljnjem razvoju politike razvoja podeželja v naslednji finančni
               perspektivi, kar je skladno s programom reforme kmetijske politike, sprejete leta
               1998, za obdobje 1999-2002 in pa zakonom o kmetijstvu.</p>
               <p>So pa seveda podrobnejša izhodišča prednosti in nalog Slovenije na voljo v dokumentu
               prednostne naloge na straneh, točka 2.4.3, tako da lahko tudi o tem še govorim,
               vendar menim, da je ključno, da je v prioritetah poudarjeno to, kar je v letu 2004 v
               zakonodajnem programu, in vse to, kar se bo 2004 dogajalo, pa bo imelo vpliv predvsem
               na naslednjo finančno perspektivo 2007-2011, o čemer pa seveda bo tekla še velika
               diskusija, tako znotraj Slovenije kot predvsem, kot ste sami rekli, znotraj Evropske
               unije.</p>
               <p>Hvala lepa.</p>
            </sp>
            <sp xml:id="SDZ3-Izredna-45-2004-05-12.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim gospoda Podobnika. Izvolite.</p>
            </sp>
            <sp xml:id="SDZ3-Izredna-45-2004-05-12.sp68">

               <speaker>JANEZ PODOBNIK:</speaker>

               <p>Hvala lepa. Še enkrat se bom oglasil. Na področju prednostnih nalog Slovenije glede
               pogajanj, glede novih uredb s področja kohezijske politike za naslednje finančno
               obdobje. Minister je prej na splošno že nekaj sicer komentiral, ampak dovolite, še
               enkrat bom skušal biti zelo jasen in definirati, v čem je problem.</p>
               <p>V naši deklaraciji je naslednja zaveza: "Slovenija se strinja s predlogom komisije na
               področju kohezijske politike." Se strinjamo? Nato pa sledi želja naša, "ob tem se
               zavzemati za to, da bi geografska območja, ki bodo izgubila status upravičenosti
               zaradi same razširitve EU, to je zaradi tako imenovanega statističnega učinka, morala
               v naslednji finančni perspektivi imeti dostop do večjega obsega finančnih sredstev EU
               za strukturne namene kot tista območja, ki so status upravičenosti izgubila zaradi
               dosežene stopnje svoje gospodarske razvitosti." Torej, eno od možnih razočaranj, tudi
               v Sloveniji, je lahko vezano na to področje.</p>
               <p>In sedaj konkretno vprašanje. Jaz sem enkrat že citiral komentar včerajšnjih nastopov
               dveh naših ministrov, dr. Mramorja, in dr. Dimovskega, v Bruslju na to temo.
               Naslednja ugotovitev. Statistični učinek širitve bo prizadel večinoma regije
               dosedanjih držav članic, a tudinekaj novih. To je tistih, ki bi bile v EU 15
               obravnavane kot manj razvite v EU 25 držav pa so prestopile povprečje izključno
               zaradi širitve in ne na račun razvitosti. Statistični učinek širitve bo najverjetneje
               prizadel tudi Slovenijo, ki je zato močno zainteresirana, da bodo te regije res
               dobile posebno pomoč. Mi pa v naši deklaraciji pravimo, da "se strinjamo s predlogom
               komisije za področje kohezijske politike". In komisija na tem področju pravi, da bo
               zaenkrat pomagala samo državam 15, ne pa 25. Ali drži ta ugotovitev, da je temu tako?
               Če je temu tako, potem bi prosil predstavnike vlade, ali ocenjujete, da je ta zaveza,
               ki je tukaj zapisana, mi se bomo samo zavzemali zato, da bi geografska območja in
               tako naprej, pač, dobila tudi pomoč. Komisija pa za naslednjo finančno perspektivo že
               ima svoj predlog. Ali se vam zdi logično, da tako stališče zapišemo v deklaracijo?
            </p>
            </sp>
            <sp xml:id="SDZ3-Izredna-45-2004-05-12.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Cvikl, izvolite.</p>
            </sp>
            <sp xml:id="SDZ3-Izredna-45-2004-05-12.sp70">

               <speaker>MAG. MILAN M. CVIKL:</speaker>

               <p>Gospod Podobnik, poglejte, to stališče je zelo korektno in zelo natančno in pravilno
               zapisano - to, kar želi Republika Slovenija. Republika Slovenija ne želi nič drugega,
               ker od 1. maja več nimamo starih, pa novih članic, imamo samo članice, da se to, kar
               bo veljalo za članice EU, za regije EU, kibodo prizadete s statističnim učinkom, da
               to velja tudi za Republiko Slovenijo, ker seveda Republika Slovenija kot ena od
               redkih regij - bom pa sedaj uporabil v narekovajih iz "novih članic" bo v enakem
               položaju kot nekatere druge regije. Zato mi, seveda,podpiramo predlog komisije, ker
               komisija je sama predlagala tako imenovani "statistični facing out" in tako imenovani
               "naravni facing out", razlikovanje med obema za članice, in seveda mi smo članica. In
               zato je seveda pravilno, da se mi strinjamo s predlogom komisije, kar je pa bistven
               poudarek, je pa seveda, da mi želimo, da bi te regije, ki bodo prizadete zaradi
               statističnega učinka, imele dostop do večjega obsega sredstev. In tukaj je poudarek,
               do večjega obsega kot tisti, ki imajo naravni. Tako mislim da sta tako minister
               Dimovski kot minister za finance popolnoma usklajena s tem gradivom, pravzaprav
               povedala to, za kar se Slovenija zavzema, in zavzemamo se za to, da smo enakopravno
               obravnavani kot članica Evropske unije. In to seveda je nekaj, kar boobravnavano v
               organih, in je pravilno, da seveda mi sedaj na tej poti to tudi zastopamo. Pomembno
               pa je, da bomo pri načinu "facing outa", se pravi zmanjševanja sredstev, za te, ki so
               prizadete zaradi statističnega učinka, zavzema se za to, da bo to zmanjševanje
               sredstev počasnejše za te regije, ki so zaradi statističnega učinka šle čez 75%, za
               razliko od regij, ki se jim je to zgodilo zaradi naravnega razvoja. Tako je stališče
               točno.</p>
            </sp>
            <sp xml:id="SDZ3-Izredna-45-2004-05-12.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvolite, gospod Podobnik.</p>
            </sp>
            <sp xml:id="SDZ3-Izredna-45-2004-05-12.sp72">

               <speaker>JANEZ PODOBNIK:</speaker>

               <p>Hvala, podpredsednica. Rad bi repliciral gospodu ministru. Namreč, razumel sem vašo
               razlago, razumel sem tekst, ki je zapisan v naši deklaraciji, ampak pred seboj imam
               poročilo od včerajšnjega nastopa naših dveh ministrov v Bruslju in to poročilo je pa,
               žal, drugačno, kot je sedaj pravkar nam razlagal minister. Ponovno bom prebral.
               "Evropska komisija je v predlogu prihodnje finančne perspektive EU, ki bo začrtovala
               skupno porabo povezave v obdobju 2006 do 2013, ter tudi v poročilu ogospodarski in
               socialni koheziji v EU, s katerim je začrtala nove smernice kohezijske politike v tem
               obdobju, sicer predvidela pomoč regijam, prizadetim zaradi statističnega učinka, a
               načeloma le tistim, dosedanjim članicam. Upam, da je potem ta formulacija napačna in
               da je točna vaša formulacija. Če je vaše točna, jo v celoti podpiram, če je pa ta
               točna, ki tukaj piše, potem se nam pa slabo obeta.</p>
            </sp>
            <sp xml:id="SDZ3-Izredna-45-2004-05-12.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Cvikl, izvolite.</p>
            </sp>
            <sp xml:id="SDZ3-Izredna-45-2004-05-12.sp74">

               <speaker>MAG. MILAN M. CVIKL:</speaker>

               <p>Če dobro vidim, citate STA. /Odgovor iz klopi./ Ja. Mi seveda pa citiramo in
               uveljavljamo osnovno pravico, da so vse članice s 1. majem samo članice. To je bilo
               poudarjeno na nekaj sestankih in gre za enakost članic in zato seveda podpiramo
               "statistični facing out". Hvala.</p>
            </sp>
            <sp xml:id="SDZ3-Izredna-45-2004-05-12.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani, spoštovane! Zaključujem splošno razpravo o dopolnjenem
               predlogu deklaracije in o amandmaju. Lepo prosim vse, da pridete v dvorano, ker bomo
               opravili glasovanje oziroma odločanje.</p>
               <p>Najprej bomo odločali o amandmaju poslancev s prvopodpisanim Dorjanom Maršičem, potem
               pa še glasovanje o predlogu deklaracije v celoti.</p>
               <p>Vem, da so poslanke in poslanci pričakovali, da bo razprava o 1. točki trajala še uro
               dlje; tako je bilo predvideno glede na priglašen čas poslanskih skupin. Tudi ko sem
               po ponovnem krogu vprašala, ker je bilo na razpolago še uro in petnajst minut časa,
               ni bilo želje po razpravi. Prehajamo torej na odločanje.</p>
               <p>Najprej bomo glasovali o predlogu amandmaja skupine poslancev s prvopodpisanim
               Dorijanom Maršičem. Glasujemo. Navzočih nas je 51, za je glasovalo 45 poslank in
               poslancev, proti nihče.</p>
               <p>(Za je glasovalo 45.) (Proti nihče.)</p>
               <p>Ugotavljam, da je amandma sprejet.</p>
               <p>Zdaj prehajamo na glasovanje o predlogu deklaracije v celoti. Glasujemo. Navzočih nas
               je 56, za je glasovalo 49 poslank in poslancev, proti nihče.</p>
               <p>(Za je glasovalo 49.) (Proti nihče.)</p>
               <p>Ugotavljam, da je deklaracija v celoti sprejeta.</p>
               <p>S tem zaključujem to točko dnevnega reda. Gospodu ministru in ostalim predstavnikom
               vlade Republike Slovenije se za sodelovanje prav lepo zahvaljujem.</p>
               <p>Prehajamo na <title>2. TOČKO DNEVNEGA REDA - OBRAVNAVO PREDLOGA DOPOLNITEV POSLOVNIKA
                  DRŽAVNEGA ZBORA, SKRAJŠANI POSTOPEK. </title>
               </p>
               <p>Predlog dopolnitev poslovnika je v obravnavo zboru predložila skupina poslancev s
               prvopodpisanim Antonom Anderličem, ki mu dajem besedo za dopolnilno obrazložitev.
               Gospod Anderlič, izvolite.</p>
            </sp>
            <sp xml:id="SDZ3-Izredna-45-2004-05-12.sp76">

               <speaker>ANTON ANDERLIČ:</speaker>

               <p>Državni zbor je sprejel zakon o delovanju Republike Slovenije v pogojih Evropske
               unije, kar pomeni relacijo državni zbor-vlada in opredeljevanje stališč do vseh
               nalog, ki jih ima Republika Slovenija v odnosu na članstvo. Zato je bil zastavljen
               koncept, da bodo vse poslanske skupine na osnovi tega zakona pripravile tudi predlog
               sprememb poslovnika, kjer bo na eni strani mogoče zagotoviti polnopravno sodelovanje
               tako poslancev, poslanskih skupin, kakor tudi na koncu državnega zbora pri
               oblikovanju stališč Republike Slovenije v procesu usklajevanja, dogovarjanja in
               odločanja Evropske unije o pomembnih ali pa najbolj usodnih odločitev. Mi smo imeli
               vrsto sestankov, čeprav smo razumeli, da je sprememba poslovnika samo dopolnilo in
               nadgradnja tistega, kar smo sprejeli s spremembo ustave Republike Slovenije, 3.a
               člena, s sprejemom zakona o delovanju Republike Slovenije, odnosu parlamentain vlade
               v pogojih Evropske unije, da bo spremembo poslovnika samo vrhunec tega in da se bomo
               lahko dogovorili znotraj tega za način dela, ki bo na eni strani omogočal vsem
               poslancem in poslankam izražanje svojih stališč, kakor tudi zagotavljanje
               učinkovitega delovanja državnega zbora v tem procesu, in da bo to v pomoč, v neko
               razbremenitev nepotrebnih polemik pri oblikovanju končnih stališč. Na žalost nismo
               uspeli, da bi vse poslanske skupine ta poslovnik podpisale oziroma spremembe tega
               poslovnika podpisale in tudi zagovarjala ista stališča. Ampak na koncu vendar
               verjamem, da smo našli kompromis, ki bo sledil tistim osnovnim usmeritvam, ki jih
               sledimo že nekaj let, torej, da bo Republika Slovenija kot polnopravna članica
               Evropske unije sodelovala pri oblikovanju politik Evropske unije na način, da bo svoj
               prispevek zaokrožila na način konstruktivnih predlogov in da bo na drugi strani
               razumela specifike drugih držav in to vgradila tudi v svoje delovanje. In da način
               dela v državnem zboru v nobenem primeru ne bo oviral vlade Republike Slovenije pri
               zastopanju slovenskih interesov v institucijah Evropske unije in da bo na koncu to
               najbolje za Slovenijo. In če bo najbolje za Slovenijo, ne dvomim, da bo tak način
               oblikovanja stališč in rešitve, ki jih bomo skozi ta proces oblikovali, tudi
               najboljše za skupnost v Evropski uniji.</p>
               <p>Zato predlagam poslankam in poslancem, da predlog sprememb poslovnika tudi sprejmemo
               in da za nadaljnje obdobje uredimo način dela, ki ne bo vedno in pri vsaki stvari
               sprožal dvomov, ali se dela v skladu s poslovnikom, ali se dela v skladu z
               demokratičnimi pravili, ali se dela v skladu z nekimi pričakovanji, predvsem pa, da
               bo vsakomur omogočal izražanje tistega, kar želi povedati in kar želi uresničiti v
               okviru zakonodajnega postopka, v okviru delovanja državnega zbora. To je tisto, kar
               je tudi naša naloga, torej, da sledimo svojim programom in tistemu, zaradi česar smo
               v državnem zboru. Hvala.</p>
            </sp>
            <sp xml:id="SDZ3-Izredna-45-2004-05-12.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog poslovnika je obravnavala komisija za poslovnik kot matično
               delovno telo. Besedo dajem predsedniku komisije, gospodu Bojanu Kontiču, za
               predstavitev poročila komisije. Izvolite.</p>
            </sp>
            <sp xml:id="SDZ3-Izredna-45-2004-05-12.sp78">

               <speaker>BOJAN KONTIČ:</speaker>

               <p>Hvala lepa, gospa podpredsednica. Spoštovane kolegice in kolegi! Zakonodajno-pravna
               služba je pripravila osnutek sprememb oziroma dopolnitev poslovnika. Na nekaj
               sestankih in delovnih srečanjih komisije smo poskušali ta predlog uskladiti do te
               mere, da bi ga lahko podpisale vse poslanske skupine oziroma predstavniki poslanskih
               skupin. Kar nekaj kompromisov je bilo sklenjenih. Naj navedem le tega, da smo iz
               osnutka črtali stalne nadomestne člane, in takšen osnutek smo potem tudi posredovali
               vsem poslanskim skupinam v podpis. Vendar izgleda, da poslovnik ni bil usklajen do te
               mere, da bi ga te poslanske skupine tudi podpisale.</p>
               <p>Komisija za poslovnik je na 16. nujni seji 5.5.2004 kot matično delovno telo
               obravnavala predlog dopolnitev poslovnika državnega zbora, ki ga je državnemu zboru
               Republike Slovenije v obravnavo in sprejem v skrajšanem postopku predložila skupina
               poslancev s prvopodpisanim poslancem, gospodom Tonetom Anderličem.</p>
               <p>Komisija je k predlogu dopolnitev poslovnika prejela mnenje zakonodajno-pravne službe
               in v zakonitem roku, se pravi, v roku, ki je predpisan, tudi amandmaje poslancev,
               gospoda Franceta Cukjatija in gospoda Alojza Soka, ter amandmaje vlade Republike
               Slovenije. V razpravi je s svojimi obrazložitvami in predlogi sodeloval prvopodpisani
               predstavnik predlagateljev. V razpravi o posameznih členih predloga dopolnitev
               poslovnika državnega zbora ter o amandmajih, vloženih k posameznim členom predloga
               dopolnitev, so predlagatelji amandmajev pojasnili razloge, zaradi katerih predlagajo
               posamezne rešitve v amandmajih. Predstavniki opozicije so navajali argumente, zaradi
               katerih se jim zdijo njihovi predlogi sprememb predloga dopolnitev utemeljeni.
               Predstavnik vlade je v razpravi pojasnil razloge, zaradi katerih vlada s predlogom
               sprememb želi precizirati predlog dopolnitev poslovnika v luči prakse, ki jo ima pri
               svojem delu z institucijami Evropske unije. Generalna sekretarka državnega zbora in
               sekretarka zakonodajno-pravne službe sta v razpravi pojasnjevali posamezne rešitve in
               razloge zanje v predlogu dopolnitev ter sodelovali pri oblikovanju amandmajev, ki jih
               je komisija sprejela kot svoje.</p>
               <p>Člani komisije so podprli amandma poslanca Franceta Cukjatija k 154.b členu, amandma
               vlade Republike Slovenije k 154.f členu in k 154.i členu. Ostalih amandmajev poslanci
               oziroma članica in člani komisije niso podprli.</p>
               <p>Na podlagi razprave in pripomb predstavnikov zakonodajno-pravne službe je komisija
               oblikovala in sprejela kot svoje naslednje amandmaje: k 154.g, 154.i, 154.j
               členu.</p>
               <p>Na podlagi prvega odstavka 133. člena poslovnika državnega zbora je glede na sprejete
               amandmaje na seji komisije pripravljen dopolnjen predlog dopolnitev poslovnika, ki je
               vključen v poročilo.</p>
               <p>Hvala.</p>
            </sp>
            <sp xml:id="SDZ3-Izredna-45-2004-05-12.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali bomo stališča poslanskih skupin. K besedi vabim gospoda Bogdana
               Baroviča za predstavitev stališča poslanske skupine Slovenske nacionalne stranke.
               Izvolite.</p>
            </sp>
            <sp xml:id="SDZ3-Izredna-45-2004-05-12.sp80">

               <speaker>BOGDAN BAROVIČ:</speaker>

               <p>Hvala lepa gospa predsedujoča, kolegice, kolegi, predstavniki vlade. Tudi o
               dopolnitvi poslovnika državnega zbora smo včeraj na skupnem zasedanju v času, ko je
               Slovenija vstopila v Evropsko unijo, s pridruženim parlamentarnim odborom, govorili o
               dopolnitvi poslovnika, ki v osnovi po mnenju Slovenske nacionalne stranke prihaja pač
               že spet prepozno. Ta poslovnik bi moral biti pač oblikovan, narejen in veljati v
               času, ko smo že v Evropski uniji. To bi bilo dobro.</p>
               <p>Poslovnik je pač, ali dopolnitev poslovnika, vemo, da je pač posledica vstopa
               Slovenije v Evropsko unijo oziroma že sprejetega zakona o sodelovanju med državnim
               zborom in vlado. Največ dopolnitev se nanaša na 154. člen v oznakah od A do M, in
               opredeljujejo postopek in način obravnave.</p>
               <p>Že v prvem delu smo izrazili v Slovenski nacionalni stranki pač skepso ali pa dvom,
               ali pa - če želite - razočaranje, da še vedno nista oblikovana dva odbora, ki bosta
               urejala te zadeve. Zato je prišlo do nekaterih kratkih stikov tudi danes.</p>
               <p>Moram povedati, da je poslanska skupina Slovenske nacionalne stranke v osnovi sicer
               nasprotovala sprejemu zakona v sodelovanju med državnim zborom in vlado, ampak ne na
               pamet, temveč iz naslednjih razlogov. Ker ocenjujemo, da še vedno državni zbor nima
               dovolj pristojnosti, oziroma - če želite drugače - ima premalo pristojnosti, kot bi
               jih po našem mnenju naj imel. Predvsem pa smo v poslanski skupini Slovenskenacionalne
               stranke nasprotovali in nasprotujemo uzakonjanju zaprtih sej pristojnih delovnih
               teles, ki so bile včeraj. Po mnenju Slovenske nacionalne stranke in mojem osebnem
               mnenju, ker sem bil prisoten, je bila pravzaprav ta zaprtost, še enkrat ugotavljamo,
               nesmiselna. Ničesar takega ni bilo slišati, kar ne bi smela javnost izvedeti,
               poslušali smo poročila o tistem, kar je že bilo v tem času, in izvedeli, kaj bo
               oziroma kaj se dogaja danes v Evropi, ko je tam minister za finance. Vse, kar je
               bilo, je to, da je bila prisotnost tistih, ki javnost obveščajo na tiskovni
               konferenci, kjer je včeraj predsedujoči, kolega predsednik pridruženega
               parlamentarnega odbora, gospod Jakič, povedal, da je bilo novinarjev in tistih, ki bi
               javnost obveščali, dovolj. Dosti manj pa, da je bilo vse skupaj posledica, ne vem, 15
               ali 20 minut mogoče prepotrebnega časa za drugo delo. Informacije, ki jih je kolega
               predsednik pridružitvenega parlamentarnega odbora so bile povsem identične z
               informacijami, ki bi jih lahko javnost slišala ali pa ki bi jih lahko novinarji
               slišali iz ust poročevalcev.</p>
               <p>Tako Slovenska nacionalna stranka še vedno vztraja, da bi bilo bolje obratno, da bi
               bile seje pristojnih delovnih teles odprto oziroma izjemoma zaprte, ampak temu je pač
               tako, vladajoča koalicija je tako izglasovala in ocenjujemo, da to ni dobro. Prav
               tako pa v Slovenski nacionalni stranki opozarjamo, na to sem tudi sam opozoril
               včeraj, da ne bom izmišljal "tople vode", da je 3a. člen ustave v nasprotju z
               določilom poslovnika v uvodni obrazložitvi. V njej piše tako, "kot določa 3a. člen
               ustave, naj bi vlada sproti" - naj bi, poudarek je: naj bi vlada sproti "obveščala
               državni zbor o vseh relevantnih zadevah". 3a. člen ustave pa je popolnoma jasen in
               pravi, "v postopkih sprejemanja pravnih aktov in odločitev o mednarodnih
               organizacijah, na katere Slovenja prenese izvrševanje dela suverenih pravic, vlada
               sproti obvešča" - torej ustava: vlada sproti obvešča; uvod v poslovnik: naj bi sproti
               obveščala. Imamo pristojne pravne službe v zakonodajni veji oblasti .../Opozorilni
               znak za konec razprave./... in pozivam v imenu Slovenske nacionalne stranke, da če že
               ne vsebinsko, vsaj nomotehnično razjasnijo to dvojnost in nasprotnost. Ker se mi je
               čas iztekel, končujem in prosim še enkrat, bodimo vsaj nomotehnično in vsebinsko,
               zakonodajno v primerjavi ustava-zakona dostojni svojega imena, torej zakonodajne veje
               oblasti.</p>
            </sp>
            <sp xml:id="SDZ3-Izredna-45-2004-05-12.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               gospod Dušan Vučko, izvolite.</p>
            </sp>
            <sp xml:id="SDZ3-Izredna-45-2004-05-12.sp82">

               <speaker>DUŠAN VUČKO:</speaker>

               <p>Spoštovana podpredsednica, spoštovane kolegice, kolegi. Dovolite, da predstavim
               stališče poslanske skupine Liberalne demokracije Slovenije. Poslanska skupina LDS bo
               podprla predlog dopolnitev poslovnika državnega zbora. Pred vstopom Republike
               Slovenije v Evropsko unijo je državni zbor sprejel dva akta, ki ju lahko štejemo kot
               pravno podlago za sprejem predloga sprememb poslovnika, ki je pred nami.</p>
               <p>Gre za dva akta, in sicer spremembo ustave Republike Slovenije, s katerim je v okviru
               prvega poglavja dodan novi 3.a člen, ki je določil ustavno podlago za pristop
               Republike Slovenije k EU. In drugi akt je zakon o sodelovanju med državnim zborom in
               vlado o zadevah EU.</p>
               <p>Za dopolnitev poslovnika so zlasti pomembne določbe zakona o sodelovanju med državnim
               zborom in vlado v zadevah EU. Pomeni pravni okvir za pripravo dopolnitev poslovnika,
               s katerim se ureja ustanovitev novih delovnih teles, organizacijo in delo teh
               delovnihteles in državnega zbora ter postopek obravnave stališč v evropskih
               zadevah.</p>
               <p>V poslanski skupini Liberalne demokracije Slovenije ocenjujemo, da je nujno, da
               državni zbor na tej seji sprejme dopolnitve poslovnika, tako da bi lahko čim prej
               ustanovili delovni telesi in da se sodelovanje državnega zbora in vlade prične v
               skladu z določbami zakona.</p>
               <p>Poleg določitev postopka za obravnavo in sprejem stališč Republike Slovenije v okviru
               državnega zbora pri predlogih zakonodajnih aktov EU poslovnik ureja tudi postopek za
               sprejem oziroma določitev stališč Republike Slovenije pri spremembi ustanovitvenih
               pogodb, na kateri temelji Evropska unija, ter postopek in obravnave in sprejem
               deklaracije s stališči za delovanje Republike Slovenije v institucije EU v prihodnjem
               obdobju.</p>
               <p>Poslovnik podrobno ureja tudi poročanje vlade o njeni dejavnosti v svetu EU kot tudi
               način obveščanja javnosti.</p>
               <p>Zelo pomembno so dopolnitve poslovnika v tistem delu, kjer določajo vlogo odbora za
               zadeve EU in odbora za zunanjo politiko, ki obravnavata in sprejemata stališča glede
               evropskih zadev, kadar o njih ne odloča državni zbor na seji. V poslanski skupino LDS
               bomo podprli tudi predlagano ureditev v dopolnitvi poslovnika, ki sledi praksi večine
               držav članic EU in zagotavlja hitro in učinkovito odločanje na odborih, pri čemer se
               zavedamo, da bo moral biti postopek obravnave časovno voden tako, da bodo delovna
               telesa pravočasna zavzela svoje opredelitve, s čimer bo vladi v svetu EU omogočeno
               upoštevati stališča, zavzeta v okviru državnega zbora.</p>
               <p>Primerno se nam zdi tudi, da predlog dopolnitve poslovnika za oblikovanje stališč
               Republike Slovenije v evropskih zadevah določa enostaven postopek obravnave, ki
               nedvomno sledi načelu racionalnosti in učinkovitosti pri odločanju na odborih, pri
               čemer menimo, da je povsem ustrezna rešitev, ki se nanaša na obravnavo predloga
               sprememb pogodb, na katerih temelji EU, pri katerih se pri določitvi postopka
               smiselno sledi zakonodajnemu postopku.</p>
               <p>V poslanski skupini bomo podprli tudi rešitev, ki je predlagana glede nadomestnih
               članov tako imenovanih evropskih odborov, čeprav posamezni poslanci in poslanke naše
               poslanske skupine niso preveč naklonjeni tej rešitvi, saj po njihovi oceni predlog ne
               sledi praksi držav članic EU, ki imajo uveljavljen institut stalnega namestnika.</p>
               <p>S ciljem iskanja kompromisa in potrebnega kvoruma za sprejem dopolnitev poslovnika
               bomo podprli rešitev, ki je predlagana, zavedajoč se, da imajo pri oblikovanju
               delovnih teles v skladu s predlagano rešitvijo največjo odgovornost za učinkovito in
               kvalitetno delo prihodnjih odborov same politične stranke, ki so zastopane v državnem
               zboru.</p>
               <p>V poslanski skupini pa ne bomo podprli amandmajev, ki so vloženi, saj so bili ti
               amandmaji podani že na sami seji komisije za poslovnik, do predlaganih amandmajev je
               pa zakonodajno-pravna služba podala negativno mnenje in je treba poudariti tudi to,
               da v samem usklajevanju je bilo povzetih kar več kot 80% predlaganih amandmajev.
               Hvala lepa.</p>
            </sp>
            <sp xml:id="SDZ3-Izredna-45-2004-05-12.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp xml:id="SDZ3-Izredna-45-2004-05-12.sp84">

               <speaker>MIRAN POTRČ:</speaker>

               <p>Hvala lepa, gospa podpredsednica, kolegice in kolegi. V poslanski skupini Združene
               liste socialnih demokratov bomo podprli predlog pripravljenih sprememb in dopolnitev
               poslovnika, ki zadeva vlogo in način dela državnega zbora v evropskih zadevah.
               Mislimo, da so bile priprave na oblikovanju vsebine poslovnika korektne, temeljite.
               Pri njih smo imeli možnost sodelovati predstavniki vseh poslanskih skupin. Mislim, da
               je bila to oblika dela, ki je nakazovala veliko pripravljenost za doseganje dogovora
               in konsenza, in da vsaj glede priprave tega poslovnika ni mogoče reči, da tudi
               predstavniki koalicije, soglašam, zavedajoč se dejstva tudi potrebne 2/3 večine. Mi
               smo bili odprti za mnoge sugestije, ki so prihajale s strani opozicijskih poslanskih
               skupin, in smo pravzaprav vse v delovni fazi tudi sprejeli. Zato moram reči, da sem
               bil začuden, ko kasneje nismo, tako kot je bilo dogovorjeno, predstavniki vseh
               poslanskih skupin bili predlagatelji tega poslovnika, ker sem štel to pač za korekten
               postopek in zaključek tega postopka. Za nas so rešitve, ki jih prinaša dopolnitev
               poslovnika, sprejemljive. Oblikovani bosta dve delovni telesi, ki bosta neposredno
               odgovorni za odločanje državnega zbora glede vprašanj, o katerih Slovenija soodloča z
               drugimi državami petindvajseterice v Evropski uniji, razen kadar bo odločal državni
               zbor. Normalno se nam zdi, da je sestava teh delovnih teles proporcionalna, saj
               odraža sestavo državnega zbora, kakršnega so oblikovale državnozborske volitve.
               Menimo, da je dobro in prav, da je poseben poudarek dan opredelitvi, da je eden od
               podpredsednikov od dveh vedno iz opozicijskih vrst in da se na ta način omogoča
               sodelovanje opozicije pridelu teh dveh delovnih teles, enako kot imamo v sestavi
               državnega zbora, kar mene in našo poslansko skupino zadeva, to pomeni, da je v načelu
               predsednik tudi iz vrst koalicije - pravim v načelu, kakšen konkreten dogovor je
               lahko tudi drugačen - in zdi se mi dobro, da so dovolj korektno in jasno določene
               tudi pristojnosti obeh odborov, da bosta lahko delovala.</p>
               <p>V dvoje vprašanj nisem prepričan, da ne bi lahko uredili boljše, vendar jih nismo
               mogli boljše urediti, ker smo pristali na zahteve, ki so jih v teku usklajevanja
               imeli opozicijski poslanci in njihove poslanske skupine. Eno je večji poudarek na
               sestavi, posebej odbora za evropske zadeve v smislu sodelovanja v tem odboru, čim
               večjega števila najodgovornejših predsednikov ali pa podpredsednikov iz
               takoimenovanih matičnih delovnih teles, torej tistih, ki bodo obravnavala vprašanja,
               o katerih potem daje svoja mnenja vladi odbor za evropske zadeve. To sicer ni nujno,
               bi rekel, slabo v tem smislu, da tega ne bi mogli realizirati, ampak obveznosti
               sedaj, ali pa usmeritve v poslovniku ni. In treba se bo pač v praksi in pri sestavi
               tega delovnega telesa potruditi, da bi to dosegli, ker bo na ta način delo gotovo
               kvalitetnejše in lažje.</p>
               <p>In drugo, žal nam je, da ni bil sprejet predlog za stalne namestnike, ki je vsaj po
               tistem, kar smo gledali in sodelovali, najboljše evropske izkušnje, evropska praksa.
               In gospodje, ki radi trdijo o tem, kako je kaj urejeno v Evropi, bi lahko vedeli, da
               je tudi to urejeno v Evropi in da je cilj tega stalnega namestništva pač v tem, ker
               gre za odbor, ki dela v imenu državnega zbora kot celote, da je čim več članov v
               poslanski skupini in poslancev angažiranih stalno v delu in da je preko dela tudi
               eventualna odsotnost manj boleča kot v nasprotnem primeru.</p>
               <p>Žal nam je, da to ni bilo sprejeto. Morda bomo to sprejeli kdaj v kasnejši fazi, ko
               bomo ugotovili, da je to slabo. Drugače pa bomo poslovnik .../Opozorilni pisk za
               konec razprave./... tako kot je pripravljen, podprli in sprejeli.</p>
               <p>Hvala lepa.</p>
            </sp>
            <sp xml:id="SDZ3-Izredna-45-2004-05-12.sp85">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Stališče poslanske skupine Nove Slovenije bo predstavil gospod Alojz Sok.
               Izvolite.</p>
            </sp>
            <sp xml:id="SDZ3-Izredna-45-2004-05-12.sp86">

               <speaker>ALOJZ SOK:</speaker>

               <p>Spoštovana predsedujoča! Kolegice poslanke in poslanci!</p>
               <p>Mogoče je škoda, da ne sprejemamo tega poslovnika za nek določen čas, da bi dejansko
               lahko preizkusili, kako bo ta poslovnik deloval. Namreč izjava predlagatelja v uvodni
               obrazložitvi, češ da je treba sprejeti poslovnik in s tem vsem poslancem omogočiti
               možnost dajanja svojih stališč, je nekako, bi rekel, na podlagi izkušenj težko
               pričakovana. Namreč, dosedanje izkušnje v zvezi z delovanjem poslovnika državnega
               zbora so, kar se tiče opozicije, izredno negativne.</p>
               <p>Jaz lahko v imenu poslanske skupine Nove Slovenije povem, da smo večkrat protestirali
               proti temu, da se je sedanji poslovnik pač s preglasovanjem na kolegiju predsednika
               državnega zbora izrabljalo. Tako so se pod krinko skrajšanih postopkov, čeprav
               poslovnik jasno in glasno govori, kdaj se lahko sprejme nek zakon po skrajšanem
               postopku, sprejemale obsežne spremembe določenih zakonov. Da ne razlagam tukaj, česa
               vse ni kolegij na predlog vlade uvrstil v nujni postopek pred ta državni zbor, in še
               to velikokrat na izredne seje. Konec koncev, pomembne sistemske zakone smo sprejemali
               po nujnem postopku, ob predpostavki, da smo na nek način pristajali v opoziciji na
               to, da se tisto zakonodajo, ki je manjkala za vstop v Evropsko unijo, na tak način
               sprejme. Do tega, kar doživljamo sedaj v zadnjem obdobju, ko se na izrednih sejah
               opozicijo omeji na takšen način, da se ji vzame možnost razprave v parlamentu, da se
               jo omeji na tisti minimum in da potem na isti seji ta maloštevilna opozicija v tem
               državnem zboru mora poslušati, ne vem, da je nedržavotvorna, da je destruktivna, da
               ni zaslužna za vodenje te države, razen za zadeve, ki se tičejo Evropske unije, in
               podobno. Spoštovani kolegi iz pozicije, tako se z opozicijo nikakor ne ravna. Torej,
               če bom kdaj imel možnost biti poslanec pozicije - vsaj poskusil bom še enkrat -, vam
               zagotavljam, da takšnih metod in takšnih sredstev nikdar ne bi zagovarjal, ker niso
               državotvorne.</p>
               <p>Sedaj naj na kratko preidem k temu predlogu, ki je pred nami in za katerega
               predlagatelj ter ostali gospodje trdite, kako da bo idealno rešil to razmerje med
               državnim zborom in vlado Republike Slovenije. Torej, jaz si predstavljam in v naši
               poslanski skupini Nove Slovenije smo prepričani, da se bodo te izrabe poslovnika samo
               še nadaljevale oziroma da bodo še bolj potencirane, ker bodo pač seje odbora za
               evropske zadeve in seje odbora za zunanjo politiko za javnost zaprte. Da je temu
               tako, je dejstvo tudi v tem, da smo predlagali kar nekaj amandmajev, s katerimi smo
               poskušali to poslovniško materijo nekoliko popraviti, pa je komisija za poslovnik vse
               naše amandmaje zavrnila. Tako še vedno v 154. členu ostaja dejstvo, da bo lahko
               predsednik pristojnega odbora - in to smo danes že od gospoda Kacina slišali, kdo bo
               predsednik pristojnega odbora za evropske zadeve (seveda bo vse vodstvene funkcije
               pobrala pozicija, ne tako, kot je bilo nekako v delitvi dogovorjeno do sedaj) - na
               sami seji po mili volji razširjal dnevni red, lahko bo tudi določene točke s tega
               dnevnega reda umikal; da se bodo na ta dnevni red lahko predlagale zadeve po nujnem
               postopku, ko bo pač predsednik pristojnega odbora ocenil, da je treba uvesti nujni
               postopek, in podobno. Torej izkušnja nas k temu navaja in težko nas boste danes
               prepričali, da bo v bodoče drugače, če pa se je do sedaj po pravilu ravnalo tako. Ta
               odbor za evropske zadeve bo nekako na podlagi stališč vlade in potem amandmajev, ki
               jih bodo sprejeli matični .../Znak za konec razprave./ - ali že moram končati? Samo,
               da zaključim... - ki jih bodo sprejeli matični delovni odbori, potrjeval in pa
               glasoval. To bo torej, po naše, delovalo kot nekakšen delegatski sistem, brez da bi
               ljudje, ki bodo v tem odboru sedeli, tudi natančno zadeve poznali in jih
               prediskutirali.</p>
               <p>Torej, mi predloga spremembe poslovnika ne bomo podprli. Mislimo, da če tudi dane to
               ne dobi zadostne podpore, da je možno ta predlog še izboljšati in ga dejansko
               narediti takšnega, da bo deloval po principu, kot deluje v državah članicah Evropske
               unije. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, res ni bilo korektno to, kar ste povedali v uvodu. In sicer,
               da ste tako omejeni na tej izredni seji, da torej poslanci in poslanke opozicije ne
               morete govoriti. Priglašenega časa vseh poslanskih skupin za to izredno sejo je bilo
               16 ur in 16 minut. Na podlagi dogovora je odobrenih 14 ur razprave. In zjutraj je
               gospod predsednik pojasnil, če bi pri eni točki, kateri točki kdo želel nadaljevati,
               torej še v skladu s poslovnikom, še eno uro torej razprave, bo državni zbor tako
               odločal. In kot ste videli, gospod Sok, pri prejšnji točki, ne samo da je bilo
               premalo časa ena ura je bila celo odveč na podlagi vsega časa, ki je bil preglašen.
               Tako da prosim, lahko je to vaša poza, da pri vsakem nastopu poudarite, da nimate
               možnosti govoriti, prav pa je vendar, da smo korektni in povemo, da temu ni tako.</p>
               <p>Gospod Cukjati bo predstavil stališče.</p>
               <p>Ne bomo se tu zdaj pogovarjali. Jaz sem pojasnila, kaj je bilo na kolegiju in to je
               res, ne bo polemike. Gospod Cukjati bo predstavil...</p>
            </sp>
            <sp xml:id="SDZ3-Izredna-45-2004-05-12.sp88">

               <speaker>ALOJZ SOK:</speaker>

               <p>Za repliko prosim, gospa predsedujoča. Vi, ki spoštujete red, za repliko prosim.</p>
            </sp>
            <sp xml:id="SDZ3-Izredna-45-2004-05-12.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>...Skupine Slovenske demokratske stranke. Izvolite, gospod Sok. Ne strinjate se z
               mojim pojasnilom.</p>
            </sp>
            <sp xml:id="SDZ3-Izredna-45-2004-05-12.sp90">

               <speaker>ALOJZ SOK:</speaker>

               <p>Seveda ne, ker se v tem, če dovolite, samo en stavek, da ne tratim tega dragocenega
               časa temu državnemu zboru. Ampak v tem državnem zboru nismo samo danes. V tem
               državnem zboru smo že tri leta in pol in govoril sem o tem obdobju, kar se je zgodilo
               v zadnjem času. Vi govorite o današnji seji. Tudi tukaj je bilo na podlagi dogovora,
               dogovora brez opozicije. Na podlagi dogovora brez opozicije! Govoril sem o sejah, ki
               so bile za nami. Na prejšnji izredni seji, kje ste nam na minimum prvič zelo
               restriktivno določili čas za razpravo in nam niste dali možnosti, da razpravljamo o
               velikih problemih v tej državi. Hvala lepa</p>
            </sp>
            <sp xml:id="SDZ3-Izredna-45-2004-05-12.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še enkrat zaradi korektnosti. Na kolegiju, na katerem so opozicijske
               poslanske skupine sodelovale, je bil dogovor, da pri tej izredni seji, ko obravnavamo
               štiri točke dnevnega reda, k eni točki lahko prijavijo vse poslanske skupine, ne samo
               vaša, kvalificiran povečan čas v skladu s poslovnikom. Vi ste ga preglasili k večim
               točkam. .../Glas v ozadju./... Ne bom polemizirala, ampak očitki niso korektni.
               Gospod Cukjati bo predstavil stališče poslanske skupineSlovenske demokratske stranke.
               Mir v dvorani! In prosim, da se vendar, ko predstavljate stališča, vzdržite takih
               komentarjev. Lepo prosim! Gospod Jakič, mir v dvorani!</p>
            </sp>
            <sp xml:id="SDZ3-Izredna-45-2004-05-12.sp92">

               <speaker>FRANCE CUKJATI:</speaker>

               <p>Hvala za besedo. No, jaz sem žalosten, gospa predsedujoča, da tako zavajate s svojimi
               razlagami. Ampak pustimo. Pojdimo k točki.</p>
               <p>Pred nami je sprememba poslovnika, ki seveda rešuje vprašanje in določa, kako naj
               državni zbor ureja zadeve, ki jih je predvidel zakon o sodelovanju med državnim
               zborom in vlado. Gre za zadeve, ki seveda niso toliko notranje slovenske, ampak
               zadeve, do katerih naj bi država zavzemala kolikor mogoče poenotena stališča. In vsi
               se strinjamo, da mora v takih zadevah vendar ta državni zbor biti sposoben zavzeti
               kar najbolj konsistentno, državotvorno, poenoteno stališče in da v teh stališčih do
               zunanjih zadev se ne sme odslikavati strankarska stališča ali medsebojna
               nasprotovanja in podobno. Zaradi tega je bil tudi zakon o sodelovanju med državnim
               zborom in vlado sprejeman z dvotretjinsko večino. Z veliko večino, tako kot smo tudi
               referendum za vstop v Evropsko unijo in za vključitev v obrambne zveze Nata
               sprejemali z veliko večino. In res je bil zakon, ki je osnova tem poslovniškim
               določbam, sprejeman z veliko večino. Po dolgotrajnih usklajevanjih se je takrat našla
               rešitev, ki pomeni soglasno oziroma dobro rešitev vseh strank v državnem zboru.
               Nekoliko se je takrat do zakona distancirala samo Slovenska nacionalna stranka.</p>
               <p>Malo je takih trenutkov, malo je takih tem, ki bi lahko v tem državnem zboru, in
               sploh v naši politiki, pomenila kohezivno silo, silo združevanja, silo poenotenja.
               Malo je takih točk, malo je tudi takih zakonov, malo je tudi takih vprašanj, ki se
               obravnavajo v državnem zboru.</p>
               <p>Želel bi oziroma naša poslanska skupina bi želela, da bi take točke, združevalne,
               kohezijske točke, znali izkoristiti tudi v državnem zboru, v tem smislu, da bi vendar
               presegli notranja nasprotja, ki so takšne ali drugačne narave, in v zadevah, pri
               katerih zagotovo imamo vsi dober namen in želimo dobro Sloveniji, da bi v tistih
               zadevah bili sposobni najti poenotenje.</p>
               <p>Poslovnik, ki je pred nami, je bil usklajevan, najprej na kolegiju. Moram reči, da je
               bilo kar nekaj razprav in so bila sprejeta stališča, kako naj se dokončno uredi
               čistopis besedila. In s tistimi stališči, ki še niso bila napisana, smo soglašale vse
               stranke, tudi mi. Potem pa je v čistopisu prišlo do nekaterih dodatnih besed,
               nekaterih sprememb; veste, včasih tudi vejica veliko pomeni. Mi bi želeli, da bi ta
               odklon, ki se je pojavil takrat z zadnjim besedilom, ki nam je bilo dano v razpravo,
               sedaj, ko je zadnji trenutek za to, vendar odpravili in besedilo uskladili. Gre po
               našem mnenju za dve vprašanji. Eno vprašanje je bilo, ali lahko predsednik
               pristojnega odbora sam določa dnevni red ali pa naj bi bilo tako, kot je sicer v
               poslovniku, pri vseh odborih in komisijah, kjer predlaga dnevni red. Tudi kolegij ali
               predsednik državnega zbora predlaga dnevni red seje državnega zbora in se ta dnevni
               red tu sprejema, preden se začne upoštevati. /Opozorilni znak za konec./ No, to je
               eno stališče, ki bi ga veljalo dopolniti. Drugo stališče bom obrazložil tekom
               razprave, kajti potekel je čas.</p>
            </sp>
            <sp xml:id="SDZ3-Izredna-45-2004-05-12.sp93">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Prehajamo na <title>drugo obravnavo </title>, to je na razpravo o posameznih
               amandmajih in členih dopolnjenega predloga dopolnitev poslovnika.</p>
               <p>Najprej, kot ste verjetno opazili, imamo vložena dva amandmaja, in sicer dveh
               poslanskih skupin, Nove Slovenije in Slovenske demokratske stranke, oba sta vložena k
               prvemu členu, to je 154.i člen. Torej, najprej bomo, seveda po opravljeni razpravi o
               obeh amandmajih dveh poslanskih skupin, glasovali o amandmaju poslanske skupine
               Slovenske demokratske stranke, potem pa še o amandmaju poslanske skupine Nove
               Slovenije, če prvi ne bibil sprejet, ker v celoti spreminja 154.i člen.</p>
               <p>Dajem torej v razpravo oba amandmaja k prvemu členu. Kdo želi besedo? Gospod Cukjati,
               izvolite.</p>
            </sp>
            <sp xml:id="SDZ3-Izredna-45-2004-05-12.sp94">

               <speaker>FRANCE CUKJATI:</speaker>

               <p>Hvala za besedo. 154.i člen govori, kako naj državni zbor ravna, kadar v skladu z
               zakonom, ki je bil sprejet z dvotretjinsko večino, kvalificirana večina oziroma
               kvalificiran predlagatelj zahteva razpravo in sprejemanje stališč v državnem zboru.
               Zakon namreč tako pravi: "Na zahtevo najmanj četrtine poslancev" in tako dalje
               "zadevo EU, evropsko zadevo iz prvega odstavka 4. člena tega zakona razpravlja
               državni zbor in v zvezi z njo sprejema stališča Republike Slovenije." In dalje pravi
               zakon: "Zahteva iz prejšnjega odstavka mora vsebovati predlog stališč Republike
               Slovenije do evropske zadeve." Gre torej za vprašanje, kdo pripravi predlog, ki ga bo
               obravnaval državni zbor in o katerem se bo glasovalo v državnem zboru, predlog
               stališča Republike Slovenije, ki ga bo nato zastopala vlada v Bruslju. Zakon pravi,
               da 23. poslancev lahko zahteva izredno sejo mora pa teh 23 poslancev predlagati tak
               predlog, mora pripraviti besedilo, ki se bo obravnavalo v državnem zboru. To je
               povsem normalno izhodišče, zelo kvalitetno. Namreč, ta člen je bil sprejet kot na nek
               način izjema, da v izjemnih primerih lahko tudi kolegij državnega zbora, ali skupina
               poslancev, ali matično delovno telo oziroma pristojno delovno telo zahteva obravnavo
               v državnem zboru, sicer se večin zadev bo vedno odigrala tako, da bo predlog
               pripravila vlada, obravnaval ga bo evropski odbor in ta bo v imenu državnega zbora
               sprejel stališče in bo stvar šla zopet nazaj na vlado in se s tem ne bo obremenjeval
               celoten državni zbor. V tem primeru pa torej, ko obravnava državni zbor, pa zakon
               predvideva, da predlog stališč pripravi tisti, ki zahteva takšno razpravo. No,
               poslovnik, predlagan poslovnik pa govori, da to besedilo, ta predlog ne pripravi
               tisti, ki zahteva razpravo, ampak pristojni odbor za evropske zadeve. To se nam ne
               zdi korektno. Zagotovo naj pristojni odbor poda svoje mnenje k osnutku, k predlogu,
               naj poda svoje mnenje, to je povsem korektno in pravilno, vendar predlagatelj
               besedila naj ostane tisti, ki pač zahteva tisto obravnavo v državnem zboru. In dalje,
               poslovnik brez zakonske osnove tudi določa, da so takšni predlogi, ki jih
               kvalificirani predlagatelj, to se pravi skupina poslancev, da v državni zbor v
               razpravo, da so takšna stališča, takšni predlogi možni samo kot amandmaji na predlog
               vlade. Mi menimo, da to ni dobro, da je to v nasprotju z zakonom, ki smo ga sprejeli
               z dvotretjinsko večino, da s tem krnimo samostojnost državnega zbora, da v izjemnih
               primerih lahko samostojno sprejema stališča, ki jih bo potem vlada zastopala v
               Bruslju, in da se, če bomo sprejeli poslovnik takšen, kot je, brez našega amandmaja,
               se bo državni zbor na neknačin odpovedal svoji samostojnosti, ki mu jo zagotavlja
               ustava.</p>
               <p>Naš predlog je torej, da v primeru, kadar v skladu z zakonom predlagatelj zahteva
               sejo državnega zbora in na tej seji obravnavo določene vsebine, določenega predloga,
               da ta predlagatelj pripravi v skladu z zakonom tudi ta predlog, da potem ta predlog
               da v obravnavo tudi pristojnemu odboru, da k temu predlogu poda mnenje tako pristojni
               odbor kot vlada, da pa lahko ta predlagatelj tudi samostojno besedilo predlaga
               državnem zboru in da ta besedila niso vedno oziroma ne morejo biti vedno tretirana
               kot amandma na predlog vlade.</p>
               <p>Menimo, da predlagatelj lahko da ali amandma na predlog vlade, ali predlaga
               samostojno novo dopolnitev stališč, ali pa kratko malo novo stališče. Kajti, lahko si
               zamislimo hipotetično neko slabo situacijo, kjer vlada ne bo hotela predlagati
               dobrega predloga, lahko se to zgodi. Mi ne bomo vedno imeli, naj bom malo piker, tako
               idealne vlade, kot je sedaj, lahko se zgodi, da imamo slabšo, recimo neko - ja tako,
               gospod Vučko- in v tem primeru torej državni zbor ne bo imel mehanizma, da lahko
               samostojno predlaga neko novo stališče, neko drugačno stališče. Menimo, da tega ne bi
               smeli dopustiti.</p>
               <p>Mnogo smo se o samostojnosti državnega zbora pogovarjali in razpravljali pri sprejemu
               zakona, ki smo ga sprejeli na to dvotretjinsko večino. Menimo, da se je to izplačalo,
               da je ta samostojnost na nek način vsaj v minimalni meri zagotovljena državnemu zbor.
               Spodobi se, da tudi tukaj pri sprejemanju tega poslovnika vztrajamo pri ohranjanju
               vsaj delne samostojnosti državnega zbora.</p>
               <p>Mi seveda menimo, da poslovnik, v kolikor naš amandma ne bo sprejet, ni dober in ga
               bomo seveda zavrnili. Zato pozivam poslance, da vendarle sprejmejo, podprejo ta naš
               amandma in s tem si zagotovimo, da bo poslovnik v kratkem času, to se pravi danes, že
               sprejet.</p>
            </sp>
            <sp xml:id="SDZ3-Izredna-45-2004-05-12.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi še kdo besedo? Gospod Drobnič, izvolite. Je kdo pomotoma mogoče
               prižgal mikrofon. Lahko poskusite še enkrat, gospod Drobnič. Lučke ne vidim nikjer.
               Dela, gospod Drobnič. Prav, izvolite.</p>
            </sp>
            <sp xml:id="SDZ3-Izredna-45-2004-05-12.sp96">

               <speaker>MAG. JANEZ DROBNIČ:</speaker>

               <p>Cilj teh dveh amandmajev je seveda, da se utrdi vloga državnega zbora, ki je bila s
               temi pobudami, po našem mišljenju, ki niso najbolj dodelane; pač, ta vloga je bila
               zminimalizirana. Ko pogledamo druge zbore, državne, v ostalih evropskih državah,
               vidimo, da se vloga državnega zbora mora postaviti na pravo mesto, da oblikuje
               stališča, ne da samo asistira. Ne samo to. Dogaja se še nekaj drugega, da se vokviru
               državnega zbora razvijejo službe, tehnične, strokovne, ki oblikujejo lastna stališča,
               neodvisna stališča od ostalih vladnih institucij. To so nam pojasnili v danskem in
               finskem parlamentu. Torej ne gre samo za to, kako bo državni zbor ali pa bo samo
               odbor o tem razpravljal, ampak kako bomo prišli do teh stališč, kdo jih zasnuje. V
               našem primeru, tako kot je volja in želja vladajočih strank, bi prišlo samo do
               potrjevanja. Naš predlog amandmaja gre tudi v smeri, da se odločanje na kolegiju
               opredeli naosnovi, ne na osnovi teže, ampak z večino članov. Seveda boste v vladajoči
               koaliciji temu nasprotovali, ampak to je princip, namreč kolegij bi moral biti
               korektiv. In samo na tak način lahko pridemo do ustreznega mehanizma korektiva, da se
               v zvezi s stališči ponovno presodi in ponovno odloča. V tem smislu je amandma Nove
               Slovenije potreben in seveda ga je treba sprejeti. Ravno tako pa tudi, da ne bom
               ponovno razlagal, amandma poslanske skupine Slovenske demokratske stranke. Ta zaplet
               smo razreševali, pa neuspešno, že v fazi pred vložitvijo zakona, ko smo obravnavali
               to tematiko na kolegiju. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, izvolite. Gospod Sok, ste dvignili roko?</p>
            </sp>
            <sp xml:id="SDZ3-Izredna-45-2004-05-12.sp98">

               <speaker>JANEZ PODOBNIK:</speaker>

               <p>Samo na kratko. Ko gledam vsebino obeh amandmajev, predvsem amandmaja poslanske
               skupine SDS, se mi zdi rešitev logična in bo pravzaprav onemogočila kakšne zaplete v
               prihodnosti. Jaz si predstavljam, da današnja sprememba poslovnika je sprejeta za kar
               nekaj let naprej. Imamo eno samo izkušnjo, kako smo danes prišli do nekih zelo
               pomembnih stališč Republike Slovenije, ki smo jih potem v obliki deklaracije sprejeli
               kot državni zbor. V bistvu smo v celoti prekopirali gradivo vlade. In smo napisali
               samo nekaj novih poudarkov glede zunanje varnostne politike in minimalni amandma
               sprejeli. Sicer smo pa v celoti pravzaprav povzeli vladno gradivo. In ta amandma je
               tukaj jasen. Pravi, da kadar kvalificiran predlagatelj pač zahteva, da državni zbor
               obravnava stališča, najprej govori o tem, kaj mora njegova zahteva vsebovati,
               predvsem pa tudi pravi, da mora biti v takem gradivu tudi predlog novih stališč ali
               predlog sprememb oziroma dopolnitev veljavnih stališč Republike Slovenije.</p>
               <p>Ta amandma se mi zdi konsistenten. Jaz menim, da ga lahko podpremo.</p>
               <p>Hvala lepa.</p>
            </sp>
            <sp xml:id="SDZ3-Izredna-45-2004-05-12.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite. Izvolite, gospod Sok.</p>
            </sp>
            <sp xml:id="SDZ3-Izredna-45-2004-05-12.sp100">

               <speaker>ALOJZ SOK:</speaker>

               <p>Hvala lepa. Sam mislim, da je v tem trenutku težko predvideti vse posledice, ki jih
               bo sprememba tega poslovnika imela za naše nadaljnje delo, vendar nekatere pa so
               seveda tukaj že zapisane in jih je možno predvideti. Tako kot sam razumem ta določila
               1. člena, bo vloga matičnih delovnih teles v bodoče seveda povsem zminimalizirana. Ta
               matična delovna telesa bodo sicer lahko predlagala neke svoje amandmaje, ti amandmaji
               bodo lahko tudi dobri, bodo lahko povsem sledili pač opredelitvam v tem strokovnem
               matičnem delovnem telesu, vendar kolikor se bo vlada donjih opredelila negativno,
               potem bosta pač tako odbor za evropske zadeve kot pa odbor za zunanjo politiko na
               podlagi teh stališč vlade enostavno delovala kot - ne vem, mogoče si napačno
               predstavljam, delovala kot glasovalni stroj. Ker tam, na teh odborih največkrat
               seveda ne bo ljudi iz tistih matičnih odborov, ki bi lahko te zadeve dodatno
               obrazložili, dodatno pojasnili, kar je nedvomno za eno od pravilnih odločanj
               potrebno. Ti sestanki, te odločitve v teh dveh odborih se bodo sprejemale na sejah,
               ki bodozaprte za javnost, in potem bo po takšni seji predsednik pristojnega odbora za
               javnost podal neko sporočilo. Z amandmajem smo poskušali, da bi vsaj to sporočilo, ki
               bo šlo v javnost, nekako pred tem bilo v samem odboru usklajeno, se pravi, sprejeto.
               Vendar je tudi to, ta naš amandma, komisija za poslovnik zavrnila. Se pravi, javnost
               bo lahko skozi ta postopek kvečjemu slišala stališča, vedno slišala stališča
               vladajoče opcije. O tem sem prepričan, da se bo zadeva odvijala in razvijala na
               takšen način. Drugače praktično ob tem zapisu, ob takšnih rešitvah, ki so tukaj, ne
               more biti, spoštovani predlagatelji.</p>
               <p>Dotaknil se bom še amandmaja k 154.i členu, ki je, tako kot je zapisan, pravzaprav po
               našem mnenju nerazumno zapisan. Glejte, v prvem odstavku tega člena piše: "Kadar na
               podlagi zahteve ali sklepa kolegija predsednika državnega zbora sprejme stališče
               Republike Slovenije k zadevi EU državni zbor, pristojni odbor pripravi gradivo za
               obravnavo na seji državnega zbora ob smiselnem upoštevanju postopka iz 154.g člena
               tega poslovnika." No, potem pa v naslednjem odstavku predlagatelj predlaga: "Zadeva
               ali sklep kolegija državnega zbora mora vsebovati predlog stališč Republike
               Slovenije, ki štejejo kot amandma k predlogu stališč, ki jih je predložila vlada. O
               tem predlogu stališč Republike Slovenije vlada poda mnenje." Torej, moram reči, da
               tega odstavka ne razumem popolnoma. Ali to pomeni, da kolegij predsednika državnega
               zbora pripravi stališče in ga poda kot amandma k predlogu stališča vlade? Iz tega
               razloga smopredlagali, da se drugi odstavek 154. člena črta, da pa se tretji
               spremeni, in sicer v povezavi s prvim, da kolegij sprejme odločitev iz prvega
               odstavka tega člena z večino glasov vseh članov. Torej, to pa je debata, ki smo jo
               imeli v državnem zboru že takrat, ko smo sprejemali poslovnik. V nekem smislu je
               nelogično, da poslovnik državni zbor sprejema z dvotretjinsko večino prisotnih
               poslancev, potem pa lahko kolegij z navadno večino oziroma z večino, ki izhaja iz
               zastopanosti v samem kolegiju, sprejme vseodločitve po lastni presoji, mimo te
               dvotretjinske večine, ki je potrebna za sprejemanje poslovnika oziroma sprememb
               poslovnika.</p>
               <p>Iz tega razloga smo v poslanski skupini predlagali ta amandma. Se pa smiselno
               strinjamo tudi s tem, če se bo najprej glasovalo o amandmaju poslanske skupine SDS,
               da se sprejme ta amandma in se potem 154.i člen v celoti spremeni, ker bi potem
               dejansko na nek način tudi ta naš predlog oziroma naša razmišljanja bila zajeta v
               tako spremenjenem 154.i členu. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp101">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Anderlič, izvolite.</p>
            </sp>
            <sp xml:id="SDZ3-Izredna-45-2004-05-12.sp102">

               <speaker>ANTON ANDERLIČ:</speaker>

               <p>Na prvi pogled izgleda, da je stvar sila preprosta, ampak dejansko je tako pri enem,
               kot pri drugem amandmaju potrebno kar podrobneje pogledati, kaj urejata.</p>
               <p>Na začetku moram žal ugotoviti, da amandma gospoda Soka, oziroma poslanske skupine
               Nove Slovenije, postavlja neko ureditev, ki smo jo že presegli. Konec koncev smo
               kolegij uredili tako, da odločitve v njem odsevajo sorazmerno zastopanost poslancev v
               poslanskih skupinah, in to pomeni realen odnos tudi v državnem zboru. Bilo bi prav
               neverjetno in smešno, da bi v kolegiju, kjer je 8 članov, in da šteje glas z dvema
               poslancema v poslanski skupini enako kot glas s 34 poslanci. Dobili izkrivljeno
               sliko, ne bi dobili realnega odseva tistega, kar se v državnem zboru zgodi.</p>
               <p>Kolegij je oblika dela, ki na racionalnejši način opravi vse tisto, kar bi sicer
               državni zbor ure in ure razpravljal v sestavi 90-ih poslancev in na koncu bi bila
               odločitev odvisna od glasovanja in števila poslancev, ki v kakšni grupaciji
               sodelujejo. Tako se mi zdi, da je ta amandma dve leti nazaj v odnosu na razpravo, ki
               smo jo imeli ob sprejemanju novega poslovnika.</p>
               <p>Kar se pa tiče amandmaja socialdemokratske, po starem, po novem Slovenske demokratske
               stranke, ampak saj nisem čisto prepričan, ker na istoimenskih listah ste nastopali
               kot socialdemokratska stranka. Jaz verjamem, da je to na ravni registracije stranke
               vse v redu in tudi na ravni poslanske skupine. Ampak, ko pa govorimo o tem, meni je
               ta amandma prijazen in v primeru, ko bi v drugem odstavku spremenili "poda mnenje" bi
               vendar šli na konstrukcijo celega poslovnika in zakona, da imamo, zakona o odnosu
               vlada-parlament v pogojih Evropske unije, da imamo vendar vzpostavljena dva odbora,
               tako imenovani veliki-evropski odbor in ta drugi odbor za zunanje zadeve, je vsa teža
               dana odločitvam v odboru. In je premalo, če ta odbor v tem primeru poda samo mnenje.
               Odbor, ki zaseda v zaprtem krogu, ki obravnava podatke, ki so tudi tajne narave, so
               pomembni za Slovenijo in ne morejo biti predmet polemik kar tako, čeprav seveda vse
               stvari so na koncu javne. Ampak vendar, če bi tukaj spremenili ta del, ko vi pravite,
               da je zahteva kvalificiranih predlagateljev nad predlogom vlade, nad predlogom tega
               odbora, da bi ta odbor vendar pripravil poročilo, tako kot je v osnovnem tekstu, in
               da tudi ta zahteva gre na to delovno telo, da pred tem matična delovna telesa ob
               vsakem vprašanju podajo svoja mnenja, potem seveda bi ta zadeva bila nekako
               konsistentna. Zdi se mi, da gre za to, da smo zelo blizu, da na eni strani - vsaj kar
               se mojega pogleda tiče - absolutno rešpektiramo, jaz rešpektiram zahtevo iz prvega
               odstavka 11. člena, ki govori o tem, da kvalificiran predlagatelj lahko zahteva, da
               gre posamezno vprašanje na državni zbor in da ga državni zbor obravnava. Vendar bi
               bilo smiselno, da to zahtevo obravnava delovno telo, pripravi stališča, pripravi in
               vso razpravo opravi tam. Na koncu se bo seveda ta zahteva znašla na državnem zboru in
               se bodo stališča Republike Slovenije oblikovala na državnem zboru. Premalo je samo
               dodati mnenje</p>
               <p>Jaz upam, da smo se razumeli, da gre vendar za to, da je celotna konstrukcija in
               zakona in poslovnika narejena na to, da bo večino stvari ali pa veliki večino stvari,
               ki jih bo državni zbor prejel v obravnavo, obravnaval tako imenovani evropski odbor.
               In da bodo tista stališča, ki bodo v evropskem odboru oblikovana, tudi končna
               stališča, ki bodo iz te hiše šla. In seveda, če j temu tako, potem je jasno, da če
               gre za neko zahtevo, ki bi pa morala iti na zbor, da se tam pripravi osnova in potem
               zbor odločapo proceduri, ki je sicer predvidena. In če bi tukaj predlagatelji,
               predlagam, da razmislite o tem, da spremenite ti dve besedi, ki govorita, "poda
               mnenje" v "obravnava", tako kot je sicer v konstrukciji, to evropsko delovno telo,
               potem seveda mi lahko totudi sprejmemo in dogradimo ta poslovnik tudi na ta način.
               Bilo bi pa po mojem mnenju premalo, da poda samo mnenje, kajti ni nepomembno, da smo
               dali težo temu delovnemu telesu kot bi temu rekel, državnemu zboru.</p>
            </sp>
            <sp xml:id="SDZ3-Izredna-45-2004-05-12.sp103">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Vučko, izvolite.</p>
            </sp>
            <sp xml:id="SDZ3-Izredna-45-2004-05-12.sp104">

               <speaker>DUŠAN VUČKO:</speaker>

               <p>Hvala za besedo, podpredsednica. Najprej moram izraziti neko razočaranje glede tega,
               ker je bilo danes že povedano, da je delovna skupina, ki je pripravljala ta tekst,
               imela kar nekaj usklajevalnih sestankov in so se razmišljanja in zahteve iz dneva v
               dan spreminjale in povečevale. Seveda, vedno je najboljši kompromis.</p>
               <p>Vendar, če se vrnem na predlagani amandma. Seveda lahko v prvem odstavku ugotovimo -
               ne amandmaja, ampak tekst člena -, kaj je osnovni namen. Prvi odstavek govori, da le
               na podlagi zahteve ali sklepa kolegija predsednika državnega zbora EU zadeve
               obravnava državni zbor. Samo o tej situaciji govorimo. "Pristojni odbor pripravi
               gradivo za obravnavo." Verjetno ta besedna zveza nekoliko moti predlagatelje
               amandmaja. Ko smo se mi na delovni skupini pogovarjali, ni bilo dvoma o tem, da
               govorimo o tem, da pristojni odbor za EU zadeve pripravi poročilo. Zato je dostavek
               "v skladu o smiselnem upoštevanju postopka iz 154.g člena", in če ga greste brati,
               jev prvem odstavku zapisano, da pripravi poročilo, na podlagi katerega potem državni
               zbor obravnava zadevo podobno, ali smiselno, ali enako, kakor vam je ljubše, kot v
               drugi obravnavi zakona. Se pravi, poročilo pripravi odbor, vsi poslanci in poslanske
               skupine imajo pa seveda potem pa še pravico vlagati amandmaje in o njih se potem
               odloča.</p>
               <p>Sedaj, ko pa pogledamo amandma, pa govori amandma Slovenske demokratske stranke v
               prvem odstavku: "Kadar kvalificiran predlagatelj iz prvega odstavka 11. člena..." -
               zato sprašujem, kdo je v tem primeru kvalificiran predlagatelj? Ker prvi odstavek 11.
               člena govori o več kvalificiranih predlagateljih - vsaj jaz tako razumem - in govori
               o najmanj četrtini poslancev, o zahtevi pristojnega odbora - je drugi kvalificiran
               predlagatelj - ali na podlagi sklepa kolegija predsednika državnega zbora - se pravi,
               da je to že tretji kvalificirani predlagatelj. Zato, če že, potem bi se moral glasiti
               tekst: "Kadar kvalificirani predlagatelji iz prvega odstavka 11. člena zahtevajo...",
               razen če ste imeli v mislih zgolj enega izmed prej omenjenih predlagateljev. To
               seveda je treba razčistiti. Jaz... /Oglašanje iz klopi./ Gospod Janša, slovnica v
               Tacnu je vedno slovela kot dobra, še posebej, ker jo je poučevala izredno spoštovana
               gospa Tomovič Nevenka. Ne gre toliko za slovnico kot pravno razumevanje, kar je pa v
               vojaški akademiji ali pa kjer drugje malo bolj tuje. In zdaj, ko bomo razčistili to
               vprašanje in seveda vprašanje, ki ga je izpostavil kolega Anderlič. Ker, če odmislimo
               potem, če je še sporen drugi odstavek obstoječega teksta, je povesem logično, da
               tisti, ki predlaga obravnavo v državnem zboru, ob upoštevanju o smiselni uporabi
               ostalih določb poslovnika, mora postoriti to, kar ste vi zapisali v svojem amandmaju,
               da mora njegova zahteva vsebovati tudi razloge za obravnavo na seji, da mora imeti
               predlog novih stališč, če se s tem ne strinja. Mislim, da smo to zajeli s temi
               določbami, tako da imam občutek, da se o marsikateri zadevi strinjamo, mislimo enako,
               vendar pa različno razumemo določene pravne dikcije, ki so se pojavile. Zato, mislim,
               bi bilo res smiselno tukaj narediti nekaj napora in razčistiti te osnove, kaj želimo
               s tem. Če je bil namen ta, da ima predlagatelj pravico obrazložiti svojo zahtevo, se
               meni zdi povsem logično, ker je to že zapisano; če vi mislite, da ni zapisano je
               seveda treba drugačna dikcija. Zdi se mi pa nujno potrebno, da razčistimo, kateri
               kvalificiran predlagatelj je v vašem amandmaju posebej mišljen ali so mišljeni vsi.
               Ker če so mišljeni vsi, je treba, ali to zahteva slovnica ali ne, spremeniti, ker
               potem je to v skladu z načelom pravne države, da so tudi določbe predpisov zelo jasne
               in določljive, da dopuščajo različno interpretacijo. Hvala.</p>
            </sp>
            <sp xml:id="SDZ3-Izredna-45-2004-05-12.sp105">

               <speaker>PREDSEDNIK BORUT PAHOR:</speaker>

               <p>Kolega Cukjati.</p>
            </sp>
            <sp xml:id="SDZ3-Izredna-45-2004-05-12.sp106">

               <speaker>FRANCE CUKJATI:</speaker>

               <p>Hvala za besedo. No, ko smo sprejemali zakon z dvotretjinsko večino, smo veliko časa
               posvetili razpravi, koliko samostojnosti pa naj ohrani naš državni zbor, zakonodajna
               veja oblasti. In nekako je prišlo do rešitve, s katero sta dve tretjini soglašali, da
               pravzaprav normalno tečejo zadeve tako, da vlada pripravi predlog, ta se obravnava na
               odboru in odbor ga potrdi, dopolni in tako dalje. V 11. členu smo pa rekli, smo pa
               definirali izjeme, do katerih je težko priti, in sicer so navedeni res trije
               kvalificirani predlagatelji: četrtina poslancev, pristojno delovno telo ali pa
               kolegij državnega zbora. Težko je priti do usklajenega takšnega predloga, pa vendar
               je zakon to dopustil, da v tem primeru pa gre zadeva na državni zbor. To se pravi,
               očitno v primeru, ko so predlagatelji ocenili, da gre za pomembno zadevo, ki je ne
               more razrešiti ali pa nima smisla, da vse breme odgovornosti prevzame odbor, naj to
               uredi državni zbor. In potem je v drugem odstavku zelo jasno rečeno, da ta zahteva
               predlagatelja mora vsebovati predlog stališč. Predlagatelj mora torej poskrbeti za
               predlog stališč za obravnavo na seji državnega zbora. To pomeni, ta predlog, ki ga
               predlagatelj pripravi, mora iti na sejo državnega zbora, tako piše v zakonu, in ne,
               da gre ta predlog nazaj na odbor, in potem s tistim predlogom lahko odbor dela tako
               kot sicer v drugih zakonodajnih postopkih, ko ga lahko spremeni, dopolni, črta člene
               in podobno. Ne, zakon piše: "Predlagatelj pripravi predlog za sejo državnega zbora."
               Menim pa, da je dobro, da ta predlog, tak kot ga je predlagatelj pripravil, sicer res
               mora iti na sejo državnega zbora, vendar se mora s tem predlogom vendar ukvarjati
               tudi odbor, in je prav, da se. Vendar odbor lahko samo predlaga črtanje člena,
               predlaga lahko umik predloga, ne more ga pa umakniti, samo mnenje lahko poda. In
               menim, da je to korekten pristop. Tukaj tudi rečemo, da k temu predlogu lahko da tudi
               vlada svoje mnenje. Nič drugega. Mi smo pravzaprav povzeli bistvo 11. člena zakona,
               ki je bil sprejet z dvotretjinsko večino, in menim, da tu ne more biti spornih zadev.
            </p>
            </sp>
            <sp xml:id="SDZ3-Izredna-45-2004-05-12.sp107">

               <speaker>PREDSEDNIK BORUT PAHOR:</speaker>

               <p>Kolega Potrč.</p>
            </sp>
            <sp xml:id="SDZ3-Izredna-45-2004-05-12.sp108">

               <speaker>MIRAN POTRČ:</speaker>

               <p>Hvala lepa. Soglašam, da je...</p>
            </sp>
            <sp xml:id="SDZ3-Izredna-45-2004-05-12.sp109">

               <speaker>PREDSEDNIK BORUT PAHOR:</speaker>

               <p>Samo hipec! Ali je gospod Anderlič hotel proceduralno? Pardon, nisem razumel, da
               imate proceduralno. Ja, brati misli pa ne morem. Se opravičujem! Menil sem, da je
               dvignil roko za prijavo za razpravo. Ne, kolega Anderliča ni. Nadaljujte, prosim.
               Prosim, kolega Potrč, imate besedo.</p>
            </sp>
            <sp xml:id="SDZ3-Izredna-45-2004-05-12.sp110">

               <speaker>MIRAN POTRČ:</speaker>

               <p>Hvala lepa. Soglašam, da je vprašanje, kako iz odločanja v odboru za evropske zadeve
               priti do državnega zbora, gotovo eno pomembnejših vprašanj. In nobene razlike med
               nami ni bilo, vsaj ne na razgovoru o pripravi zakona, da je to treba urediti. Čim je
               padla ta ideja, sem jo v celoti podprl. Mislim, da je na način reševanjatega
               vprašanja pa treba gledati v povezavi med zakonom, ki smo ga že sprejeli, in
               pripravljenim poslovnikom.</p>
               <p>Kar zadeva 11. člen zakona, v njem vidim dvoje bistvenih stvari: prvič, da se pove,
               kdo to lahko zahteva, in o tem ne razpravljamo, in kakšne pogoje mora ta zahteva
               izpolniti. In glede pogojev pravi drugi odstavek, da mora navesti predloge stališč,
               se pravi, neko dopolnitev, nek amandma, nekaj drugega od tistega, kar je kot stališče
               predlagala vlada, in da mora povedati razloge za obravnavo. In todvoje je tisto
               bistveno, kar imate predlagatelji amandmaja napisano v prvem odstavku vašega
               amandmaja. Ne vem, v čem je tu razlika. Če je kakšna, dajte jo pojasniti.</p>
               <p>Drugo, kar pa mislim, da je boljše napisano v rešitvi člena ne pa v amandmaju, je pa
               dejstvo, da se le prvi odstavek 154.i člena sklicuje tudi na postopek na 154.b člen,
               ki pač predpostavlja - in mislim, da je to koristno vedeti, če smo ga tako natančno
               predelovali -, da predpostavlja, da mora iti na matično delovno telo, to je na odbor
               za evropske zadeve, da se pove, kdaj se lahko uvrsti, da se pove, do kdaj se
               pripravijo amandmaji in kako se o njih odloča.</p>
               <p>In v tem delu, moram reči, jaz sem odprt, absolutno za razpravo o vlogi in pomenu
               postopka, po katerem bi o posameznih vprašanjih odločal državni zbor, ampak ne vidim,
               ne znam razbrati, kje je predlagani amandma tisti, ki nekaj boljše rešuje od
               obstoječih rešitev.</p>
               <p>Povem pa še enkrat, če jih jemljemo v povezavi zakona in pripravljenega
               poslovnika.</p>
               <p>Hvala.</p>
            </sp>
            <sp xml:id="SDZ3-Izredna-45-2004-05-12.sp111">

               <speaker>PREDSEDNIK BORUT PAHOR:</speaker>

               <p>Kolega Anderlič, vi imate besedo.</p>
            </sp>
            <sp xml:id="SDZ3-Izredna-45-2004-05-12.sp112">

               <speaker>ANTON ANDERLIČ:</speaker>

               <p>Prej sem želel proceduralno...</p>
            </sp>
            <sp xml:id="SDZ3-Izredna-45-2004-05-12.sp113">

               <speaker>PREDSEDNIK BORUT PAHOR:</speaker>

               <p>Se opravičujem. Nisem...</p>
            </sp>
            <sp xml:id="SDZ3-Izredna-45-2004-05-12.sp114">

               <speaker>ANTON ANDERLIČ:</speaker>

               <p>..., ampak je gospa sekretarka vam je sugerirala, kaj sem predlagal...</p>
            </sp>
            <sp xml:id="SDZ3-Izredna-45-2004-05-12.sp115">

               <speaker>PREDSEDNIK BORUT PAHOR:</speaker>

               <p>Se opravičujem.</p>
            </sp>
            <sp xml:id="SDZ3-Izredna-45-2004-05-12.sp116">

               <speaker>ANTON ANDERLIČ:</speaker>

               <p>... Ampak nič hudega. Mislim, da bi bilo narobe, če ne bi razumeli, da tudi, kadar
               gre za zahtevo kvalificiranih predlagateljev, mora delovno telo, v tem primeru odbor
               za tako imenovane evropske zadeve, obravnavati to zahtevo, spremenjena stališča,
               predlog, ki ga poda ta kvalificirani predlagatelj. Kajti ravno delovno teloje tisto,
               na katerem lahko sodeluje zainteresirana javnost, vse institucije, ki se jih tja
               povabi. Konec koncev se lahko naredi tudi, bi rekel, res široka javna predstavitev
               spremenjenih stališč. In na koncu je treba integrirati tudi stališča matičnih
               delovnih teles do tega predloga, ki ga ti predlagatelji podajo. In zato se mi zdi
               smiselno, da ne odstopamo od postopkov, ki veljajo v tej državi po zakonu, po konec
               koncev, če hočemo, po ustavi, ko gre za ustavnorevizijski postopek, ko gre za
               spremembo ustave - ustavna komisija kot delovno telo najprej pripravi predlog stališč
               za državni zbor. Ko gre za celotno zakonodajo, notranjo, pa če hočete, mednarodne
               pogodbe in tako naprej, gre spet po nekem postopku in to je procedura, ki smo jo
               osvojili. Bi bilo narobe, da pa v primeru, ko gre za tako temeljne odločitve, kot so
               stališča Slovenije do odločitev Evropske unije o - recimo temu dramatično - usodi
               Slovenije, da pa gre kar direktno na državni zbor, kjer ni mogoče, da sodeluje
               kdorkoli drug kot predstavniki vlade, poslanci in tako naprej.</p>
               <p>Jaz sem prepričan, da na delovnih telesih lahko dobimo večjo kvaliteto, da lahko
               vključimo več kvalificirani ali pač tistih, ki se zanimajo za določeno stvar. In res
               ne vidim velike težave, če vaš amandma spremenite na način, da rečete; "k predlogu v
               drugem odstavku..." - to vas prosim, ne glede na to, da smo veliko diskutirali tudi
               na tistih delovnih skupinah, da rečete - k predlogu iz prejšnjega odstavka ne, da
               poda mnenje, ampak pripravi poročilo pristojni odbor v roku,ki velja in tako naprej.
               In v tem odboru se lahko resnično vključi najširši krog vseh, ki želijo oblikovati
               mnenje. Predpostavljam, da če ima kvalificiran predlagatelj, prej je bilo govora o
               treh in tako naprej, da ne bi zdaj ponavljal, kdo so tisti, ki lahko predlagajo. Če
               ima resnično ta interes, da ta stališča, ki jih je vlada pripravila, ob upoštevanju
               recimo znanja, ki ga poseduje tisoče ljudi, ki sodelujejo v ministrstvih v strokovnih
               službah vlade in tako naprej - resnično jih je na tisoče - da takrat, ko pa pride do
               nezadovoljstva s temi stališči, da vključimo v razpravo druge strokovnjake, civilno
               družbo, javnost in tako naprej in da to priliko izkoristimo na delovnem telesu. Na
               državnem zboru tega ne moremo storiti. Če pa mislimo mi, da smo mi tisti, ki lahko o
               vsem razpravljamo najbolj kvalificirano in da imamo zadosti podlag - tudi; ampak
               bojim se, da bi bilo to narobe in bi bilo bolj prav drugače.</p>
               <p>Še enkrat vas na nek način naprošam, če lahko razumete konstrukcijo celotnega
               veljavnega poslovnika, predlaganih sprememb, ki so zdaj tukaj, in tudi siceršnjega
               dela državnega zbora in to bi prispevalo k temu, da lahko ta amandma sprejmemo in
               tudi sprememb poslovnika.</p>
            </sp>
            <sp xml:id="SDZ3-Izredna-45-2004-05-12.sp117">

               <speaker>PREDSEDNIK BORUT PAHOR:</speaker>

               <p>Kolega Vučko.</p>
            </sp>
            <sp xml:id="SDZ3-Izredna-45-2004-05-12.sp118">

               <speaker>DUŠAN VUČKO:</speaker>

               <p>Zelo na kratko. To, kar je v dopolnitev kolega Anderlič povedal, drži. In še nekaj!
               Če bomo predlagani amandma sprejeli v obliki, kot je, v bistvu odstopamo od snovnega
               principa, ki je že uveljavljen v tem parlamentu pri sprejemanju zakonov. Tudi predlog
               zakona, ki ga vloži skupina poslancev - ne glede na število, četrtina ali še kaj več
               - pa pri obravnavi v državnem zboru matično delovno telo posvoji, pripravi poročilo
               in je nadaljnja podlaga za obravnavo. Ne vem, v čem je zdaj tukaj ta razlika. Očitno
               je prišlo do nerazumevanja določbe drugega odstavka 11. člena, ki pa govori, da
               zahteva iz prejšnjega odstavka mora vsebovati predlog stališč in razloge za obravnavo
               na seji državnega zbora, ob upoštevanju, dodajam, postopka, ki je določen s 154.b
               člena. Tako, da jaz res ne vem.</p>
            </sp>
            <sp xml:id="SDZ3-Izredna-45-2004-05-12.sp119">

               <speaker>PREDSEDNIK BORUT PAHOR:</speaker>

               <p>Prosim, kolega Kebrič.</p>
            </sp>
            <sp xml:id="SDZ3-Izredna-45-2004-05-12.sp120">

               <speaker>IVAN KEBRIČ:</speaker>

               <p>Hvala za besedo. Sprašujem predlagatelje iz Nove Slovenije naslednje. Kako si
               zamišljajo tole...</p>
            </sp>
            <sp xml:id="SDZ3-Izredna-45-2004-05-12.sp121">

               <speaker>PREDSEDNIK BORUT PAHOR:</speaker>

               <p>Čas vam je potekel.</p>
            </sp>
            <sp xml:id="SDZ3-Izredna-45-2004-05-12.sp122">

               <speaker>IVAN KEBRIČ:</speaker>

               <p>...absolutno večino, če pa kolegij šteje članov, kolikor jih šteje, sprejeli pa smo,
               da se glasuje po številu. Druga je stvar v tem...</p>
            </sp>
            <sp xml:id="SDZ3-Izredna-45-2004-05-12.sp123">

               <speaker>PREDSEDNIK BORUT PAHOR:</speaker>

               <p>Samo opozarjam, čas vam je potekel. Dokončajte misel.</p>
            </sp>
            <sp xml:id="SDZ3-Izredna-45-2004-05-12.sp124">

               <speaker>IVAN KEBRIČ:</speaker>

               <p>Ni čisto jasno. Poglejte, druga je stvar, kar hočem povedati, da je nekdo upravičeno
               odsoten ali neupravičeno ali pa, kot je sedaj, da nekdo sploh ne želi ali noče
               sodelovati na kolegiju. Kako štejejo njihovi glasovi?</p>
            </sp>
            <sp xml:id="SDZ3-Izredna-45-2004-05-12.sp125">

               <speaker>PREDSEDNIK BORUT PAHOR:</speaker>

               <p>V rdečih številkah ste, to je jasno. Želi še kdo besedo? Kolega Podobnik.</p>
            </sp>
            <sp xml:id="SDZ3-Izredna-45-2004-05-12.sp126">

               <speaker>JANEZ PODOBNIK:</speaker>

               <p>Hvala lepa. Jaz imam še čas. Danes je kolega Kebrič na kolegiju, ko je iskal rešitev
               za zaplet glede časa, naredil napako, ki jo izkušen parlamentarec nikoli ne naredi.
               Ivan se je odpovedal kompletni razpravi in sedaj je imel pač problem, ko je hotel
               postaviti vprašanje poslanskim kolegom. Torej v parlamentu se nikoli v celoti ne
               odpovej razpravi.</p>
               <p>Jaz bi imel naslednje vprašanje oziroma pomislek. Apeliral bi na kolege v SDS-u in
               kolege v LDS-u in Združeni listi, da skupaj najdemo rešitev. Poglejte, veste, kaj se
               bo zgodilo. Zgodilo se bo naslednje; kakršenkoli predlog stališč bo predlagala
               skupina najmanj 23-ih poslancev, bo prišlo v to delovno telo in to bo s svojo večino
               usekalo po svoje in prišlo v parlament s povem drugačnimi stališči, kotjih je
               predlagala skupina 23-ih poslancev. To je ta bojazen in to se bo najverjetneje
               zgodilo. Zato predlagam, da tukaj najdemo rešitev, ki bo boljša, in se lahko najde
               način. Mi moramo najti neko pot, da stališča, ki jih predlaga skupina 23-ih
               poslancev,pridejo direktno v parlament, zraven pa je lahko tudi stališče delovnega
               telesa, ampak to ne sme ta stališča pohoditi in napisati nove. To rešitev najdimo po
               poslovniku in bomo lahko skupaj podprli. Hvala.</p>
            </sp>
            <sp xml:id="SDZ3-Izredna-45-2004-05-12.sp127">

               <speaker>PREDSEDNIK BORUT PAHOR:</speaker>

               <p>Dobro. Še dva imam prijavljena. Kolega Sok, Cukjati. Kolega Sok.</p>
            </sp>
            <sp xml:id="SDZ3-Izredna-45-2004-05-12.sp128">

               <speaker>ALOJZ SOK:</speaker>

               <p>Ne vem, če naj poslanskemu kolegu Kebriču odgovarjam. Mislim, da ste prebrali pismo
               koalicije Slovenije, tudi je bilo predstavljeno javnosti. Razlogi za neudeležbo na
               sejah kolegija so seveda poznani in smo jih tudi našteli. Torej, če bo kolegij ravnal
               drugače, ne bomo imeli razloga, da bi se sej ne udeleževali.</p>
               <p>Kar se pa tiče 154.i člena in amandmaja, ki ga je vložila SDS in nekje v tej smeri
               smo tudi v Novi Sloveniji razmišljali. Točno za to gre. Na podlagi preglasovanja bo
               seveda vsakokrat možno, da zahteva iz 11. člena zakona ne bo prišla pred državni
               zbor. Torej, to nam potrjujejo izkušnje, ki jih imamo na podlagi dosedanjega dela.
               Kolega Anderlič, lahko še tako razlaga, kako naj skupaj poiščemonekakšno pot, kako
               naj eno besedo spremenimo v drugo, temu ne morem verjeti, ker je v praksi delal in do
               sedaj se obnašal drugače od tega, kar govori. In to je to. Mi smo na tem državnem
               zboru obravnavali stališča ustavne komisije, ki jih ni bilo. Pa se je sestala
               komisija za poslovnik in je sprejela tolmačenje, da se lahko obravnavajo stališča,
               čeprav jih ni bilo. Se pravi, povsod, kjer je večina, zadostna večina, lahko sprejme
               takšen ali drugačen sklep. Zato pa je treba pri spremembah poslovnika vnesti takšne
               rešitve, ki ne bodo omogočale preglasovanj na takšen način, kot se je to
               dogajalo.</p>
               <p>Sedaj samo še o predlogu, zakaj smo v Novi Sloveniji ponovno predlagali, da bi
               kolegij sprejemal odločitve z večino glasov vseh članov, ne pa na podlagi
               ponderiranih glasov, kar se dogaja danes. Ravno zaradi tega, da bi se v tem, bi
               rekel, manjšem organu, kolegiju, ki predstavlja državni zbor, prišlo do bolj
               demokratičnih in kvalitetnih rešitev in odločitev, ne pa tako kot do sedaj, da se
               enostavno s preglasovanjem uvrsti nek zakon po nujnem postopku, da se s
               preglasovanjem uvede za nek zakon skrajšani postopek in tako naprej, kljub temu da so
               poslovniška določila povsem jasna. Se pravi, gre samo za to, da bi morali tisto, kar
               dejansko zapišemo, tudi do zadnje črke in vejice spoštovati. In potem, spoštovani
               kolega Kebrič, ne bi prihajalo do tega, da se katera od poslanskih skupin ne
               udeležuje sej kolegija. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp129">

               <speaker>PREDSEDNIK BORUT PAHOR:</speaker>

               <p>Še kolega Cukjati, potem bi pa predlagal, če ne bi bilo nasprotovanj med vodji ali
               predstavniki poslanskih skupin, da za dve minuti tule opravimo kratek razgovor o
               možnosti, ki bi lahko bila kompromisna. Kolega Cukjati.</p>
            </sp>
            <sp xml:id="SDZ3-Izredna-45-2004-05-12.sp130">

               <speaker>FRANCE CUKJATI:</speaker>

               <p>Hvala za besedo. Še enkrat bi rad opozoril, da zakon, ki je bil sprejet z
               dvotretjinsko večino, določa, da v izjemnih primerih določen predlagatelj predloži
               oziroma zahteva obravnavo določenega vprašanja v državnem zboru, ne na odboru za
               evropske zadeve, in da v tem primeru, tako zakon piše, pripravi predlog stališč za
               obravnavo na seji državnega zbora. Če pa bo ta predlog obravnaval odbor, kar je prav,
               da ga obravnava, in če bo pripravil poročilo, ne samo mnenje, pomeni, da bo lahko ta
               predlog spremenil. Poročilo vedno vsebuje tudi spremenjen, dopolnjen predlog. In
               potem v državni zbor ne bo več prišlo tisto, kar zahteva zakon, tisti predlog, ki ga
               da predlagatelj, sklicatelj tako rekoč, ampak predlog odbora. To ni prav - naj oboje
               pride. Po zakonu mora priti predlog kvalificiranega predlagatelja, lahko pa tudi
               pride predlog odbora, se pravi, mnenje To pa je samo mnenje, ne more biti drugo - to
               je bistvena razlika -, ne more biti poročilo. Poročilo vsebuje spremenjen predlog. In
               ne vem, zakaj se tako upirajo nekateri in nasprotujejo temu, kar pravzaprav zahteva
               že zakon. In nima smisla, da sprejmemoneko poslovniško določilo v nasprotju z
               zakonom, pa potem spet zadeva predstavlja nov vir nesporazumov in konfliktov.
               Vsekakor pa tako, kot je bilo zastavljeno besedilo, da pravzaprav predlog pripravi
               pristojni odbor, to je pa sploh v nasprotju z zakonom.</p>
               <p>Tako menim, da res morda ne bi bilo slabo, da, gospod predsedujoči, prekinete sejo in
               da se v nekem ožjem krogu ponovno dogovorimo, da ponovno prisluhnete temu amandmaju,
               ki je pravzaprav že dolgo znan, saj je bil že pri usklajevanju predlagan.</p>
            </sp>
            <sp xml:id="SDZ3-Izredna-45-2004-05-12.sp131">

               <speaker>PREDSEDNIK BORUT PAHOR:</speaker>

               <p>Dobro. Jaz bi sedaj predlagal prekinitev za 5 minut. Vsem bo prišla prav. Vodje
               poslanskih skupin pa prosim, če pridete v center hemiside.</p>
               <p>Nadaljujemo ob 16 uri in 15 minut.</p>
               <p>(Seja je bila prekinjena ob 16.05 uri in se je nadaljevala ob 16.15 uri.)</p>
            </sp>
            <sp xml:id="SDZ3-Izredna-45-2004-05-12.sp132">

               <speaker>PREDSEDNIK BORUT PAHOR:</speaker>

               <p>Poglejte, v delo tega dopolnjenega predloga dopolnitev poslovnika državnega zbora je
               bilo vloženo toliko dela, in se mi zdi, da smo blizu neki rešitvi, vendar se mi zdi,
               da potrebuje ta rešitev kaj več kot 2 minuti; to, da se mogoče kakšni pojmi
               razčistijo, ker očitno eno stvar različno razumemo.</p>
               <p>Zato smo nekako prišli do nekega sklepa, da bi bilo najbolje preložiti to na
               naslednjo sejo, ta se začne itak v ponedeljek. Pa bomo potem v toku te seje našli
               dovolj časa, da uskladimo ta vprašanja, ker v nasprotnem primeru bi se nam lahko
               zgodilo, da poslovnik pade, kar pa ni v interesu nobene poslanske skupine, saj bi
               potem to onemogočilo normalno delo državnega zbora v pogojih članstva v Evropski
               uniji. Tako bom izkoristil poslovniško možnost, ki mi jo daje poslovnik, 74. člen, in
               državnemu zboru predlagal, da to točko preložimo na naslednjo sejo državnega
               zbora.</p>
               <p>Ta predlog, da to preložimo na naslednjo sejo državnega zbora dajem na glasovanje.
               Prosim. 54 navzočih, 53 za in nihče proti.</p>
               <p>(Za je glasovalo 53.) (Proti nihče.)</p>
               <p>Dobro. Sicer nismo sprejeli poslovnika, ampak vsaj padel ni in obstoji možnost, da ga
               bomo na naslednji seji.</p>
               <p>Gremo naprej.<title> 3. TOČKA DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O GOSPODARSKIH DRUŽBAH, NUJNI POSTOPEK </title>
               </p>
               <p>Čas razprave je nekaj manj kot poltretjo uro. Predlog zakona je v obravnavo zboru
               predložila vlada. Ne vem, ali želi kdo od predstavnikov vlade besedo? Nihče.</p>
               <p>Kolega Blaž Kavčič je poročevalec. Želi besedo za dopolnitev poročila? Prosim, imate
               to besedo.</p>
            </sp>
            <sp xml:id="SDZ3-Izredna-45-2004-05-12.sp133">

               <speaker>MAG. BLAŽ KAVČIČ:</speaker>

               <p>Spoštovani gospod predsednik, predstavniki vlade, kolegice in kolegi!</p>
               <p>Odbor državnega zbora za gospodarstvo je na svoji 47. seji obravnaval predlog zakona
               o spremembah in dopolnitvah zakona o gospodarskih družbah. Odbor je bil seznanjen z
               mnenjem zakonodajno-pravne službe, ki je navedeni predlog zakona proučila tako z
               vidika skladnosti z ustavno kot pravnim sistemom in z zakonodajno-tehničnega vidika
               podala številne pripombe k posameznim členom. Odbor se je seznanil tudi s predlogi za
               amandmaje Gospodarske zbornice Slovenije. Kasneje je odbor prejel še mnenje komisije
               za gospodarstvo državnega sveta, s katerim ta podpira oba predloga amandmajev
               Gospodarske zbornice Slovenije, in sicer k 2. členu in k 5. členu, tako da je tudi
               odbor potem navedena predloga amandmajev povzel v svojih amandmajih.</p>
               <p>Vsebinsko gledano je v okviru razprave o posameznih členih bilo največ pozornosti
               članov odbora namenjenih naslednjim vprašanjem: imenovanju neodvisnih izvedencev v
               skladu z določilom 3. člena predloga zakona, potem navedbi pooblaščenih subjektov
               glede posredovanja podatkov v zvezi z določbo 5. člena, potem pooblastilo za
               imenovanje neodvisnih revizorjev, odgovornostjo podružnice, potem z navedbami
               direktiv sveta Evropske unije v zvezi z določbo 18. člena ter kazenskim določbam
               predloga zakona.</p>
               <p>Predlagatelj se je zavezal, da bo ponovno proučil določbo 18. člena, pri čemer se
               zastavlja vprašanje, ali je treba četrti odstavek dopolniti z navedbo osme direktive
               sveta Evropske unije.</p>
               <p>Na podlagi prvega odstavka 133. člena in glede na sprejete amandmaje na seji odbora
               je bil pripravljen dopolnjen predlog zakona. V dopolnjen predlog zakona, ki je
               sestavni del poročila, so vključeni vsi amandmaji. Zahvaljujem se za vašo pozornost.
            </p>
            </sp>
            <sp xml:id="SDZ3-Izredna-45-2004-05-12.sp134">

               <speaker>PREDSEDNIK BORUT PAHOR:</speaker>

               <p>Tudi mi za vaš nastop. Besedo bom sedaj dajal glede na to, kdo je v dvorani. Kolega
               Kangler.</p>
            </sp>
            <sp xml:id="SDZ3-Izredna-45-2004-05-12.sp135">

               <speaker>FRANC KANGLER:</speaker>

               <p>Hvala za besedo. S predlogom zakona o gospodarskih družbah bomo opravili dokončno
               uskladitev prava družb s sekundarno zakonodajo Evropske unije na tem področju. Pri
               tem gre pohvaliti predlagatelje, da je pripravil strokovno neoporečen predlog zakona,
               ki bo to obsežno področje, še z malenkosti, ki so danes pred nami, uskladil s pravnim
               redom Evropske unije. Kot lahko razberemo, gre dodatno še za nekatere nomotehnične
               uskladitve oziroma za večjo notranjo usklajenost zakona o gospodarskih družbah.
               Dejansko predlogu ne gre oporekati in ga bomo zato tudi podprli. Morda bi ob robu
               vsega bilo smiselno spomniti na pravilnost odločitev, da smo dejansko na enem mestu
               kvalificirali pravo družb. Tako imamo moderen in sodoben zakon, ki nam ga lahko
               zavida marsikatera razvitejša država.</p>
               <p>Vendar bi kljub vsemu opozorili, da bi bilo zelo prav, da sledimo vsem novim
               dogajanjem in razvoju na tem področju. Tako bo v skupnosti oktobra letošnjega leta
               pričela veljati posebna uredba,ki ureja oziroma omogoča ustanavljanje evropske
               delniške družbe kot nove vseevropske statusne oblike gospodarske družbe. Kljub temu
               da gre za uredbo, bo verjetno treba urediti določena vprašanja v našem nacionalnem
               pravnem redu. Upamo, da se predlagatelj zaveda nujnosti vložitve teh sprememb v
               zakonodajni postopek, saj se mandatna doba tega zbora počasi izteka. Neresno bi bilo,
               da bi sedaj, ko smo komaj in z zadnjimi mukami uspeli v roku uskladiti našo, predvsem
               davčno zakonodajo, z zavezami naše države do Evropske unije, zopet v skrajnih rokih
               sprejemali prilagoditve.</p>
               <p>Tako pozivamo predlagatelja, da čimprej pripravi predlog sprememb zakonodaje, ki se
               nanaša na naše zaveze kot članice Evropske unije in katere roki se iztečejo še v tem
               koledarskem letu. Kot smo že omenili, podpiramo ta predlog sprememb zakona o
               gospodarskih družbah, saj bo omogočil realizacijo pravice svobodnega podjetništva in
               s tem udejanjanje vseh štirih svoboščin, predvsem prostega pretoka kapitala in blaga,
               kar bo pomenilo nov konkurenčni izziv slovenskemu gospodarstvu. To pa so tudi ene
               izmed temeljnih postavk usmeritev naše poslanske skupine in upamo, da bo udejanjena
               pravica do svobodnega podjetništva dala nov zagon našemu gospodarstvuin s tem rasti
               proizvodnje in blaginje v naši državi, Sloveniji.</p>
            </sp>
            <sp xml:id="SDZ3-Izredna-45-2004-05-12.sp136">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pečeta ni, razen če bi želela kolegica Sonja Areh? (Ne.) Kolega
               Kavčič, želite vi kot predstavnik kluba? Prosim. Potem ste vi na vrsti, kolega dr.
               Bajuk. A, Grošelj, pardon!</p>
            </sp>
            <sp xml:id="SDZ3-Izredna-45-2004-05-12.sp137">

               <speaker>MAG. BLAŽ KAVČIČ:</speaker>

               <p>Spoštovani! Zakon o gospodarskih družbah je bil že v veliki meri usklajen z
               regulativo Evropske unije z novelo zakona ZGDF, ki je bila sprejeta leta 2001.
               Obravnavane spremembe pa je predlagatelj predložil zaradi nadaljnje uskladitve
               slovenskega pravnega reda s pravnim redom Evropske skupnosti in v zvezi s tem gre
               predvsem za uskladitev s prvo direktivo Sveta, to je publicitetno direktivo, s tretjo
               direktivo Sveta, ki ureja področje združitev oziroma fuzij, šesto direktivo Sveta, ki
               ureja delitve, enajsto direktivo Sveta, ki ureja publicitetno področje. Za popolno
               uskladitev vseh določb prve in enajste direktive Sveta pa je potrebna tudi ustrezna
               uskladitev oziroma dopolnitev tistih določb zakona, ki urejajo postopek v registrskih
               zadevah. No, v tem predlogu zakona je bila opravljena tudi korekcija nekaterih
               slovničnih in izraznih pomanjkljivosti prejšnje verzije zakona.</p>
               <p>Vsebinsko gledano v Liberalni demokraciji Slovenije vidimo velik pomen v tem, da se
               jasno med drugimi ureditvami v tem predlogu zakona ureja tudi vprašanje brezplačnega
               vpogleda podatkov o letnih poročilih, ki so objavljena na spletnih straneh. Zelo
               pomembno je področje podružnic tujih oziroma neslovenskih gospodarskih subjektov,
               kjer je povsem jasno izpostavljeno, da je za opravljanje pridobitne dejavnosti v
               Republiki Sloveniji za obe vrsti gospodarskih družb potrebna ustanovitev podružnice,
               in v zvezi s podružnicami so zadeve v tem predlogu zakona jasneje opredeljene.</p>
               <p>V poslanskem klubu LDS bomo predlog zakona, skupaj z naknadno vloženimi amandmaji,
               podprli. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp138">

               <speaker>PREDSEDNIK BORUT PAHOR:</speaker>

               <p>Kolega Grošelj. Kolega Grošelj bo predstavil stališče poslanske skupine Združene
               liste socialnih demokratov. Prosim.</p>
            </sp>
            <sp xml:id="SDZ3-Izredna-45-2004-05-12.sp139">

               <speaker>LEOPOLD GROŠELJ:</speaker>

               <p>Gospod predsednik, hvala lepa za besedo. Spoštovani predstavniki vlade, kolegice in
               kolegi! Z novelo zakona o spremembah in dopolnitvah zakona o gospodarskih družbah se
               želijo uresničiti zahteve po uskladitvi evropskih pravnih družb, predvsem na področju
               tistih zadev, ki izhajajo iz direktive 1., 3.,6. in 11. direktive sveta.</p>
               <p>Novela zakona posega delno na nekatere določbe zakona o gospodarskih družbah, ki so
               se pojavili po sprejeti noveli iz leta 2001, ki pa bistveno ne posegajo v to
               predloženo vsebino zakona.</p>
               <p>Novela zakona posega tudi na področje uskladitve zaščitnih ukrepov za zavarovanje
               interesov družbenikov in tretjih oseb, saj se nalaga obveznost organizaciji, ki je
               pooblaščena za obdelovanje in objavljanje podatkov, da omogoča tako brezplačen
               vpogled podatkov o letnih poročilih. Gre tudi za natančnejšo opredelitev zahtev, ki
               jih morajo izpolnjevati podružnice tako do tistih, ki delujejo v okviru Evropske
               unije, kot tistih, katerih ustanovitelj je družba s sedežem izven EU. Glede na to, da
               podružnica ni pravna oseba in tudi ni zavezana k izpolnjevanju tudi splošnih določil
               korporativne zakonodaje, se z novelo določa tudi specifična obravnava podružnic,
               podprtih s strani kapitalske družbe, ki delujejo v okviruEvropske unije in izven nje.
               Za prve velja tako imenovani maksimalni standard. Za slednje pa zgolj minimalni
               standard za ustanovitev. Te zahteve so v spremembah zakona tudi natančno določene, ki
               urejajo registracijo subjektov.</p>
               <p>S spremembo posegajo tudi na ureditev, s katero je podružnicam omogočeno, da tako v
               okviru bilančnih kot tudi publicitetnih zahtev v razkritje predložijo letno poročilo
               družbe ustanoviteljic.</p>
               <p>Kot je bilo že omenjeno, gre v primeru, da gre za tiste podružnice, ki so
               ustanovljene s strani kapitalske družbe in imajo sedež izven držav članic EU, pa je
               potrebna sestava in razkritje posebnega letnega poročila za dejavnost podružnice, ni
               pa potrebe po revidiranju.</p>
               <p>Novela zakona tudi določa način v zvezi z imenovanjem neodvisnih izvedencev, ki
               sodelujejo pri izvedbi statusnega preoblikovanja družb. Poleg ločenosti upravljavskih
               sfer, nadziranostjo in uprave se dodatno neodvisnost zagotavlja tudi preko statusa
               neodvisnega revizorskega poklica.</p>
               <p>Člani odbora za gospodarstvo iz naše poslanske skupine so glasovali za amandmaje na
               odboru, ki so vključeni v predlog zakona o spremembah in dopolnitvah gospodarske
               družbe in ga bodo tudi podprli.</p>
               <p>Podprli bomo tudi vložene amandmaje treh poslanskih skupin, se pravi poslanskega
               kluba LDS, poslanske skupine Združene liste in poslanske skupine DeSUS.</p>
               <p>Hvala lepa.</p>
            </sp>
            <sp xml:id="SDZ3-Izredna-45-2004-05-12.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Nove Slovenije bo predstavil doktor Andrej
               Bajuk. Izvolite.</p>
            </sp>
            <sp xml:id="SDZ3-Izredna-45-2004-05-12.sp141">

               <speaker>DR. ANDRJ BAJUK:</speaker>

               <p>Hvala lepa gospa predsedujoča. Spoštovani predstavniki vlade, kolegice in kolegi. V
               vsakem pravnem sistemu je zakon o gospodarskih družbah temeljni zakon, eden od
               ključnih zakonov, kodeks, ki ga je ta državni zbor sprejel v prvi obliki leta 1993,
               torej 11 let nazaj. Od takrat bi pa lahko rekli, da je to naš stari prijatelj, ker ta
               zakon smo mi spreminjali že sedemkrat. In sedaj pa ponovno spreminjamo. Sicer ga
               spreminjamo kot tudi prej v imenu usklajevanja z evropsko zakonodajo. To seveda vsem
               nam zveni izredno pomembno. Kdo pa naj bi bil proti usklajevanju naše zakonodaje s
               principi Evropske zveze. Ko pa človek nekoliko pogleda obrazložitev in uvod, ne tako
               obširni, kot bi človek pričakoval, tega zadnjega predloga in ga primerja z
               uvodom-predlogom, ki ga je vlada poslala v obravnavo v ta državni zbor leta 1999 in
               ga je 20. marca ta državni zbor v tej sestavi v prvi obravnavi pregledal, potem pa
               2001 tudi sprejel, pa najde nekatere sličnosti v obrazložitvi, predvsem pa tudi
               nekatere razlike.</p>
               <p>Usklajevanje s principi in zakonodajo Evropske zveze. Zelo lepo. Seveda obstajajo
               smernice, že vsi razumemo, direktive Evropske zveze morajo biti spoštovane in mi smo
               se tudi zavezali, sedaj smo člani, sedaj pa sploh moramo to napraviti. A vendar te
               direktive pa niso od včeraj, tudi ne od predvčerajšnjem. Dejansko vlada nam tukaj v
               tem predlogu obrazloži, da se gre za uskladitev s prvo direktivo sveta, tako
               imenovano publicitetna direktiva, iz leta 1968, da gre tudi za usklajevanje s tretji
               direktivo sveta, in to je direktiva o fuzijah, iz leta 1978, s šesto direktivo leta
               1983 in z enajsto direktivo od leta 1989. Zanimivost pa je, da se nam tukaj razlaga
               sedaj v tem predlogu in bom bral, da zakon o gospodarskih družbah je bil z evropskim
               pravom družb v veliki meri - to podčrtam jaz - v veliki meri usklajen že z novelo,
               prejšnjo, leta 2001. Od takrat naprej je zakon doživel le dve manjši spremembi zaradi
               uskladitev za odločitev ustavnega sodišča. Tudi predlagane spremembe zakona pa v
               bistvu neposegajo v vsebino zakona. Torej ponavljamo, da je to je treba uskladiti z
               nekimi direktivami že od leta 1968 do leta 1989. In takrat, ko pa gledam, kaj nam je
               vlada rekla leta 1999, našim kolegom prejšnje sestave državnega zora leta 1999, so
               nam pa povedali: "Kot izhodišče je bilo upoštevano, da zakon o gospodarskih družbah
               je pri nastajanju sicer sledil unifikacijskim in harmonizacijskim predpisov EU s
               področja korporacijskega prava, ki je sicer v pretežni meri prevzel rešitve - v
               pretežni meri - prevzelrešitve tako vsebinsko kot normativno gledano iz posameznih
               zakonov s področja korporacijskega prava posameznih držav članic." V pretežni meri in
               pretežni meri in take stvari. Spoštovani! Ista zgodba se ponavlja nekaj let kasneje,
               vedno po nujnem postopku vedno se nam nekaj mudi. Zanimivo pa je, da vedno eni in
               isti profesorji pa predlagajo te stvari. Moj kolega, član opozicije, je včeraj
               vprašal, ker to smo včeraj na delovnem telesu pregledovali: Ali je to pripravila
               kakšna skupina ekspertov in kdo so tigospodje? Na to ni bilo odgovora. Upam, da bomo
               kdaj izvedeli, ker mislim, da gre za higieno, minimalno higieno delovanja tega
               državnega zbora. Ali dobivamo ali ne v obravnavo od enih in istih ljudi predloge za
               spremembo istega zakona zdaj že sedmič, če ni osmič, in ne vemo, če je pa zdaj
               resnično urejeno. Zakaj pa ne vemo? Med drugim tudi zato, ker v tem predlogu sedaj,
               ki ga danes obravnavamo prav gotovo bo izglasovan v imenu nujnosti in pa usklajevanja
               z zakonodajo Evropske unije, se omenjajo te tri direktive, se pa ne omenjajo še druge
               tri, ki pa so bile predmet razprave v letu 2001.</p>
               <p>Ker mi je čas potekel, bom nadaljeval v imenu poslanske skupine. Sicer pa bi rad
               oznanil, da mi ne bomo nasprotovali temu zakonu. Nasprotujemo pa temu neracionalnemu,
               nesmiselnemu delovanju tega državnega zbora, ki po nujnem postopku obravnava že
               sedmič v zelo kratkem obdobju tako ključno zakonodajo, kot je zakon o gospodarskih
               družbah. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke nam bo
               predstavil gospod Branko Kelemina. Izvolite.</p>
            </sp>
            <sp xml:id="SDZ3-Izredna-45-2004-05-12.sp143">

               <speaker>BRANKO KELEMINA:</speaker>

               <p>Hvala. Spoštovani. V Slovenski demokratski stranki predlogu sprememb zakonu o
               gospodarskih družbah ne bomo nasprotovali. SDS podpira, in to z zadovoljstvom, da je
               Slovenija postala končno del evropske združbe, v kateri ima demokracija, pravo,
               enakost pred zakonom tudi vsebino, tudi odsev v stvarnosti, to je v vsakdanji praksi,
               ne tako kot pri nas, kjer o resnični demokraciji lahko le sanjamo. Najbolj se
               nedemokratičnost našega sistema kaže prav v parlamentu, kjer se nerazumno omejujejo
               razprave opozicije, celo kršen je zakon in poslovnik, na primer poslovnik o
               parlamentarni preiskavi, kjer se sprejmejo protizakoniti sklepi oziroma poslovniški
               sklepi glede poslovanja...</p>
            </sp>
            <sp xml:id="SDZ3-Izredna-45-2004-05-12.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Kelemina, lepo prosim, stališče poslanske skupine o zakonu o gospodarskih
               družbah ni namenjeno tovrstni razpravi.</p>
            </sp>
            <sp xml:id="SDZ3-Izredna-45-2004-05-12.sp145">

               <speaker>BRANKO KELEMINA:</speaker>

               <p>Hvala lepa. Ja, saj hvala. Če lahko nadaljujem. Tudi predlagane spremembe zakona o
               gospodarskih družbah gredo v to smer, namreč naši korupktivni in klientelistični
               oblasti bo tako zakonodaja EU preprečila kršenje zakonov na področju enakosti pred
               zakonom, na področju netransparentnih poslov, netransparentnega nadzora revizije, na
               primer, samo če se spomnimo SIB in tako naprej vemo, kakšni netransparentni nadzor
               smo imeli v naši državi. Zakonodaja EU bo to preprečila, preprečila bo v večji meri,
               vsaj upamo, kmalu klientelizem, to poznamo, ne dolgo tega smo razpravljali o teh vseh
               priviligirancih, ki v tem sistemu nastopajo. Poskušala bo seveda tudi preprečiti
               korupcijo na vseh nivojih. S tem se veliko pri nas ukvarjamo, nazadnje pa vladajoča
               večina sprejme sklep, da v Sloveniji korupcije ni.</p>
               <p>Predlagane spremembe ZGD-ja bi pa lahko že zdavnaj bile sprejete. Direktive so že
               dolgo znane. Zakaj nismo teh področij v celoti, že zdavnaj ali pa vsaj pri zadnji
               spremembi upoštevali, je seveda drugo vprašanje, gre pa za to, zakaj bi, če ni bilo
               potrebno. Zakaj se ne bi ribarilo v kalnem do zadnjega dne in še nekaj čez. Mi smo že
               nekaj časa v Evropski skupnosti in se bo še nekaj čez ribarilo v kalnem. Gre za
               netransparentno poslovanje nekaterih subjektov, ker so tudi same revizije bile
               nekorektne in nepoštene. Zdaj bo, upamo, tega špekuliranja konec. Naše gospodarstvo
               si še kako želi otresti oko obstoječe oblasti, kjer podjetja, družbe, morajo s
               svojimi sredstvi podpirati in ohranjati obstoječo oblast. Če nočejo, imajo zaradi
               tega hude težave. Tudi ta sprememba ZGD-ja bo prispevala ktransparentnemu poslovanju,
               enakopravnemu nastopanju družb na trgu, enakopravni zaščiti družb pred vsemi
               negativnimi pojavi, ki jo vsiljuje obstoječa slovenska oblast in ki nima primerjave v
               nobenih demokratični evropski državi. Tudi v primeru, če bo obstoječa oblast vseeno
               poskušala s svojimi ustaljenimi "fintami" še naprej vzdrževati nedemokratične pojave
               na Slovenskem, to dolgo ne bo ostalo neopaženo s strani nadzornih služb EU in naši
               politični klienteli je prav gotovo na tem področju odklenkalo oziroma v bodoče
               odklenkalo. To je pa naše največje zadovoljstvo pri sprejemanju pravnega reda EU in
               tudi tega zakona. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani gospod poslanec dr. Andrej Bajuk, to ni šola, imate prav. Jaz
               nisem učiteljica, imate tudi prav. To je parlament in s tega mesta sem varuh
               poslovnika in ne dajem nobeni poslanki in poslancu pravice, da govori o čem drugem,
               kot pa o točki, ki je na dnevnem redu. Tako je. Vprašanje obravnave poročila
               preiskovalne komisije pri predstavitvi stališča poslanske skupine o zakonu o
               gospodarskih družbah ni točka, ki je na dnevnem redu. Hvala lepa.</p>
               <p>Prehajamo na drugo obravnavo, to je na razpravo o posameznih amandmajih in členih
               dopolnjenega predloga zakona. V razpravo dajem 20. člen in amandma treh poslanskih
               skupin oziroma poslanskega kluba LDS, ZLSD in DeSUS, k 20. členu. Želi kdo besedo?
               (Ne.) Zaključujem razpravo.</p>
               <p>Prešli bomo na odločanje o amandmaju. Poslanke in poslance vljudno vabim v dvorano,
               ker odločamo o amandmajih. Prehajamo na glasovanje o amandmaju. Glasujemo. Nismo bili
               uspešni.</p>
               <p>V skladu s poslovnikom drugič glasujemo o amandmaju. Glasujemo. Tudi drugo glasovanje
               ni bilo uspešno, zato bomo po desetih minutah opravili tretje glasovanje o amandmaju.
               Ob 16.54 uri bomo tretjič glasovali. Hvala lepa!</p>
               <p>(Seja je bila prekinjena ob 16.44 uri in se je nadaljevala ob 16.54 uri.)</p>
            </sp>
            <sp xml:id="SDZ3-Izredna-45-2004-05-12.sp147">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovani, spoštovane! Nadaljujemo z delom. Tretjič bomo odločali o amandmaju treh
               poslanskih skupin koalicije k 20. členu.</p>
               <p>Glasujemo.</p>
               <p>Nekaj napak v sistemu. Lepo prosim tudi, gospod predsednik ni mogel glasovati, ker
               sva pozabila... kartice. Gospod Pucko lahko prosim... Gospod Pucko! Gospod Pucko!
               Lahko mojo kartico... Gospod Ciril. Hvala lepa.</p>
               <p>Ponavljamo tretje glasovanje o predlogu amandmaja k 20. členu.</p>
               <p>Glasujemo.</p>
               <p>Navzočih nas je 48. Za je glasovalo 39 poslank in poslancev, proti nihče.</p>
               <p>(Za je glasovalo 39.) (Proti nihče.)</p>
               <p>Ugotavljam da je amandma sprejet.</p>
               <p>Prehajamo na razpravo in odločanje o amandmaju k 21. členu istih predlagateljev. Želi
               kdo besedo? (Ne.) Razpravo zaključujem.</p>
               <p>Glasujemo.</p>
               <p>Navzočih nas je 51. Za je glasovalo 39, proti nihče.</p>
               <p>(Za je glasovalo 39.) (Proti nihče.)</p>
               <p>Ugotavljam da je amandma sprejet.</p>
               <p>Isti predlagatelji so vložili tudi amandma k 22. členu. Želi kdo besedo? Ne. Razpravo
               zaključujem. Prehajamo na odločanje.</p>
               <p>Glasujemo.</p>
               <p>Navzočih nas je 50, za je glasovalo 39, proti nihče.</p>
               <p>(Za je glasovalo 39.) (Proti nihče.)</p>
               <p>Ugotavljam da je amandma sprejet.</p>
               <p>In še zadnji amandma istih predlagateljev k 24. členu. Želi kdo besedo? (Ne.)
               Razpravo zaključujem. Prehajamo na odločanje.</p>
               <p>Glasujemo.</p>
               <p>Navzočih nas je 50. Za je glasovalo 37 poslank in poslancev, proti nihče.</p>
               <p>(Za je glasovalo 37.) (Proti nihče.)</p>
               <p>Ugotavljam, da je tudi ta amandma sprejet.</p>
               <p>Prehajamo na tretjo obravnavo predloga zakona. Ugotavljam, da je zbor v drugi
               obravnavo sprejel amandmaje k 20., 21., 22. in 24. členu. Sprašujem, ali želijo
               morebiti kvalificirani predlagatelji vložiti amandmaje k tem členom? (Ne.) Potem
               lahko preidemo na glasovanje o predlogu zakona v celoti.</p>
               <p>Ne zakonodajno-pravna služba, niti vlada me nista obvestili, da bi bil zakon zaradi
               sprejetih amandmajev neusklajen.</p>
               <p>Gospod Petan, je kaj narobe z glasovalno napravo? (Ne.) Pardon, se opravičujem.</p>
               <p>Prehajamo torej na glasovanje o predlogu zakona v celoti. Obrazložitev glasu, gospod
               Bajuk, izvolite.</p>
            </sp>
            <sp xml:id="SDZ3-Izredna-45-2004-05-12.sp148">

               <speaker>DR. ANDREJ BAJUK:</speaker>

               <p>Hvala lepa. V imenu poslanske skupine prosim. Kot sem omenil v svoji petminutni
               predstavitvi v imenu poslanske skupine, Nova Slovenija ne bo nasprotovala temu
               zakonu. Nočemo pa ga tudi podpreti, ker razumemo, da je ta predlog nadaljevanka
               žalostne zgodbe, ki se je dogajala s tem zakonom. Ne moremo se strinjati z načinom
               delovanja, predvsem zaradi tega, ker je obrazložitev, ki smo jo dobili v imenu vlade
               kot del tega predloga, zelo enaka tisti obrazložitvi, ki jo je dobil državni zbor v
               prejšnji sestavi leta 1999. In sicer, da bomo uskladili z istimi smernicami, kot se
               zdaj omenja, in tudi, da bomo popravili in dosegli notranjo uskladitev zakona,
               njegovo dograditev ter redakcijske popravke - ista stvar kot zdaj. In sicer na
               podlagi neke obširne študije, ki jo je napravila skupina ekspertov na podlagi
               programa Phare - zdaj še ne vemo, ali je bila to ista skupina ali ne, ker nam vlada
               na to ni odgovorila. Mislim pa, da je zelo pomembno, da vsaj v magnetogramu ostane,
               da je to projekt, ki ga zdaj popravljamo v imenu istih stvari, v imenu istih smernic
               kot pred štirimi, petimi leti predlog, projekt, ki se je delal v sklopu Phare
               programa, Deutschestiftung, koordinator Heinz Juergen Zahorka, vodja projekta ali
               "co-expert" - srčika te skupine so bili prof. dr. Peter Dolar, Dunaj, to je Avstrija,
               prof. dr. Marjan Kocbek, pravna fakulteta v Mariboru. V ostali ekspertni skupini so
               pa bili prof. dr. Rado Bohinc, prof. dr. Borut Bratina, prof. dr. Hilda Marija Pivka,
               prof. dr. Šime Ivanko, prof. dr. Borut Zabelj, prof. dr. Krešo Puharič prof. dr.
               Marko Ilešič, prof. dr. Mirko Ilešič, mag. Saša Perlič in mag. Markus Brueckmueller.
               Ti gospodje so poslali v ta državni zbor predlog na podlagi istih smernic, isto
               stvar, ki jo danes popravljamo. In ne vemo, tako kot nismo takrat vedeli /opozorilni
               znak za konec/, tudi danes ne vemo, ker smo šli skozi neko zelo kratko sejo, in sicer
               v treh spremembah, najprej je bila ena ob dveh, potem ob treh, v treh različnih
               dvoranah, eno uro in pol naelektrena atmosfera, nič se ni smelo vprašati, vse je bilo
               po hitrem postopku - in seveda konstruktiven pristop. In ta konstruktiven pristop je
               pripeljal, da boste zdaj glasovali, bomo imeli še en zakon, ki pa je že zdaj
               napovedan, da ga je treba uskladiti še z drugimi smernicami in še z drugimi stvarmi,
               ki še prihajajo. To je neodgovorno delovanje naše vlade, neodgovorno delovanje
               državnega zbora. Takšnih stvari sploh ne bi smeli obravnavati po nujnem postopku,
               marveč pustiti, da je predmet takšne razprave, kot jo tako pomemben del zakonodaje
               zahteva. Hvala lepa</p>
            </sp>
            <sp xml:id="SDZ3-Izredna-45-2004-05-12.sp149">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Jerovšek, izvolite.</p>
            </sp>
            <sp xml:id="SDZ3-Izredna-45-2004-05-12.sp150">

               <speaker>JOŽEF JEROVŠEK:</speaker>

               <p>Hvala lepa. Tudi jaz se ne bom opredelil proti temu zakonu, vendar iz podobnih
               razlogov, ker sem včeraj na odboru tudi spraševal, kdo je pripravljal ta zakon, ker
               se tudi meni zdi čudno, da se večkrat zagotavlja, da na podlagi smernic, ki so že
               nekaj let določene, vedno spreminjamo ta zakon, in to vedno v zadnjem trenutku. Tega
               odgovora, katera odvetniška skupina - to sem vprašal, ker običajno ti to delajo -,
               nisem dobil; očitno je bilo treba s strani vlade zamolčati. Vendar tudi v tem
               predlogu ne vidim, da bi se dosledno držali teh evropskih smernic in direktiv, kajti
               še vedno se tu izvaja tako, da bo pri izvedbi statusnega preoblikovanja družb, se
               pravi, združitev ali delitev družbe, direktiva predvideva, da se imenuje nekega
               strokovnjaka oziroma revizorja, ki ga odobri, imenuje sodna oblast, naš zakon pa
               sedaj tudi drugo možnost in se je odločil za to, da ga odobri na predlog nadzornega
               sveta. Tako te neodvisnosti, mislim, da v tem zakonu še stalno ni. Tako se bom jaz
               pri glasovanju vzdržal. Upam pa, da bo enkrat tudi slovenska politika prišla do tega,
               da bi se, če moramo popravljati, držali direktiv in dosledno držali direktiv, ne pa
               da dejansko istim ekipam podeljujemo vedno novo, novo priložnost, da spreminjajo
               zakon in ni nikdar do konca dodelan. Tukaj očitno neki interesi zadaj tudi tičijo.
               Hvala lepa.</p>
            </sp>
            <sp xml:id="SDZ3-Izredna-45-2004-05-12.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu gospod Kavčič. Izvolite.</p>
            </sp>
            <sp xml:id="SDZ3-Izredna-45-2004-05-12.sp152">

               <speaker>MAG. BLAŽ KAVČIČ:</speaker>

               <p>Hvala lepa. Sam bom podprl predlog zakona, vendar si ne delam utvare, da je zadnjič,
               ko je ta problematika na dnevnem redu. Jasno je namreč, da je zakonodaja živa
               tvarina. Jasno je, da se direktive, ki urejajo različna področja, še posebej pa
               gospodarsko področje, zelo dinamično dograjujejo in spreminjajo. Zato me čudi tudi
               presenečenje ali zgražanje celo nekaterih, ki menijo, da bi bilo potrebno in možno
               enkrat za vselej zakon o gospodarskih družbah sprejeti. To je ustava na področju
               gospodarstva in seveda se mora prilagajati tako spreminjajočim se okoliščinam v
               gospodarstvu kot tudi spreminjajočim se in nadgrajujočim se direktivam, ki urejajo to
               področje v Evropski uniji. Zato bi se pridružil tistim, ki so ocenili, da je v tem
               trenutku ta predlog zakona dobro uravnotežena rešitev, ki upošteva možne in želene
               rešitve na področju gospodarstva. Bilo je resnično tudi nekaj nerazumevanja, urejanja
               področja notranjih razmerij v družbi, v gospodarski družbi in zunanjih razmerij
               družbe.</p>
               <p>Mislim, da je tudi predlagatelj te dileme dobro pojasnil. Zato bom brez slabega
               občutka ta predlog zakona podprl in pričakoval, da enkrat v prihodnje bo prišla še
               kakšna bolj zrela verzija tega zakona in bo tudi tisto veljalo kritično pogledati in
               potrditi. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp153">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu gospod Kelemina, izvolite.</p>
            </sp>
            <sp xml:id="SDZ3-Izredna-45-2004-05-12.sp154">

               <speaker>BRANKO KELEMINA:</speaker>

               <p>Hvala. Tudi sam ne bom nasprotoval seveda temu predlogu. Je pa definitivno res, da je
               zakonodaja neke vrste živa tvarina in jo je treba prilagajati novim spoznanjem, novim
               dognanjem in tako naprej. Vendar je potrebno tudi takrat, kadar je priložnost za to,
               in ta priložnost je že bila vzpostavljena, direktive so že obstajale, bi bilo v
               celoti spremeniti tisto, kar je bilo možno spremeniti. Vendar obstoječa oblast tega
               ni hotela, prej sem povedal, hotelo se je ribariti v kalnem še naprej. Zakaj bi
               morali transparentno, če ni bilo potrebno. In to, da se v javni upravi tako rekoč
               ogromno stvari ali pa večina stvari, predvsem strokovnih nalog in priprav, določenih
               analiz, dokumentov in tako naprej izvaja z "outdorting" je nesprejemljivo in je
               vprašljivo, kakšno upravo mi sploh imamo. Milijarde denarja mi porabimo v državi na
               letni ravni za "outdorting" posle. In kdo to služi, smo sedaj videli na tem seznamu,
               ki je bil malo prej prebran. In ne samo to, da služijo ti, služijo potem tudi
               velikokrat samiministri, tudi njihovi sekretarji, povezani v njihovih družbah in tako
               naprej, ker nosijo svoje znanje iz državne uprave v te firme in tam izdelujejo
               določene študije, projekte in potem dobivajo plačano enkrat v državni upravi, drugič
               pa še v vzporednih družbah, kamor te informacije nosijo.</p>
               <p>To se ne bi smelo dogajati in je vprašljivo, kakšno upravo sploh mi imamo. Ta primer
               je tipičen dokaz, da se to ne bi smelo dogajati na tak način.</p>
               <p>Jaz upam, da se v bodoče, ko bomo pod nadzorom Evropske skupnosti, te stvari ne bodo
               več dogajale.</p>
            </sp>
            <sp xml:id="SDZ3-Izredna-45-2004-05-12.sp155">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. Prehajamo na glasovanje o zakonu.</p>
               <p>Glasujemo.</p>
               <p>Navzočih nas je 51. Za je glasovalo 40 poslank in poslancev, proti nihče.</p>
               <p>(Za je glasovalo 40.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Predstavnici in predstavnikoma vlade
               Republike Slovenije se za sodelovanje lepo zahvaljujem.</p>
               <p>Prehajamo na <title>4. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O CARINSKI SLUŽBI, NUJNI POSTOPEK </title>
               </p>
               <p>Predlog zakona je v obravnavo zboru predložila vlada Republike Slovenije.</p>
               <p>Besedo dajem predstavnici vlade za dopolnilno obrazložitev predloga zakona. K besedi
               vabim državno sekretarko v ministrstvu za finance, gospo Milojko Kolar. Izvolite.</p>
            </sp>
            <sp xml:id="SDZ3-Izredna-45-2004-05-12.sp156">

               <speaker>MILOJKA KOLAR:</speaker>

               <p>Spoštovane poslanke, spoštovani poslanci, spoštovana gospa podpredsednica!</p>
               <p>Pred vami je predlog zakona o spremembah in dopolnitvah zakona o carinski službo za
               sprejem. Kot vemo, je Republika Slovenija s 1. majem 2004 postala polnopravna članica
               Evropske skupnosti in s tem tudi njen sestavni del notranjega evropskega trga. S tem
               se je zavezala, da bo spoštovala evropski pravni red in s svojimi predpisi ščitila
               temeljne svoboščine Unije, ki so štiri.</p>
               <p>Na carinskem področju to pomeni, da bo zagotovila tudi ustrezno pravno podlago za
               učinkovito medsebojno pomoč pri nadzoru pravilnosti izvajanja carinske in druge
               zakonodaje, ki je potrebna za nadzor nad izvajanjem. Z dopolnitvami in spremembami
               zakona o carinski službi se zasleduje cilj zagotovitve takšnih pooblastil carinski
               službi, ki bo zagotavljala to učinkovitost, predpisano s predpisi skupnosti in tudi
               drugimi predpisi in mednarodnimi pogodbami, ki zavezujejo Republiko Slovenijo. S
               predlaganimi spremembami pa se zagotavlja tudi najnujnejša uskladitev s spremembami,
               ki so bile sprejete na drugih področjih. Pri tem naj omenim predvsem spremembe
               zakonodaje na področju organizacije državne uprave z uveljavitvijo novega zakona,
               potem z zakonom o prekrških, ki se bo začel uporabljati s 1. januarjem, pa zakonom o
               javnih uslužbencih in ne nazadnje tudi z zakonom o inšpekcijskem nadzoru. Hkrati pa
               pomeni ta zakon tudi uskladitev z zakonom o davčnem postopku.</p>
               <p>Za izvajanje nalog na področju carinske unije mora biti služba ustrezno usposobljena
               ter mora imeti tudi ustrezna pooblastila. Zagotovljena mora biti visoka stopnja
               sodelovanja med carinskimi in drugimi organi skupnosti, organi držav članic EU,
               mednarodnimi strokovnimi združenji s področja tako carinskega kot tudi trošarinskega
               sistema. Zato je med temeljne naloge carinskeslužbe dodana nova naloga, in sicer za
               izvajanje predpisov skupnosti in mednarodnih pogodb, ter podrobneje določen krog
               organov in držav, s katerimi carinska služba sodeluje in izmenjuje podatke, še
               zlasti, kadar je to pomembno za medsebojno izvajanje konvencij in protokolov, ki
               zavezujejo carinsko službo.</p>
               <p>Nove naloge službe so med drugim tudi pobiranje, knjiženje, nadzor in izterjava
               dajatev za sladkor, obveznosti v zvezi z Intrastatom in opravljanje tako imenovanega
               sistema Tarreg.</p>
               <p>Predlagani zakon tudi določa, da cariniki oziroma inšpektorji na celotnem območju
               Republike Slovenije ter tudi zunaj območja Republike Slovenije, če je tako določeno z
               mednarodno pogodbo, izvajajo carinski nadzor, carinsko kontrolo, trošarinski nadzor,
               trošarinsko kontrolo, inšpekcijski nadzor in tudi carinske preiskave.</p>
               <p>Predlog zakona ureja tudi področje organizacije službe, vse v zvezi s spremenjeno
               zakonodajo na področju že omenjenih sprememb organizacije državne uprave, na področju
               pravic in obveznosti javnih uslužbencev in na področju prekrškov. Pri tem je
               najpomembneje, da se carinska služba z zakonom določa kot organ v sestavi ministrstva
               za finance, predvsem zaradi številčnosti in obsežnosti organizacije te narave, zaradi
               raznovrstnosti in občutljivosti nalog, ki jih opravlja.</p>
               <p>Zakon naj bi začel veljati naslednji dan po objavi v Uradnem listu, razen določb
               glede tako imenovanega prekrškovnega organa, kar je v skladu z zakonom o prekrških in
               se bodo začele te določbe uporabljati s 1. januarjem 2005. Zato predlagamo poslancem,
               da predlog sprememb in dopolnitev zakona o carinski službi podprejo. Hvala.</p>
            </sp>
            <sp xml:id="SDZ3-Izredna-45-2004-05-12.sp157">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za finance in monetarno politiko kot
               matično delovno telo. Besedo dajem poročevalcu odbora za predstavitev poročila. K
               besedi vabim predsednika odbora, gospoda Cirila Pucka. Izvolite.</p>
            </sp>
            <sp xml:id="SDZ3-Izredna-45-2004-05-12.sp158">

               <speaker>CIRIL PUCKO:</speaker>

               <p>Hvala lepa, gospa predsedujoča. Kolegice in kolegi, predstavnice in predstavniki
               vlade! Navedeni predlog zakona je odbor kot matično delovno telo obravnaval na
               včerajšnji seji. Pri tem se je seznanil z obširnim mnenjem zakonodajno-pravne službe
               na številne člene besedila zakona in poskušal večino teh pripomb tudi s sprejemom
               svojih dopolnil k posameznim členom sprejeti. Zato je bila posebna pozornost tudi
               namenjena pripombam zakonodajno-pravne službe. Predstavnikom vlade je bilo v razpravi
               z ostalim tudi konceptualno vprašanje: "Ali vlada razmišlja o združitvi davčne in
               carinske uprave?" Ob tem je bilo opozorjeno s strani vlade na že obstoječo rešitev,
               da namreč oba urada sedaj delujeta na isti lokaciji, kar pa še ne pomeni, da sta
               skupaj, da sta združena, da sta pod enim nadzorom, da tako rečem, in da si je sicer
               nameravano združitev obeh uprav vlada ob dosedanjem izpolnjevanju drugih nalog, ki so
               bile nujne zaradi vključitve Slovenije v Evropsko unijo, to združitev vlada zastavila
               kot srednjeročni cilj, uresničljiv v obdobju naslednjih petih let.</p>
               <p>Posebej je bilo s strani generalnega direktorja carinske uprave Republike Slovenije
               opozorjeno na ustreznost predlaganih rešitev v členu 3, kot tudi v določbah 9., 10.
               in 11. člena predloženega zakona, ker je na tako predlagani način zaobjeta pomoč vsem
               carinskim zavezancem. Kot posebej pomembno pa je izpostavil dejstvo, da na carinskem
               uradu že sedaj ni uradnih ur za stranke v carinskih postopkih, zato je možnost
               pridobitve potrebnih podatkov oziroma informacij praktično neomejena, neprekinjena.
               Prav tako do sedaj na tem segmentu dela carinskega urada ni bilo pritožb, nekoliko
               dolgotrajnejše pa je morda le čakanje na odgovore na tista zahtevnejša pisna
               vprašanja posameznih udeležencev, ki od carinskega urada zahtevajo predhodno
               posvetovanje z vlado oziroma z ministrstvom za finance.</p>
               <p>V skladu z 131. členom poslovnika je odbor sprejel številne amandmaje, ne bi navajal
               členov, so del dopolnjenega predloga zakona in predlagam, spoštovane kolegice in
               kolegi, da takšen dopolnjen predlog zakona sprejmemo.</p>
            </sp>
            <sp xml:id="SDZ3-Izredna-45-2004-05-12.sp159">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Sledi predstavitev stališč poslanskih skupin. Stališče poslanske skupine
               Demokratične stranke upokojencev Slovenije nam bo predstavil gospod Valentin Pohorec.
               Izvolite.</p>
            </sp>
            <sp xml:id="SDZ3-Izredna-45-2004-05-12.sp160">

               <speaker>VALENTIN POHOREC:</speaker>

               <p>Hvala lepa za besedo, gospa podpredsednica. Skušal bom biti zelo kratek. V poslanski
               skupini sodimo, da je zakon, kot ga je v končni oziroma v obliki dopolnjenega
               predloga zakona obravnaval in sprejel odbor za finance in monetarno politiko,
               primeren za sprejem. Ureja tista vprašanja okoli delovanja carinske službe v novih
               pogojih vključitve Slovenije v Evropsko unijo in s tem tudi novih, malo drugačnih,
               nalog carinske službe. Ureja torej to pravno, kadrovsko, organizacijsko vprašanje
               delovanja carinske službe, njihovih nalog in pristojnosti v teh novih razmerah.</p>
               <p>Sodimo, da je zakon, kot je zdaj, s pomočjo vseh sodelujočih, tako predlagatelja,
               zakonodajno-pravne službe in članov odbora, primeren za sprejem. Vse drugo bi lahko
               še enkrat prebral, kaj so njegovi cilji, naloge in tako naprej, pa bi samo izgubljali
               čas. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp161">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanskega kluba Liberalne demokracije Slovenije bo predstavil
               Ciril Pucko. Izvolite.</p>
            </sp>
            <sp xml:id="SDZ3-Izredna-45-2004-05-12.sp162">

               <speaker>CIRIL PUCKO:</speaker>

               <p>Hvala lepa, gospa podpredsednica. Spoštovani! v poslanski skupini Liberalne
               demokracije Slovenije bomo navedeni predlog zakona podprli. Podprli ga bomo zaradi že
               večkrat ponovljenih razlogov. Podprli ga bomo tudi zato, da bomo lahko kot
               polnopravni člani Evropske unije vse predpise, ki so potrebni za normalno
               funkcioniranje države v okviru te skupnosti, redno in pravilno izvajali.</p>
               <p>Hvala.</p>
            </sp>
            <sp xml:id="SDZ3-Izredna-45-2004-05-12.sp163">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Združene liste socialnih demokratov bo
               predstavil gospod Leopold Grošelj. Izvolite.</p>
            </sp>
            <sp xml:id="SDZ3-Izredna-45-2004-05-12.sp164">

               <speaker>LEOPOLD GROŠELJ:</speaker>

               <p>Hvala za besedo. Spoštovana državna sekretarka, predstavniki vlade, kolegice in
               kolegi! Lepo pozdravljeni.</p>
               <p>Eden od temeljnih razlogov spreminjanja in dopolnjevanja zakona o carinski službi je
               vstop naše države v Evropsko unijo. S tem je nastala tako potreba kot tudi obveznost
               po zagotovitvi učinkovitosti izvajanja nalog in pooblastil z namenom zaščite
               finančnih interesov Evropske skupnosti. Zato je bilo potrebno carinski službi
               zagotoviti takšna pooblastila, ki bodo zagotavljala učinkovito izvajanje nalog, ki so
               predpisane s predpisi skupnosti ter drugimi predpisi in mednarodnimi pogodbami.</p>
               <p>Gre torej za sprejem tistih obveznosti, ki sledijo ciljem zaščite finančnih interesov
               skupnosti. Tako bo carinska služba neposredno izvajala aktivnosti za enotno področje
               carinske unije, opravljala določene naloge v okviru skupne kmetijske politike,
               trenutni nadzor nad izvajanjem velikega dela področja skupne kmetijske politike.</p>
               <p>Carinska služba bo z novelo zakona opravljala nove naloge tudi na področju
               preprečevanja in odkrivanja kazenskih dejanj v zvezi z blagom, ki se prinaša ali
               odnaša iz carinskega območja ter na področju tranzita blaga, nadzor nad blagom, za
               katerega so predpisani potrebni ukrepi zaradi interesov varnosti, varovanja zdravja,
               življenje ljudi in podobno.</p>
               <p>Za izvajanje teh nalog pa je bilo treba v procesu priprave zagotoviti ustrezne
               pogoje, kot so: ustrezna usposobljenost carinske administracije ter ustrezna oziroma
               zadostna pooblastila za izvajanje teh nalog, ki zagotavljajo jamstvo, da finančni
               interesi skupnosti, kot je bilo omenjeno, ne bodo ogroženi, in da bo tako tudi
               notranji trg skupnosti z učinkovito carinsko kontrolo na zunanjih mejah dovolj dobro
               zasnovan.</p>
               <p>Carinska služba sprejema dodatne, nove naloge za izvajanje predpisov skupnosti in
               mednarodnih pogodb, natančneje določen krog organov in držav, s katerim carinska
               služba sodeluje in izmenjuje podatke.</p>
               <p>Predlagani zakon določa tudi vrsto novosti na področju carinskih predpisov: izmenjava
               carinske kontrole, trošarinski nadzor in kontrolo, inšpekcijski nadzor, carinske
               preizkuse in podobne, tako na celotnem območju Republike Slovenije ter tudi zunaj
               območja Republike Slovenije, če je tako, kot je bilo že omenjeno, določeno z
               mednarodnimi pogodbami.</p>
               <p>Carinski službi je dodan nov ukrep spremljanja kot oblika nadzora nad prevoznimi
               sredstvi in blagom. Z izvajanjem določenih pooblastil je treba v zakonu postopkovno
               razdeliti, kot na primer, da lahko pooblaščena uradna oseba zadrži tistega, ki ga
               zaloti pri kršitvi carinskih, trošarinskih in drugih predpisov, kako v zakonske norme
               opredeliti na primer pooblastilo o dostopu do obstoječih zbirk podatkov, ki jih
               carinska služba potrebuje pri opravljanju svojih nalog, katere pa vodijo drugi
               organi.</p>
               <p>Predlagatelji menijo pri predložitvi novele, da so razlogi za spremembo zakona tudi v
               spremembah zakonodaje na področju organizacije državne uprave, kar je bilo že
               omenjeno, na področju pravic in obveznostih javnih uslužbencev, na področju
               prekrška.</p>
               <p>Zakonodajno-pravna služba državnega zbora je z vidika skladnosti z ustavo in pravnim
               sistemom ter zakonodajno-tehničnega vidika oblikovala k posameznim členom pripombe,
               ki jih je povzel odbor za finance in monetarno politiko ter tako oblikovane predloge
               amandmajev vgradil v dopolnjen predlog zakona o spremembah in dopolnitvah zakona o
               carinski službi.</p>
               <p>V poslanski skupini Združene liste socialnih demokratov bomo tako dopolnjen predlog
               zakona podprli. Podprli bomo tudi naknadno predložene amandmaje, ki nekako regulirajo
               osnovne tehnične napake že iz samega predloženega zakona.</p>
               <p>Hvala.</p>
            </sp>
            <sp xml:id="SDZ3-Izredna-45-2004-05-12.sp165">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Nove Slovenije nam bo predstavila gospa Majda
               Zupan. Izvolite.</p>
            </sp>
            <sp xml:id="SDZ3-Izredna-45-2004-05-12.sp166">

               <speaker>MAJDA ZUPAN:</speaker>

               <p>Hvala lepa za besedo. Spoštovana gospa podpredsednica, predstavniki vlade, kolegice
               in kolegi! V prvi vrsti lahko ugotovimo, da s spremembami in dopolnitvami zakona o
               carinski službi zamujamo, saj je Slovenija s 1. majem že postala sestavni del
               notranjega evropskega trga in je dolžna zagotoviti tudi ustrezno pravno podlago za
               učinkovito medsebojno pomoč pri nadzoru pravilnega izvajanja carinske in druge
               zakonodaje. Dolžna je zaščititi finančne interese skupnosti in zagotoviti učinkovito
               izvajanje nalog ter ustreznih pooblastil.</p>
               <p>Če navedem samo nekatere novosti, se zdi pomembno, da je carinska uprava opredeljena
               kot organ v sestavi ministrstva, pristojnega za finance. Potrebna uskladitev je tudi
               zaradi sprememb na področju organizacije državne uprave, pravic in obveznosti javnih
               uslužbencev, inšpekcijskega nadzora, na področju prekrškov, pa tudi zaradi sprememb
               na področju davčnega postopka. Spremembe na področju pooblastil, ki naj bi jih
               izvajala carinska služba, se z vstopom v Evropsko unijo nanašajo na skupno kmetijsko
               politiko ter nadzor nad njenim izvajanjem, potem na preprečevanje in odkrivanje
               kaznivih ravnanj v zvezi z blagom pri prehodu carinskega območja in na področju
               tranzita blaga in njegovega nadzora. Niso pa dovolj le pooblastila, potrebna je tudi
               ustrezna usposobljena carinska administracija, da bi notranji trg skupnosti na
               zunanjih mejah z učinkovito carinsko kontrolo zavarovali, pri čemer pa je potrebno
               dobro sodelovanje med carinskimi, davčnimi in drugimi organi skupnosti, seveda pa
               tudi med organi držav članic, mednarodnimi organizacijami in združenji. Pomembna
               naloga, ki se dodaja na področju carinske službe, je izvajanje predpisov skupnosti in
               mednarodnih pogodb med organi držav, s katerimi carinska služba sodeluje in izmenjuje
               podatke. Sicer pa nacionalno carinsko zakonodajo nadomeščajo materialnopravni
               predpisi Evropske unije, pri čemer pa Slovenija pristopa na carinskem področju k
               ustreznim konvencijam in protokolom za medsebojno sodelovanje in izmenjavo podatkov,
               kar naj bi imelo vse za posledico zavarovati notranji trg pred mednarodnim
               organiziranim kriminalom.</p>
               <p>Potrebno je spoštovanje pravnega reda Evropske unije. Kot že rečeno, pa zamujamo na
               tem področju, kar se je pokazalo tudi prve dni na naših mejah s Hrvaško, kjer so bile
               kilometrske vrste tovornjakov, kjer je bilo vse preveč prisotno nepoznavanje
               predpisov, marsikje carinikov sploh ni bilo na spregled. Ugotoviti moramo, da je bila
               Slovenija dejansko slabše pripravljena za dosledno opravljanje ene od državnih
               funkcij, to je na področju carinskih služb, kar pa tudi zmanjšuje ugled naše države.
               Sprejemanje tako pomembne zakonodaje po vstopu v Evropsko unijo, potem ko bi na
               zunanjih mejah skupnosti že morali izvajati ustrezne postopke in pooblastila, je,
               milo rečeno, neodgovorno dejanje naše vlade in vladajoče koalicije.</p>
               <p>V poslanski skupini Nove Slovenije predlogu sicer ne bomo nasprotovali, zaradi
               povedanega ga pa tudi ne moremo podpreti. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp167">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Slovenske demokratske stranke nam bo
               predstavil mag. Andrej Vizjak. Izvolite.</p>
            </sp>
            <sp xml:id="SDZ3-Izredna-45-2004-05-12.sp168">

               <speaker>MAG. ANDREJ VIZJAK:</speaker>

               <p>Hvala lepa, spoštovana podpredsednica. Spoštovani generalni direktor, državna
               sekretarka. Vladi se je zapisalo, da je temeljni cilj tega predloga zakona
               zagotovitev takšnih pooblastil carinski službi, ki bodo zagotavljalo učinkovito
               izvajanje nalog, predpisanih s skupnimi predpisi Evropske skupnosti in tako naprej.
               Tu se pridružujem stališču moje predhodnice, da žal ta temeljni cilj udejanjamo po
               sprejetju Slovenije v polnopravno članstvo in pa prej. To pa govorim predvsem zaradi
               tega, kajti mislim, da zagotavljanje učinkovitosti izvajanja nalog je sicer zelo
               pomembno, da je formalno urejeno v ustreznih predpisih, bistveno, bistveno bolj
               pomembno pa je, da so ustrezne službe za to usposobljene, predvsem mislim v
               izobrazbenem smislu in ne nazadnje tudi usposobljene za to delo kot ljudje in seveda
               v drugem smislu, da je sistem, ki je vzpostavljen, predvsem pa tu mislim na
               informacijski sistem, primeren, da izpolnjujemo vse te naloge. Žal, moram povedati,
               da tu Slovenija zaostaja ne samo nekaj tednov ali pa en teden, dva ali pa en dan,
               temveč bo kar nekaj časa še zaostajala, kar se tiče organiziranja carinske
               službe.</p>
               <p>Spoštovani generalni direktor, moram povedati, da dnevno dobivam informacije o
               težavah na mejah. Težave so posledica nepravočasnega uvajanja sistema na zunanjih
               mejah proti tretjim državam zaradi neusklajenega delovanja med carinsko službo,
               špediterji in seveda tudi vsemi strankami, ki uporabljajo carinsko službo tako iz
               naše države kot z drugimi. Tako se dnevno pojavljajo te težave in moram vam prenesti
               tudi izjemen protest posavskega gospodarstva, ki je verjel, da s preselitvijo
               carinske izpostave na meji v Obrežju ne bo čutil teh sprememb, žal pa to močno, močno
               čuti in tudi ob tem nekako sodelujem in tudi prispevam k njihovemu protestu, kajti
               carinska služba kakor tudi ostale uradniške službe v naši državi morajo služiti
               ljudem, ne pa ljudje njim. Žal moram povedati, da je v tem primeru reorganizacija in
               ne samo reorganizacija tudi to prvo tedensko delovanje povzročilo veliko, veliko
               težav na mejahin kar nekaj nejevolje pri slovenskem gospodarstvu, ki je in bo
               davkoplačevalec. Tukaj nismo uspeli položiti ustreznega izpita. To pa poudarjam
               predvsem zato, da ne misliti tudi v prihodnje, da bodo takšni zakonski okviri, kot je
               danes pred nami, novela zakona o carinski službi, tisti ključni dokumenti, ki bodo
               spremljali učinkovito delo, učinkovito in korektno in koristno delo carinske službe,
               temveč smo to ljudje in ste to ljudje, ki skrbite za učinkovito izvajanje teh
               predpisov v praksi in pravočasno usposabljanje in zagotavljanje pogojev za učinkovito
               delovanje te službe. Jaz tudi na tem mestu sprašujem carinsko službo, ali je imela s
               strani ministrstva za finance oziroma slovenskega proračuna dovolj finančne podpore
               za izvedbo učinkovitega sistema prehoda na nov način delovanja z vstopom Slovenije v
               Evropsko skupnost. Sam osebno mislim, da temu ni bilo tako in da so tudi postopki
               bili izvedeni prepozno in da bomo, žal, te posledice čutili.</p>
               <p>Upam, da se s tem ni Sloveniji razen te moralne in ne nazadnje tudi materialne škode
               slovenskemu gospodarstvu, ki mora čakati na mejah dlje, kot je tu potrebno, upam, da
               kakšnih drugih večjih finančnih posledic nepripravljenost na ta nov režim ni. Prav
               simbolno je, da sprejemamo zakon po vstopu Slovenije v Evropsko skupnost v zvezi s
               tem, kar sem povedal, da žal naša carinska služba, pa tukaj ne bom kazal na
               odgovornost nikogar, čeprav si lahko predstavljamo, .../Opozorilni znak za konec
               razprave./... .../Nerazumljivo./...ni pozitivno opravila izpita prilagajanja novim
               razmeram z vstopom Slovenije v Evropsko zvezo. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp169">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na klopi nimate amandmajev, vložena pa sta bila dva amandmaja, in sicer
               redakcijske narave, pa vendarle, amandmaja treh poslanskih skupin poslanskega kluba
               LDS, Združene liste in DeSUS-a. Če dovolite, ko bom prešla na drugo obravnavo in na
               obravnavo tudi teh amandmajev, kot jih bom prebrala, vas bom vprašala, ali želite, da
               počakamo, da pridejo na klop. Vendar boste videli, da gre res za mejno redakcijo.</p>
               <p>Odpiram razpravo o 31. členu in amandmaju treh poslanskih skupin. Amandma se glasi:
               "V 2. točki tretjega odstavka se beseda upravnih nadomesti z besedo pravnih."
               Obrazložitev pravi, da gre za pravilno določitev postopka, da je v tej točki sicer
               določen rok hranjenja podatkov v evidenci iz 8. točke prvega odstavka 35. člena
               osnovnega zakona, to je v evidenci uporabe strelnega orožja. Podatki o tej evidenci
               se hranijo dve leti po vnosu podatkov oziroma do pravnomočnega končanja pravnih
               postopkov v zvezi z uporabo strelnega orožja. Če so v posameznih primerih zaradi
               uporaba strelnega orožja sproženi kakšni pravni postopki, in sicer odškodninski,
               delovno-pravni ali kazenski, se po obrazložitvi predlagateljev besedica "upravnih"
               nadomesti z besedo "pravnih". Sprašujem, ali želi kdo besedo? (Ne.) Zaključujem
               razpravo.</p>
               <p>Prehajamo na odločanje o amandmaju k 31. členu. Glasujemo. Pardon, se opravičujem.
               Prvo glasovanje ni bilo uspešno. Drugič glasujemo o amandmaju k 31. členu.</p>
               <p>Glasujemo drugič. Tudi drugo glasovanje ni bilo uspešno. Ob 17.44 uri bomo tretjič
               glasovali o amandmaju k 31. členu. Do takrat prekinjam sejo.</p>
               <p>(Seja je bila prekinjena ob 17.35 uri in se je nadaljevala ob 17.45 uri.)</p>
            </sp>
            <sp xml:id="SDZ3-Izredna-45-2004-05-12.sp170">

               <speaker>PODPREDSEDNICA IRMA PAVLINIČ KREBS:</speaker>

               <p>Tretjič. Na klop ste že dobili dva amandmaja. Torej k 31. in k 40.a členu. Tretjič
               bomo glasovali o amandmaju treh poslanskih skupin pozicije k 31. členu. Glasujemo.
               Navzočih nas je 48, za je glasovalo 38, proti 1.</p>
               <p>(Za je glasovalo 38.) (Proti 1.)</p>
               <p>Ugotavljam, da je amandma sprejet.</p>
               <p>Odpiram razpravo o 40. a členu in amandmaju treh poslanskih skupin k temu členu. Želi
               kdo besedo? (Ne.) Razpravo zaključujem in prehajamo na odločanje. Glasujemo. Navzočih
               nas je 47, za je glasovalo 39, proti nihče.</p>
               <p>(Za je glasovalo 39.) (Proti nihče.)</p>
               <p>Ugotavljam, da je tudi ta amandma sprejet.</p>
               <p>Prehajamo na tretjo obravnavo predloga zakona. Ugotavljam, da sta bila v drugi
               obravnavi sprejeta dva amandmaja, in sicer k 31. in k 44.a členu. Sprašujem, ali
               želijo kvalificirani predlagatelji morebiti vložiti amandmaje k tema dvema členoma?
               (Ne.) Tudi nisem dobila obvestila zakonodajno pravne službe in vlade Republike
               Slovenije, da bi zaradi sprejetih amandmajev bil zakon neusklajen. Prehajamo torej na
               odločanje opredlogu zakona. Glasujemo. Navzočih nas je 48, za je glasovalo 40 poslank
               in poslancev, proti nihče.</p>
               <p>(Za je glasovalo 40.) (Proti nihče.)</p>
               <p>Ugotavljam, da je zakon sprejet.</p>
               <p>Prehajamo na <title>5. TOČKO DNEVNEGA REDA - NA OBRANAVO PREDLOGA ZAKONA O DAVČNI
                  SLUŽBI, nujni postopek.</title> Predlog zakona je v obravnavo zboru predložila vlada
               Republike Slovenije. Besedo dajem predstavniku vlade za dopolnilno obrazložitev
               predloga zakona. K besedi vabim Milojko Kolar, državno sekretarko v ministrstvu za
               finance. Izvolite.</p>
            </sp>
            <sp xml:id="SDZ3-Izredna-45-2004-05-12.sp171">

               <speaker>MILOJKA KOLAR:</speaker>

               <p>Hvala za besedo. Še enkrat lepo pozdravljeni! Pred vami je predlog zakona o davčni
               službi kot zadnji izmed zakonov v tako imenovanem davčnem paketu, ki je zajemal
               zakone z davčnega in carinskega sistemskega področja. Temeljni cilj tega zakona je
               urediti organizacijo in delovanje davčne službe tako, da se bo zagotavljalo izvajanje
               zakonov in pobiranje sledilo načelu prostovoljnega izpolnjevanja davčnih obveznosti
               zavezancev za davke in tudi ob hkratnem zagotavljanju izpolnjevanja vseh obveznosti.
               Temeljna naloga za delovanje davčne službe je zakon o davčnem postopku, ki ureja
               pobiranje vseh obveznih javnih dajatev.</p>
               <p>Zakon o davčni službi ureja tri temeljna področja delovanja te službe. To so: naloge
               davčne službe, pooblastila davčne službe in pa davčni register. Enako kot v sedanji
               ureditvi bo naloge pobiranja davkov v Republiki Sloveniji opravljala davčna uprava
               Republike Slovenije kot upravni organ v sestavi ministrstva za finance. Z zakonom je
               določeno tudi, da je davčna uprava dolžna pobirati davke tako za državni proračun,
               proračune samoupravnih lokalnih skupnosti in prispevke za socialno varnost, ki so
               prihodek zavoda za invalidsko-pokojninsko zavarovanje in zavoda za zdravstveno
               zavarovanje Slovenije. Enako kot po veljavnem zakonu bo tudi v bodoče davčna uprava
               lahko pobirala članske prispevke za tri zbornice.</p>
               <p>Kot novost je v zakonu opredeljena davčna preiskava, ki pomeni izvajanje dejanj in
               ukrepov po tem zakonu in zakonu, ki ureja davčni postopek, v primeru ko so podani
               razlogi za sum, da je bilo storjeno dejanje, s katerim so bili kršeni predpisi o
               obdavčenju. V zakonu sta kot pooblaščeni uradni osebi določena enako kot doslej
               davčni inšpektor in davčni izterjevalec. Na podoben način kot v veljavnem zakonu je
               določena vrsta in vsebina davčnih evidenc in tudi knjiženje davkov. Osnova za vodenje
               in vzdrževanje evidenc bo tudi v bodoče davčni register.</p>
               <p>Glede na obstoječo ureditev se predlagajo spremembe le v tej smeri, da register
               vsebuje samo dejstva, ki so vezana neposredno na status zavezanca, ne pa tudi
               podatkov, ki so povezani z ugotavljanjem njegove davčne obveznosti in davčne osnove.
               Ti podatki bodo seveda ločeni in se bodo vodili v davčnih evidencah. S predlaganim
               zakonom, skupaj s predlogom zakona o davčnem postopku se bodo uveljavila jasnejša
               razmerja med zavezancem in pa davčnim organom. Tako se bo natančno definirala vsebina
               davčnih evidenc, ki so vodene po posameznem davčnem zavezancu. Podatki, ki so vodeni
               v davčnih evidencah, davčna uprava jih pridobiva z izvajanjem davčnih postopkov,
               predlagani zakon o davčnem postopku pa predvideva, da bo v prehodnem obdobju uvedba
               individualnega spremljanja davčnih odtegljajev po davčnem zavezancu, kar bo seveda
               omogočilo vpogled tudi v tekoče stanje plačanih davkov, kar je tudi novost, da bo
               davčna uprava zavezana vsaj enkrat letno obvestiti in uskladiti stanje davčnega dolga
               z davčnim zavezancem.</p>
               <p>Tako predlagani zakon o davčni službi kot tudi že sprejeti zakon o davčnem postopku,
               ki je temeljna podlaga za delovanje davčne službe, pomenita z vidika spremljanja
               davčnih zavezancev precejšnje spremembe. Za njihovo izvedbo pa je potrebna tudi
               ustrezna informacijska podpora. Nove rešitve pomenijo predvsem vodenje vseh evidenc
               po zavezancih, za vse zavezance na enoten način, po enakih pravilihin tesno
               integrirane med seboj, s sistemi zavezancev in s sistemi okolja, tako v povezavi z
               bankami, drugimi organi in tudi drugimi davčnimi službami.</p>
               <p>Obstoječi informacijski sistem davčne uprave je konceptualno zasnovan različno za
               različne davčne funkcije, uporablja različna pravila in tudi različno podpira davčne
               procese. Zato bo potrebno za izvajanje predlaganih davčnih zakonskih določil
               vzpostaviti nov davčni sistem, ki bo v naslednjih petih letih zahteval dodatna
               finančna sredstva v višini 4,3 milijarde tolarjev oziroma v povprečju 860 milijonov
               na leto. Predlagam, da ta cenjeni državni zbor predlagani zakon sprejme. Hvala.</p>
            </sp>
            <sp xml:id="SDZ3-Izredna-45-2004-05-12.sp172">

               <speaker>PODPREDSEDNIK VALENTIN POHOREC:</speaker>

               <p>Hvala državni sekretarki za dopolnilno obrazložitev predloga zakona.</p>
               <p>Odbor za finance in monetarno politiko kot matično delovno telo je obravnaval predlog
               zakona in dajem besedo poročevalcu, predsedniku odbora, gospodu Cirilu Pucku.
               Prosim.</p>
            </sp>
            <sp xml:id="SDZ3-Izredna-45-2004-05-12.sp173">

               <speaker>CIRIL PUCKO:</speaker>

               <p>Hvala lepa, gospod podpredsednik. Predstavnice vlade, kolegice in kolegi! Odbor je
               navedeni predlog zakona obravnaval na svoji 61. nujni seji včeraj in na današnjem
               nadaljevanju te seje. Glede na sorazmerno obširno mnenje zakonodajno-pravne službe je
               bilo potrebno popraviti oziroma dopolniti zaradi jasnosti številne člene. Bile so
               vložene ustrezne pripombe in odbor jih je na koncu tudi večino sprejel. In sicer k
               3., 5., 6., 7., 9., 17., 18., 19., 21., 25., 39., 40., 41. in k zadnjemu členu.</p>
               <p>Spoštovane kolegice, spoštovani kolegi! V imenu odbora ocenjujem, da so glede na
               sprejete amandmaje členi oziroma zakon kot dopolnjen predlog zakona primeren za
               sprejem in predlagam, da to tudi storimo. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp174">

               <speaker>PODPREDSEDNIK VALENTIN POHOREC:</speaker>

               <p>Hvala lepa za poročilo odbora.</p>
               <p>Prehajamo na predstavitev stališč poslanskih skupin, tistih, ki so navzoče. Ciril
               Pucko bo kar ostal pri mikrofonu. Imate besedo. Stališče LDS.</p>
            </sp>
            <sp xml:id="SDZ3-Izredna-45-2004-05-12.sp175">

               <speaker>CIRIL PUCKO:</speaker>

               <p>Hvala lepa. Spoštovani! Liberalna demokracije Slovenije bo navedeni predlog zakona
               sprejela zato, ker zasleduje naslednje temeljne cilje: kako urediti organizacijo in
               delovanje davčne službe, kako zagotoviti izvajanje zakonov o obdavčenju tako, da bo
               pobiranje davkov sledilo načelu prostovoljnega izpolnjevanja obveznosti zavezancev za
               davek ob hkratnem zagotavljanju ustreznega izpolnjevanja davčnih obveznosti
               zavezancev za davek, ki ne izpolnjujejo svojih obveznosti. Iz razlogov, ker ta zakon
               sledi oziroma daje poglavitne rešitve v smislu nalog davčne službe, pooblastil davčne
               službe in ureditve davčnega registra ter s tem v celoti glede na sprejete druge
               zakone v minulem obdobju usklajuje našo zakonodajo s tem oziroma z načeli delovanja
               unije, v katero smo stopili, bo poslanska skupina Liberalne demokracije Slovenije
               navedeni zakon v celoti, z dvema dopolnitvama, ki sta predloženi, podprla. Hvala
               lepa.</p>
            </sp>
            <sp xml:id="SDZ3-Izredna-45-2004-05-12.sp176">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Stališče poslanske skupine Združene liste, Leopold Grošelj. Prosim.</p>
            </sp>
            <sp xml:id="SDZ3-Izredna-45-2004-05-12.sp177">

               <speaker>LEOPOLD GROŠELJ:</speaker>

               <p>Hvala lepa, gospod podpredsednik. Spoštovana državna sekretarka in sodelavke vlade
               Republike Slovenije, kolegice in kolegi! Za zagotovitev izvajanja zakona o obdavčenju
               tako, da bo pobiranje davkov sledilo načinu prostovoljnega izpolnjevanja obveznosti
               zavezancev za davek ob hkratnem zagotavljanju ustreznega izpolnjevanja davčnih
               obveznosti zavezancev za davek, ki ne izpolnjujejo vseh obveznosti, je potrebno z
               zakonom urediti organizacijo in delovanje davčne službe. In utemeljena podlaga za
               delovanje davčne službe je že sprejeti zakon o davčnem postopku. V zakonu o davčnem
               postopku so urejene tudi postopkovne posebnosti ureditve nadzora davčnih obveznosti,
               ki jih ugotavljajo zavezanci sami. In na podlagi te ugotovitve tudi plačujejo
               sami.</p>
               <p>Za sam zakon o davčnem postopku bi lahko rekli tudi, da gre za organizacijski zakon.
               Namreč v predloženem zakonu se predlaga tudi razširitev pooblastil v postopku
               ugotavljanja dejstev, tako imenovane davčne preiskave, ki se nanašajo na celoto
               dejanj davčne službe, opravljene z namenom preprečevanja, na drugi strani tudi
               odkrivanja aktivnosti, ki pomenijo kršitev materialnih predpisov v obdavčenju. V
               zakonu je tudi predvideno oziroma določeno, da bodo naloge davčne službe osredotočene
               samo na pobiranje davkov, ki so prihodki državnega in občinskih proračunov in na
               prispevke za socialno varnost, torej tistih davkov in prispevkov, za pobiranje
               katerih je odgovorna davčna služba z zakonom. Predlagana spremembe posega tudi na
               sofinanciranje stroškov pobiranja davkov za lokalne skupnosti, zavoda pokojninskega
               in invalidskega zavarovanja, zavoda za zdravstveno zavarovanje, v deležu od pobranih
               davkov. Tako se bo še nadalje obdržala tudi veljavna ureditev, po kateri davčni organ
               lahko pobira tudi članske prispevke za zbornice, o katerem je bilo danes tudi govora
               na samem odboru s tem, da bo plačilo storitev temeljilo na dejanskih stroških davčne
               uprave.</p>
               <p>Na področju organiziranosti naj ne bi bilo sprememb. S samo uredbo vlade naj bi bila
               omogočena neprilagodljivost organizacijske sheme delovanja davčne uprave glede na
               pomembnost, obseg in razvoj posameznih nalog v bodoče. V zakonu je na novo
               opredeljena tudi pristojnost generalnegadavčnega urada in davčnih uradov, glede
               stvarne pristojnosti posameznih organizacijskih enot, ki bi omogočala ustrezno
               organiziranje delovnih postopkov tako, da bi bila dosežena čim večja racionalnost in
               tudi organiziranost uprave. Pooblastila davčnega inšpektorja se razširjajo na
               opravljanje nalog davčnih preiskav in tudi na opravljanje nalog notranjega nadzora
               nad upravo, inšpekcijskega nadzora pri davčnih zavezancih. Po mnenju poslanske
               skupine Združene liste socialnih demokratov se nam tudi zdi, da je pomembna naloga za
               davčne organe tudi skrb za nepotrebno vznemirjanje, kot je opredeljeno v samem
               zakonu, zavezancev, ter uvedba notranjega nadzora nad delom davčnega organa, ki mora
               imeti takšne mehanizme, da je mogoče v vsakem času objektivno oceniti delo,
               korektnost in zakonitost postopanja davčnega organa do zavezanca, istočasno pa ne
               posegati v zakonsko določeno samostojno odločanje v konkretnih postopkih, ki jih vodi
               davčni organ. Zakon vsebuje še določbe glede vrst in tudi vsebine davčnih evidenc,
               knjiženja davkov, vodenja in upravno-davčnega registra, ki ostaja tudi naprej
               hrbtenica davčnih evidenc.</p>
               <p>Po predlogu zakona je navedeno, da bo za izvajanje predlaganih zakonskih določb
               potrebno izpostaviti tudi nov davčni informacijski sistem, za katerega bo potrebno
               zagotoviti iz državnega proračuna v naslednjih letih ustrezna finančna sredstva, brez
               ustrezne podpore, se pravi zelo dobro delati oziroma vzpostaviti tak informacijski
               sistem, ki bo zadostil vsem tistim navedbam oziroma željam, o katerih sem tudi
               govoril.</p>
               <p>V poslanski skupini Združene liste socialnih demokratov bomo dopolnjeni predlog
               zakona, z dopolnitvijo tudi odbora za finance in monetarno politiko, podprli. Seveda,
               podprli pa bomo tudi oba amandmaja, ki sta bila vložena, od poslanskega kluba LDS,
               poslanske skupine Združene liste in poslanske skupine DeSUS. Hvala za pozornost.</p>
            </sp>
            <sp xml:id="SDZ3-Izredna-45-2004-05-12.sp178">

               <speaker>PODPREDSEDNIK VALENTIN POHOREC:</speaker>

               <p>Hvala Leopoldu Grošlju. Doktor Bernik ni navzoč. Magister Andrej Vizjak. Najavili
               niste spremembe. .../Glas v ozadju./... Izvolite, gospod Alojz Sok. Normalno pa je,
               da se sprememba sporoči. .../Glas v ozadju./... Imate besedo, prosim.</p>
            </sp>
            <sp xml:id="SDZ3-Izredna-45-2004-05-12.sp179">

               <speaker>ALOJZ SOK:</speaker>

               <p>Hvala lepa. Glede na to, da sem bil v dvorani, ne vem, če je to ravno princip, kakor
               nam ustreza. Torej takoj, ko ste poklicali doktor Bernika, sem dvignil roko.</p>
               <p>Spoštovani predstavniki vlade, spoštovane kolegice poslanke in poslanci! Namesto
               doktorja Bernika bom poskušal v kratkem predstaviti stališče. Gre za zelo pomemben
               zakon iz, lahko bi rekel, šopka davčne zakonodaje, ki ga prav tako kot nekatere druge
               sprejemamo po nujnem postopku na izredni seji. To, kar bi v imenu poslanske skupine
               rad problematiziral v zvezi s tem zakonom, pa sta dve zadevi.</p>
               <p>Ena od teh je, o kateri je že govoril naš poslanski kolega doktor Bernik na odboru,
               in sicer, da se sedaj s tem zakonom dokončno uzakonja pravilo, da tisti, ki je član
               katerekoli zbornice, ki so pri nas po zakonu ustanovljene, tudi dejansko mora potem
               plačevati članarino. V kolikor članarine ne plača, pa da ga seveda po novem lahko
               davčna uprava izterja. To je seveda povezana zadeva. V nedeljo smo imeli priložnost
               videti, kako deluje ena od zbornic, to je kmetijsko-gozdarska zbornica, ko se je samo
               13% njenih članov udeležilo volitev. Ampak pri nasste pač uzakonili takšen zbornični
               sistem, da mora vsak biti notri, in potem torej tudi obvezno plačati, pa če smatra to
               za potrebno oziroma ne. Drugo, na kar bi rad opozoril, je, da seveda država potrebuje
               dobro urejeno davčno upravo, da ne bi tako delovala, kot je takrat odkrila vlada
               doktorja Andreja Bajuka, da so enim bili davki zaračunani in pa drugim odpisani.
               Torej prav je, da ima davčna uprava, davčna inšpekcija velika in široka
               pooblastila.</p>
               <p>Tukaj v tem zakonu so opisana, ne vem, po naše nič ne manjka. Veliko je napisano.
               Tako ima inšpekcija možnost pregledovati prostore, objekte, naprave, poslovne knjige,
               evidence, zaslišati stranke, priče v pravnem postopku, brezplačno pridobiti in
               uporabljati osebne in druge podatke. Brezplačno vzeti vzorce blaga, fotografirati,
               reproducirati listine, avdiovizualne zapise, razna druga, v tem zakonu še nedoločena
               dejanja, ki jih bo minister predpisal s podzakonskim aktom.</p>
               <p>Sprašujemo pa se, kaj v tistih postopkih oziroma kaj ta zakon prinaša v korist, bi
               rekel, davčnih zavezancev, da so ti varni pred davčnimi organi. Jaz imam namreč tukaj
               dve sodbi upravnega sodišča. Obe sta bili izdani 11.12.2003, v obeh upravno sodišče
               ugotavlja, da postopek pred izdajo odločbe organa prve stopnje ni bil v skladu z
               določbami 39. člena zakona o davčnem postopku, in sicer zato ne, ker stranki ni bila
               dana možnost, da se izjavi o dejstvih in okoliščinah. In zaradi absolutne in bistvene
               kršitve pravil postopka upravno sodišče odločbo zavrača, torej jo razveljavlja. Enako
               je v tej drugi zadevi, ista stvar. Torej, zaradi bistvene kršitve 39. člena zakona o
               davčnem postopku, ker stranki ni bila dana možnost, da se izjavi o dejstvih in
               okoliščinah, se potem postopek razveljavlja in vrača v ponovno odločanje. Torej,
               postavlja se nam vprašanje. Glejte, oba postopka sta se začela v letu 2000, sedaj smo
               leta 2004, zadeva ni končana. Stranka se je pritožila, ker upravno sodišče ni
               odločilo o zadevi v celoti, na vrhovno sodišče. Vrhovno sodišče še ni prineslo svoje
               odločitve. Davčni organ - namerno ga ne imenujem, od kod je, vam pa lahko to tudi
               povem - pa je začel nov postopek ugotavljanja dohodka; se pravi, gre za takrat, ko
               pač davčna uprava naredi sama po lastni presoji oceno dohodka. In ko sem pogledal na
               hitro, ker je pač dr. Bernik moral oditi, te člene, tu ni nobenega varovala v tem
               zakonu, ki bi varoval davčnega zavezanca pred samovoljo davčnega organa, nobenega
               določila ni v tej smeri. Dobro je, da damo vsa pooblastila inšpekciji, da lahko dela,
               ampak na drugi strani pa bi mi kot državni zbor morali tudi, ne samo, da v interesu
               države naredimo sistem učinkovit /Opozorilni znak za konec./, ampak da v imenu države
               naredimo zakon takšen, da bo tudi varoval pred zlorabami. Tega, oprostite, dragi
               predlagatelji vlade, v tem zakonu niste sprejeliin v tem zakonu to ni predlagano. Iz
               tega razloga sem globoko prepričan, da je močno narobe, da na takšen način, po nujnem
               postopku, sprejemamo zakone, ker ne rešujemo temeljnih vprašanj, ki se pojavljajo na
               tem področju.</p>
               <p>Tako kot pri prejšnjem zakonu - bom takoj končal, gospod predsedujoči - ne bomo
               nasprotovali, vendar tako slabo pripravljenega zakona pa tudi ne moremo podpreti.
               Opozorili smo na dejstva in upamo, da boste predstavniki vlade o tem razmislili in v
               kratkem prinesli tudi kakšno spremembo v tej smeri. Hvala lepa.</p>
            </sp>
            <sp xml:id="SDZ3-Izredna-45-2004-05-12.sp180">

               <speaker>PODPREDSEDNIK VALENTIN POHOREC:</speaker>

               <p>Hvala. Mag. Andrej Vizjak ima besedo za stališče poslanske skupine Slovenske
               demokratske stranke.</p>
            </sp>
            <sp xml:id="SDZ3-Izredna-45-2004-05-12.sp181">

               <speaker>MAG. ANDREJ VIZJAK:</speaker>

               <p>Hvala lepa, podpredsednik. Seveda bomo ta zakon - kaj pa hočemo drugega, kot podpreti
               ga, glede na to, da sodi v paket tako imenovane EU zakonodaje z zamudo in ne nazadnje
               ureja področje, ki je pomembno za učinkovito delovanje službe, ki jo vidimo predvsem
               v odmerjanju, pobiranju in izterjavi davkov, ki pa so ključni proračunski vir in
               edino iz tega naslova lahko tudi financiramo potem vse programe, ki jih v proračunu
               država in tudi drugi od države odvisni proračunski porabniki potem delajo. Mislim pa,
               da od samega zakona ni najbolj ključno, kako se izvajajo te naloge. Po moji ocenije
               poleg organiziranosti službe ključna tudi izobrazbena struktura in usposobljenost
               kadrov, opremljenost službe in seveda strokovno in politično neodvisno vodenje davčne
               službe. Mislim pa, da prav na teh področjih, ki sem jih omenil, naša davčna služba
               žal najbolj šepa. Pa verjamem tudi, da ni za to sama davčna služba največ kriva,
               temveč predvsem odnos države, pristojnega ministrstva in vlade do funkcioniranja te
               davčne službe.</p>
               <p>Ne morem si predstavljati, kako to, da ob tolikšnih in tako dolgih polemikah glede
               samega vodenja davčne službe tu prihaja nenehno do težav, ki jim ni videti konca. In
               sedaj se vladi mudi tik pred zdajci imenovati glavo davčnega urada pred novimi
               volitvami, ki bo seveda tlakoval in ne nazadnje potem tudi krojil delo te službe v
               prihodnjem obdobju kompletne vlade. Skratka, poleg samega vodenja se mi zdi velik
               problem tudi usposobljenost in izobrazbena raven vseh, ki v davčni službi opravljajo
               ključne naloge in predvsem opremljenost, tu mislim predvsem na informacijski sistem,
               poenotenje evidenc, transparentnost evidenc in transparentnost vseh davčnih
               postopkov. Tu se mi zdi ključen problem davkarije in učinkovitega odmerjanja,
               pobiranja in izterjave davkov. Sam zakon, upam, da prinaša tudi na tem področju sam
               po sebi kaj drugega, vendar če se ne bo v glavah pristojnih spremenilo, nam seveda
               zakon ne bo nič pomagal in bomo lahko čez čas zopet iste stvari ugotavljali. Po moji
               oceni vlada da premalo pozornosti materialnim pogojem za učinkovito delovanje
               davkarije v naši državi.</p>
               <p>Poleg tega se mi zdi nedopustna praksa, da davčna služba vseskozi funkcionira na
               podlagi nekih internih navodil, tolmačenj, stališč, ki jih seveda potem davčni organi
               uporabljajo. Strankam so te stvari neznane, nikjer objavljene in seveda potem so
               težave tu. Ključna se mi tudi zdi zanemarjenost področja pomoči strankam, davčnim
               zavezancem, s strani davčnih organov v davčnih postopkih.</p>
               <p>Največ, in tu se mi zdi, da ta zakon tudi ne ureja ustrezno problematike, je pa
               odgovornost davčnih organov za nestrokovno ali malomarno ali nepravočasno delovanje.
               Jaz sprašujem, tu žal ne vidim šefa davkarije slovenske, koliko ljudi je postavil na
               cesto zaradi slabega, malomarnega oziroma neodgovornega dela davčnih organov. Tako
               kot pravi kolegica, verjetno samega sebe in nobenega drugega. Mislim, da bo in bo
               veljalo postoriti še marsikaj v naši davčni službi, da bo delala bolje, učinkoviteje
               in predvsem pravičneje. Ta zakon je, seveda, potrebna osnova za kaj takšnega, ni pa
               ključen za dosego teh ciljev, ki sem jih omenil.</p>
            </sp>
            <sp xml:id="SDZ3-Izredna-45-2004-05-12.sp182">

               <speaker>PODPREDSEDNIK VALENTIN POHOREC:</speaker>

               <p>Hvala. In še stališče Stranke mladih Slovenije. Peter Levič ima besedo. (Ne želi.)
               Zaključujem predstavitev stališč poslanskih skupin.</p>
               <p>Prehajam na <title>drugo obravnavo predloga zakona </title>, to je na razpravo o posameznih
               amandmajih in členih dopolnjenega predloga zakona. Na klop ste dobili pisno gradivo,
               predlog za amandmaje k dvema členoma, 34. členu in 47. členu poslanskih skupin:
               poslanski klub LDS, poslanska skupina Združena lista in poslanska skupina DeSUS.
               Odpiram razpravo o členu 34. in o amandmaju k členu 34. Želi kdo besedo? Nihče.
               Zaključujem razpravo o amandmaju in členu. Prehajam na odločanje o tem amandmaju.
               Prosim za pozornost. Upam, da vam glasovalna naprava kaže, da deluje. O predlogu
               amandmaja treh poslanskih skupin k členu 34. bomo odločali. Glasujemo. Navzočih nas
               je 47. Za je glasovalo 35, proti 1.</p>
               <p>(Za je glasovalo 35.) (Proti 1.)</p>
               <p>Amandma je dobil podporo.</p>
               <p>Dajem v razpravo ter odločanje člen 47. in amandma istih treh poslanskih skupin k
               členu 47. Želi kdo besedo? Nihče. Zaključujem razpravo o tem členu in amandmaju.
               Prehajamo na odločanje. Prosim, za pozornost. Glasujemo. Navzočih nas je gotovo več
               kot 45, zato bom glasovanje ponovil. Jaz upam, da si vsi želite, da bi čimprej tudi
               končali. Glasovali bomo drugič. Prosimza pozornost. Glasujemo, drugič. Navzočih nas
               je 47, za je glasovalo 34, proti 1.</p>
               <p>(Za je glasovalo 34.) (Eden proti.)</p>
               <p>Amandma je dobil podporo.</p>
               <p>Prehajam na <title>tretjo obravnavo </title>. Ugotavljam, da je zbor v drugi obravnavi
               sprejel amandmaje k členoma 34. in 47. dopolnjenega predloga zakona. Sprašujem
               kvalificirane predlagatelje, ali nameravajo k tem členu vložiti amandma. Nihče. Zato,
               prehajamo na glasovanje o zakonu v celoti, s tem, da me na podlagi petega odstavka
               140. člena zakona nihče s strani zakonodajno-pravne službe ali vlade ni obvestil, da
               bi bil zaradi sprejetih amandmajev zakon neusklajen, zato prehajamo na glasovanje o
               zakonu v celoti. Prosim, za pozornost. Glasujemo o zakonu v celoti. Navzočih nas je
               48, za je glasovalo 38, proti 2.</p>
               <p>(Za je glasovalo 38.) (Proti dva.)</p>
               <p>Zakon je sprejet. Zaključujem točko dnevnega reda, zaključujem 45. izredno sejo
               Državnega zbora Republike Slovenije. Vsem predstavnicam vlade hvala za sodelovanje,
               vam vsem pa lahko noč.</p>
               <p>(Seja je bila končana 12. maja 2004 ob 18.13 uri</p>
            </sp>
         </div>
      </body>
   </text>
</TEI>
