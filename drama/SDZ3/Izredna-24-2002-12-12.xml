<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Izredna-24-2002-12-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|347AD492069AA1F2C1256C95003AD12F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=347AD492069AA1F2C1256C95003AD12F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-24-2002-12-12.DZ" n="24">
               <name>Izredna</name>
               <date when="2002-12-12"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-24-2002-12-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 24. izredne seje</stage>
            <stage type="date">(12. december 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ3-Izredna-24-2002-12-12.sp1">

               <speaker>PREDSEDNIK BORUT PAHOR:</speaker>

               <p>Dobro jutro, kolegice in kolegi. Ura je deset. Četrtek je danes. Na dnevnem redu pa
               je <title>1. TOČKA DNEVNEGA REDA</title> izredne seje, to je <title>PREDLOG SPREMEMB PRORAČUNA
                  REPUBLIKE SLOVENIJE ZA LETO 2003</title>. Prosim vse, ki so v predverju ali v
               pisarnah državnega zbora, da pridejo v veliko dvorano državnega zbora, če želijo
               slediti tej 1. točki dnevnega reda.</p>
               <p>Naj opozorim, spoštovane kolegice in kolegi, da bomo glasovali konsekutivno, se
               pravi, ko bo točka končana, bomo o njej glasovali, tako da ni mogoče napovedati, kdaj
               bo glasovanje. Predvidevam, da bi danes državni zbor delal do 18. ure. Če bi med peto
               in šesto popoldan kazalo, da bi morda s kratkim povečanjem, torej podaljšanjem našega
               dela, lahko danes zaključili sejo, bom to dal na glasovanje, ob 18. uri, sicer pa
               bomo nadaljevali jutri ob desetih. Podlaga za tako odločitev je bilo mnenje, da ni
               izrednih razmer v državi in da državni zbor lahko normalno v skladu z nekaterimi
               uzancami dela.</p>
               <p>Glede na specifičen način današnjega dela, se bomo sproti odločali tudi o tem, ali
               bomo dali odmor ali pa bomo nadaljevali brez njega. Morda odmor za kosilo, tam med
               eno in drugo uro ali morda pred eno uro. Bomo videli, kako bo tekla razprava. Morda
               kasneje popoldan, se bi sproti odločali, jaz se bom poskušal medtem, ko bodo kolegice
               in kolegi, podpredsedniki, vodili sejo, posvetovati z vodje poslanskih skupin. Tako
               mislim, da lahko nadaljujemo z našim delom.</p>
               <p>Vse, ki ste prišli, še enkrat lepo pozdravljam, tudi predstavnike vlade. Pred
               prehodom na odločanje, torej pred prehodom na 1. točko imamo tukaj predlog kolega
               Jerovška. Ali lahko povzamem vaš predlog? Če bom to storil površno, vam bom dal
               priložnost, da me dopolnite. Vaš predlog je bil, da zaradi okoliščine, ko imamo vlado
               v odstopu in ko po vašem mnenju ni velikih razlogov, da bi obravnavali točke,
               povezane s sprejetjem proračuna v tem tednu, predlagate, da se ta točka preloži na
               eno izmed prihodnjih sej. Ali želite še enkrat kaj dodati k temu, kar sem povedal,
               kolega Jerovšek? Prosim. Potem bom vprašal vodje poslanskih skupin, če želijo s
               3-minutnimi razpravami povedati svoja stališča. Imate besedo, kolega Jerovšek.</p>
            </sp>
            <sp xml:id="SDZ3-Izredna-24-2002-12-12.sp2">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Korektno ste povzeli moj predlog in vztrajam, seveda pa tudi naša poslanska skupina,
               da je v tem trenutku, ko imamo zgolj vlado v odstopu, ko nimamo niti finančnega
               ministra, neokusno razpravljati o proračunu za dve prihodnji leti.</p>
               <p>Tu bodo v vlado prišli novi ministri, povsem drugi ljudje, ki bodo pravzaprav tudi
               nezavezani za izpolnjevanje takega proračuna, zato ni odgovorno, ne do naših
               državljanov, predvsem pa ne do politične prakse v Evropi.</p>
               <p>Kaj takega se v Evropi ni zgodilo po mojem mnenju in se tudi ne zgodi v normalni
               državi. Sprejemanje proračuna v takšni situaciji je nelogično, nedopustno in meji na
               farso. Predvsem pa je problem to, ker je bilo to dejansko planirano stanje. Točno se
               je vedelo, kaj se bo zgodilo, in se tega ni skušalo preprečiti. Proračun moramo
               sprejeti, ko bomo imeli efektivno vlado, ki bo lahko stala za svojimi odločitvami in
               za svojimi predlogi. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp3">

               <speaker>PREDSEDNIK BORUT PAHOR:</speaker>

               <p>Hvala lepa. Že včeraj sem opozoril na to - to je bil tudi imperativ na kolegiju, ko
               smo se pogovarjali o načrtu dela v decembru, da naj bi bil po zakonu proračunski
               sveženj sprejet do 1. januarja. Včeraj sem po vašem nastopu, kolega Jerovšek, tudi po
               zaprosilu nekaterih naših kolegov prosil sekretarko naše zakonodajno-pravne službe,
               da mi pismeno zapiše danes zjutraj, ali so pravnoformalno pogoji, da državni zbor ob
               pripombah, ki ste jih navedli, lahko odloča o svežnju proračunskihpredlogov ali ne.
               Mnenje sekretarke Bitenčeve imam pred seboj, dal ga bom tudi na klopi vsem vam.
               Njegovo sporočilo je, da s pravno formalnih vidikov ni zadržkov, da vlada v
               pristojnosti, ki jo ima, ne bi mogla sodelovati v razpravi v državnem zboru ob
               sprejemanju proračuna, ker je bil predlog proračuna poslan takrat, ko je imela vlada,
               ki je zdaj v odstopu, polne pristojnosti.</p>
               <p>Tako da je zdaj predlog, da bi premaknili to točko na eno izmed prihodnjih sej, čisto
               politična odločitev, o kateri se bo torej odločil državni zbor z glasovanjem.</p>
               <p>Želi še katera od poslanskih skupin obrazložiti svoj glas? Glasovali bomo o predlogu
               kolega Jerovška. Prosim, dr. Bajuk, poslanska skupina Nove Slovenije <stage>(tri
               minute)</stage>.</p>
            </sp>
            <sp xml:id="SDZ3-Izredna-24-2002-12-12.sp4">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Odločno podpiramo predlog kolega Jerovška iz
               Socialdemokratske stranke, ker tudi ocenjujemo, da smo danes, v teh tednih, v naši
               državi v nekem posebnem položaju. Poseben položaj je v tem, da imamo vlado v odstopu,
               da nimamo še sestavljene vlade. Gospod mandatar, ki je bil včeraj potrjen v državnem
               zboru, še ni predstavil, kolikor je nam znano v opoziciji, sestave svoje predlagane
               vlade. Torej imamo nek poseben položaj.</p>
               <p>In ne samo, kar se tiče vlade pri nas na Slovenskem, imamo poseben položaj tudi, kar
               se tiče Evropske zveze in tega shoda na Danskem. Danes tudi časopisi pišejo, kaj pa
               to pomeni, da imamo kar tri predsednike v odstopu, eden ja, eden ne, tam nekje na
               sredi smo.</p>
               <p>Dejstvo je, da to ni resno. In nič hudega se ne bi zgodilo, če bi se odločili, da
               hočemo biti res državni zbor, ki odgovorno stopa v dialog z vlado za ključni
               dokument, kot je proračun za dve leti. Proračun za dve leti - torej, to je obdobje,
               ki ga bo imela ta nova vlada, ki bo izvoljena v prihodnjih dneh.</p>
               <p>Gospod predsednik, slišal sem vaše besede, da je naša zakonodajno-pravna služba
               ugotovila čez noč, da ni pravnoformalnih razlogov za to. Ja, mogoče. A vendar zdrava
               pamet pa le pravi, da če bomo mi danes to obravnavali, da dejansko govorimo sami
               sebi, da ni mogoče dobiti odgovorov na naša vprašanja, ker jih tudi sicer ne morejo
               dati. In kaj se bo zgodilo? Ja, potrdili bomo, ta naša skupščina tukaj - to besedo
               sem namenoma uporabil - bo sicer potrdila in bo še vnaprej delovala v nekem
               avtomatizmu, ki je postal značilnost obravnavproračuna v naši državi.</p>
               <p>Delati moramo odgovorno, prevzeti moramo vlogo, ki jo ima s političnega in ustavnega
               vidika ta državni zbor, in ne smemo pristati na to, da bi govorili v prazno, in ne
               nazadnje tudi iz spoštovanja do nove vlade. To pa rečem z vso odgovornostjo, dobro
               veste, da smo v Novi Sloveniji odločno v opoziciji, a vendar se nam zdi popolnoma
               neumestno, da bomo danes sprejeli proračun, ko ga pa nova vlada mora spremeniti. Saj
               smo slišali včeraj gospoda mandatarja, kako bo spremenil takšne indrugačne stvari. In
               kaj se bo zgodilo? Januarja meseca bomo imeli po hitrem postopku, brez vsake debate,
               kot se to dogaja vsak dan pri nas zdaj v delovnih telesih, pa bomo spremenili
               proračun in bomo še naprej odobravali vse, kar bo prišlo k nam. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp5">

               <speaker>PREDSEDNIK BORUT PAHOR:</speaker>

               <p>Glejte, mislim, da je pomembno za tiste kolegice in kolege, ki niso sodelovali na
               seji kolegija, vedeti, da smo se o vprašanjih pristojnosti vlade v odstopu
               posvetovali. Ne čez noč, že takrat je gospa sekretarka zakonodajno-pravne službe
               povedala svoje stališče, da s pravnoformalnega vidika ni zadržkov, da bi v tem času
               obravnavali sveženj proračunskih zakonov. Tudi ko smo se pogovarjali na vaš predlog
               oziroma na predlog spoštovanih kolegov iz opozicije, da imamo poslanska vprašanja in
               pobude, je bilo stališče, da imajo ministri v odstopu dolžnost priti sem in
               odgovarjati na vprašanja.</p>
               <p>Glede teh vprašanj smo se torej posvetovali že prej. Ker pa je bilo včeraj znova
               nekaj dilem, sem prosil gospo sekretarko, da to svoje mnenje zapiše tudi pismeno, in
               dobili ga boste na klopi.</p>
               <p>Kolega Peče želi besedo.</p>
            </sp>
            <sp xml:id="SDZ3-Izredna-24-2002-12-12.sp6">

               <speaker>SAŠO PEČE:</speaker>

               <p>Spoštovani navzoči! Navkljub dejstvu, da je akt o proračunu pripravljen s strani
               vlade Republike Slovenije, ne izpolnjuje tiste osnovne norme, to je, da bi njegove
               določbe bile resne in dobronamerne za razvoj Republike Slovenije. Zato se nam v
               okviru Slovenske nacionalne stranke poraja vprašanje, in sicer, če je vlada Republike
               Slovenije v imenu gospoda Bandlja in nekaterih vladnih poslancev dejala, da bi se
               rada izognila institutu poslanskih vprašanj, pobud in vprašanj, ker vlada nima
               pristojnosti odgovarjati, ker se ministri v odstopu ne smejo dotikati teh stvari, pa
               vas, gospod predsednik, sprašujem, ali je potem smiselno, da se ukvarjamo z državnim
               proračunom, torej s tistim najpomembnejšim aktom, ki dejansko kroji vso usodo. Torej
               očitno poslanci in poslanke ne bomo našli nobenega sogovornika v vladi, če vlada ne
               najde sama sogovornikov niti v okviru instituta pobud in vprašanj. Verjetno se vsi
               strinjamo, da je seveda institut poslanskih pobud in vprašanj veliko manj pomemben,
               kot je državni proračun.</p>
               <p>Če se vlada Republike Slovenije tega zaveda in teži k takemu delovanju, da bi se v
               tem trenutku, torej vlade v odstopu, izognili pobudam in vprašanjem, zakaj potem
               veliko pomembnejši akt dajete v sprejem državnemu zboru. Zgolj iz dejstva, da bi pač
               radi nam, mogoče komu v tujini, <q>"zablefirali"</q> in rekli: <q>"Proračun v Sloveniji pa je
               sprejet oziroma je v osnovni fazi sprejet"</q>. Toda namen proračuna je ja v njegovi
               dolgoročnosti.</p>
               <p>S takim načelom dela, smo v Slovenski nacionalni stranki prepričani, da ne bomo
               zagotovili nobene dolgoročnosti. Niti tiste ne, da bi veljala vsaj 6 mesecev. Ravno
               iz tega razloga, zaradi resnega pristopa k obravnavi javnih financ v naši državi bomo
               v okviru Slovenske nacionalne stranke oziroma poslanske skupine Slovenske nacionalne
               stranke podprli predlog kolega Jerovška. Hvala.</p>
            </sp>
            <sp xml:id="SDZ3-Izredna-24-2002-12-12.sp7">

               <speaker>PREDSEDNIK BORUT PAHOR:</speaker>

               <p>Želi še katera od poslanskih skupin besedo, sicer bom predlog kolega Jerovška v
               skladu s 74. členom poslovnika, da se točka preloži na eno izmed naslednjih sej, dal
               na glasovanje. Ta predlog kolega Jerovška, da to točko preložimo na eno izmed
               prihodnjih sej, dajem na glasovanje. Smo sredi glasovanja. Navzočih nas je 65. 22 za,
               40 proti.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Ugotavljam, da ta predlog ni bil sprejet.</p>
               <p>Državni zbor lahko preide na obravnavo predloga sprememb proračuna Republike
               Slovenije za leto 2003. Predlog sprememb je v obravnavo zboru predložila vlada
               Republike Slovenije. Besedo dajem predstavniku vlade, ki bo predstavil predlog
               sprememb proračuna<gap n="..."/> Prosim, kolega dr. Bajuk. Proceduralno? Prosim.</p>
            </sp>
            <sp xml:id="SDZ3-Izredna-24-2002-12-12.sp8">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Na podlagi poslovnika in glede na to, kar se je
               ravnokar odločil državni zbor, sicer proti naši volji, bi prosil pol ure odmora za
               posvet. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp9">

               <speaker>PREDSEDNIK BORUT PAHOR:</speaker>

               <p>Ta hip nismo pred odločitvijo, zato vam odmora ta hip ne morem dati. Vsekakor vam ga
               bom dal, preden bomo šli na prvo odločitev danes. Zdaj prosim predsednika odbora za
               finance in monetarno politiko, pardon, najprej ministra v odstopu, mag. Ropa, če želi
               besedo. Prosim. Potem pa predsednik odbora za finance. Imate besedo, gospod minister
               v odstopu.</p>
            </sp>
            <sp xml:id="SDZ3-Izredna-24-2002-12-12.sp10">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci, cenjeni predsednik državnega zbora.</p>
               <p>Pred nami je zaključno dejanje pri sprejemanju predloga sprememb državnega proračuna
               za leto 2003 in dopolnjenega predloga proračuna za leto 2004, ki ga je na svoji seji
               14.11. potrdila vlada Republike Slovenije.</p>
               <p>Dovolite mi samo kratek povzetek oziroma pregled osnovnih rešitev, glede na to, da je
               bila detajlna predstavitev spremembe proračuna 2003 in proračuna 2004 že
               predstavljena v državnem zboru. Tako bom samo nekatere osnovne parametre predstavil
               in pa seveda tudi nekatere značilnosti predlaganih sprememb v dopolnjenem predlogu
               proračuna za leto 2004. Spoštovani! V naslednjih dveh letih bo naša država postala
               predvidoma članica Nata in Evropske unije. Spremembe, ki nas tam čakajo, bodo seveda
               se dotaknile vseh plasti našega življenja.</p>
               <p>Kar se tiče proračuna, bodo spremembe povzročile tako neposredne kot posredne
               posledice, od načina priprave, postavljanja ciljev, obsega sredstev za nekatere
               naloge, do samega izvrševanja in nadzora proračuna. V tem smislu seveda predstavlja
               večji mejnik vstop v Evropsko unijo, s katero prav sedaj zaključujemo tudi pogajanja
               o finančnem paketu za obdobje 2004 do 2006.</p>
               <p>Prav kmalu po vstopu pa nas že čakajo pogajanja o finančnem paketu za obdobje
               2007/2013. V nadaljevanju bi vam rad pojasnil samo temeljne principe, ki jih je vlada
               upoštevala pri pripravi predloga proračuna za obe leti. Sestojijo se iz treh med
               seboj povezanih pravil. Prvo pravilo je, da tekoči odhodki proračuna, ki vključujejo
               tako zakonske kot tudi pogodbene obveznosti države, morajo biti pokriti s tekočimi
               prihodki proračuna. Če je tekočih prihodkov več od odhodkov, se presežek lahko nameni
               za investicijske odhodke. Novo neto zadolževanje države se nameni le za financiranje
               investicijskih odhodkov, ne pa tudi za financiranje tekočih odhodkov. To pravilo je
               poznano pod nazivom zlato fiskalno pravilo.</p>
               <p>Tretje pravilo pa je varovalka pred prevelikim zadolževanjem in pravi, da se država
               lahko zadolži za financiranje investicijskih izdatkov le do nivoja, ki ne povečujejo
               javnega dolga, merjenega kot delež v bruto domačem proizvodu.</p>
               <p>Države, ki jim uspeva, da na daljši rok ne kršijo navedenih fiskalnih pravil, imajo
               praviloma zdrave oziroma vzdržne javne finance in javni dolg je absoluten. V znesku
               lahko sicer narašča, v relativnem pada. Kot že rečeno, se je tudi slovenska vlada
               odločila, da se bo pri pripravi proračuna za naslednji dve leti držala teh navedenih
               pravil.</p>
               <p>Kar se tiče predloga sprememb proračuna za 2003, je v tem letu realizacija tekočih
               prihodkov ocenjena v višini 1.373 milijard tolarjev, tekoči odhodki, ki vključujejo
               tudi subvencije, pa v višini 1.293 milijard. Presežek tekočih prihodkov nad odhodki
               bo v tem letu znašal celih 80 milijard SIT in se bo v celoti namenil za financiranje
               investicijskih odhodkov. Še več, ker bodov tem letu za financiranje primanjkljaja
               bilance prihodkov in odhodkov porabljena sredstva, ki se nahajajo na računih države,
               bo obseg neto zadolževanja znašal 37,8 milijard tolarjev, kar je seveda manj od
               predvidene porabe sredstev za investicije, ki pa znašajo 155,7 milijard.</p>
               <p>Dopolnjen predlog proračuna za leto 2004 v tem smislu predvideva, da bodo tekoči
               prihodki proračuna znašali 1.477 milijard, tekoči odhodki pa 1.393. Presežek tekočih
               prihodkov nad odhodki bo tako znašal 84,2 milijardi. Skupni znesek investicijskih
               odhodkov pa bo znašal 165 milijard in znesek neto zadolžitve 57.</p>
               <p>Spoštovane poslanke, poslanci, ugotovimo lahko, da bo vodenje relativno omejevalne
               politike javnih financ, privedlo v naslednjih dveh letih do znižanja stanja dolga
               ožje države, merjenega kot delež v bruto domačem proizvodu. Dolg, ki naj bi konec
               leta znašal 27,9% BDP, bo predvidoma konec leta 2003 znašal 26,1% BDP, 2004 pa 25,2.
               V dveh letih se bo ožji dolg države v skladu s projekcijo znižal za 2,7 odstotnih
               točk.</p>
               <p>S tem bo zagotovljena stabilnost financ in seveda pripravljenost Slovenije pred
               vstopom v Evropsko unijo. V tem kontekstu je potrebno poudariti tudi to, da se je
               vlada s predlogoma proračuna za naslednji dve leti zavezala k vodenju skupaj z Banko
               Slovenije trše protiinflacijske politike, ki naj bi v naslednjih dveh letih znižala
               povprečno stopnjo inflacije najprej na 5% in potem na okoli 4,5 v 2004. Nižja
               inflacija je pomembna iz več razlogov. O tem smo širše že včeraj govorili, zato ne bi
               posebej razlagal.</p>
               <p>Odbor državnega zbora za finance in monetarno politiko je kot matični odbor ob
               obravnavi predloga proračuna za leto 2004 ugotovil, da nekateri vloženi amandmaji
               pomembno izboljšujejo strukturo predlaganih proračunskih odhodkov v programskem in
               ekonomskem smislu. Vladi Republike Slovenije je zato naložil, da vložene amandmaje,
               stališča, predloge ter sklepe delovnih teles prouči in jih ustrezno upošteva pri
               pripravi dopolnjenga predloga proračuna za leto 2004.</p>
               <p>Vlada je na svoji seji 14.11. sprejela besedilo dopolnjenega predloga, ki smiselno
               povzema vsebino teh amandmajev, stališč, predlogov in sklepov. Po ponovni proučitvi
               predloga proračuna smo se v vladi strinjali, da je v dopolnjenem predlogu proračuna
               potrebno povečati nekatere izdatke, zlasti za izobraževanje, kulturo in seveda
               investicije. Vlada tako ugotavlja, da se s predlaganimi spremembami predloga
               proračuna za leto 2004 tudi na osnovi teh dopolnil, danih na matičnem odboru, in
               upoštevanjem teh dopolnil izboljšuje programska in ekonomska struktura predlaganega
               proračuna. S sprejetjem predloga proračuna za leto 2004 se delo na oblikovanju
               dokončne verzije proračuna seveda še ne bo končalo. Vlado in vse nas čaka še obilo
               naporov pri pripravi proračuna, ki bo vključeval tudi finančne tokove z evropskim
               proračunom. Za vse nas bo to seveda nova izkušnja, na katero se vlada intenzivno
               pripravlja že nekaj let in šele tedaj se bo v praksi potrdilo, če so bile priprave
               dobre, kje so slabosti in kaj bo treba še storiti, da bi bili rezultati optimalni v
               proračunskem smislu. Ocenjujemo, da bo v prvem obdobju polnopravnega članstva v
               Evropski uniji prek 80% celotnega obsega prispevkov Slovenije v proračun Evropske
               unije neposredno odvisno od obsega in ocenah bruto nacionalnega dohodka. Že aprila
               naslednje leto bo morala Slovenija v Bruslju uradno napovedati rast bruto
               nacionalnega dohodka za leto 2004. Ta bo potem služila za določitev našega prispevka
               v evropski proračun. Vlada se zaveda, da bo prehod na relativno nov način
               financiranja razvojnih projektov z namenskimisredstvi skupne kmetijske politike
               strukturnih in kohezijskega sklada zahteval nove organizacijske prijeme v delovanju
               nekaterih ministrstev in vlade kot celote, deloma nov način planiranja finančnih
               tokov, priprave izvrševanja proračuna ter nadzora izvrševanja proračuna. Deloma bo
               novonastalim razmeram potrebno prilagoditi tudi zakon o javnih financah.</p>
               <p>Spoštovane poslanke in poslanci, spoštovani predsednik! Predlagam, da predlog
               sprememb proračuna za leto 2003 in dopolnjen predlog proračuna za leto 2004
               sprejmete, saj predstavljata po našem mnenju, dobro osnovo za uspešno delo v
               prihodnjem obdobju. Hvala.</p>
            </sp>
            <sp xml:id="SDZ3-Izredna-24-2002-12-12.sp11">

               <speaker>PREDSEDNIK BORUT PAHOR:</speaker>

               <p>Hvala lepa vam. Kot sem prej napovedal, zdaj prosim predsednika odbora za finance in
               monetarno politiko, kolega Cirila Pucka, da predstavi poročilo odbora. Prosim kolega,
               predsednik odbora, imate besedo.</p>
            </sp>
            <sp xml:id="SDZ3-Izredna-24-2002-12-12.sp12">

               <speaker>CIRIL PUCKO:</speaker>

               <p>Hvala lepa gospod predsednik. Spoštovani predstavniki, predstavnice vlade, kolegice
               in kolegi!</p>
               <p>Predlog sprememb proračuna Republike Slovenije za leto 2003 je odbor državnega zbora
               kot matično delovno telo obravnaval na svoji seji, dne 10. decembra tega leta. Pri
               tem smo pri svoji obravnavi imeli kot gradivo tudi mnenja 13-ih zainteresiranih
               delovnih teles, ki jih ne bi posebej navajal. Razpravljali smo o 51-ih vloženih
               amandmajih, kvalificiranih predlagateljev, se pravi poslancev poslanskih skupin,
               komisije za odnose Slovencev v zamejstvu in po svetu ter odbora za kmetijstvo,
               gozdarstvo in prehrano, kot zainteresiranih delovnih teles.</p>
               <p>V splošni razpravi so člani odbora podali različna mnenja, izpostavili nekatera
               vprašanja in izrazili določene pomisleke v zvezi s predlaganimi spremembami proračuna
               Republike Slovenije za leto 2003. Tako je bilo izraženo mnenje, da se zaradi vpetosti
               in odprtosti Slovenije v mednarodno okolje nahajamo v negotovi situaciji, kar
               izpričujejo različni podatki o rezultatu oziroma napovedih gospodarskih gibanj.
               Posledično se zdi, da je proračun zastavljen preko okvirov dejanskih zmožnosti
               financiranja, zato bi bila na mestu previdnost, zlasti na odhodkovni strani
               proračuna. Po izraženem mnenju bi bilo potrebno obrazložiti, katere konkretne ukrepe
               namerava na tem področju sprejeti vlada. Problematično je zlasti področje inovativnih
               podjetij, ki bi se ukvarjala z visoko tehnologijo, saj se zaradi administrativnih
               ovir sredstva za raziskave in razvoj le težko zagotavljajo. Ob sprejetem programu
               ukrepov za promocijo podjetništva in konkurenčnosti bi bilo za sanacijo stanja
               potrebno okrepiti koordinacijo med ministrstvi, sodelovanje javne uprave ter
               poslovnega sektorja in primerno povečati proračunsko stimulacijo.</p>
               <p>Na podlagi dosedanje proračunske strukture se bistveno premalo sredstev namenja
               regijam. Neustrezno je oblikovanje prek razreza po ministrstvih s tem, da imajo
               regijske razvojne agencije kot iniciatorji strateških razvojnih in izvedbenih
               programov za njihovo izvedbo premalo sredstev. Zato bi bila po mnenju razpravljalcev
               na mestu sprememba proračunskega koncepta za oblikovanje regionalne razvoje politike
               o regijah. Pereča so še vprašanja proračunskega primanjkljaja in vzporednega
               zadolževanja ob opaznem upadu gospodarske rasti.</p>
               <p>Poleg rasti potrošnje so evidentne visoke povprečne plače v opaznem nesorazmerju z
               izkazom gospodarske rasti.</p>
               <p>Poleg tega je vprašljiva predstavitev optimističnih napovedi glede namenskih sredstev
               za regionalni razvoj, ki še niso bila realizirana.</p>
               <p>Na vse te oziroma tudi druge opazke oziroma mnenja iz razprave je podala ustrezne
               odgovore predstavnica predlagatelja, državna sekretarka, predvsem na tista vprašanja,
               ki so povezana z davčnim dolgom, v zvezi s kupnino in porabo le-te od prodaje Nove
               Ljubljanske banke. Prav tako je odgovorila na vprašanja, ki so bila povezana s
               proračunskim primanjkljajem.</p>
               <p>V nadaljevanju je odbor prešel h konkretni razpravi o posameznih vloženih amandmajih
               in pri tem sprejel naslednje odločitve.</p>
               <p>Odbor je podprl amandmaje, ki jih bom v nadaljevanju na kratko navedel, in sicer:
               spremembo proračunske postavke oziroma prenos z dejavnosti državnega zbora, povezano
               s sofinanciranjem političnih strank, na proračunskega uporabnika generalni
               sekretariat vlade; nadalje, amandma, ki povečuje sredstva pri uradu za slovenski
               jezik, na podprogramu ohranjanje slovenskega jezika, predlagatelja poslanske skupine
               Nove Slovenije; potem povečanje sredstev z amandmajem pri upravi Republike Slovenije
               za zaščito in reševanje, ministrstva za gospodarstvo, podprogram posebni ukrepi
               regionalne politike, in še nekatere druge, ki jih posebej ne bi navajal.</p>
               <p>Predlagam, spoštovane kolegice in kolegi, da državni zbor podpre vse amandmaje, ki
               jih je podprlo matično delovno telo, in štiri amandmaje, ki jih je odbor na osnovi
               vloženih amandmajev kvalificiranih predlagateljev povzel in jih vložil kot amandmaje
               odbora. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp13">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik odbora. Zdaj bomo poslušali stališča poslanskih skupin.
               Najprej dajem besedo kolegu Kebriču, v imenu poslanske skupine DeSUS, za njim kolegu
               Pečetu, v imenu poslanske skupine Slovenske nacionalne stranke. Najprej kolega
               Kebrič.</p>
            </sp>
            <sp xml:id="SDZ3-Izredna-24-2002-12-12.sp14">

               <speaker>IVAN KEBRIČ:</speaker>

               <p>Gospod predsednik, hvala za besedo. Spoštovani gospod minister v odstopu, s
               sodelavkami in sodelavci, spoštovane kolegice in kolegi! V poslanski skupini<gap n="..."/></p>
            </sp>
            <sp xml:id="SDZ3-Izredna-24-2002-12-12.sp15">

               <speaker>PREDSEDNIK BORUT PAHOR:</speaker>

               <p>Malo glasneje, kolega Kebrič, slabo se sliši. Ostale pa prosim, da dajo mir v
               dvorani. Prosim, kolega Kebrič.</p>
            </sp>
            <sp xml:id="SDZ3-Izredna-24-2002-12-12.sp16">

               <speaker>IVAN KEBRIČ:</speaker>

               <p>V poslanski skupini se zavedamo odgovornosti ob sprejemanju spremembe proračuna.
               Zavedamo se tega, da je sprememba potrebna. Običajno je razlog za spremembo lahko
               subjektiven, da je nekdo napačno nekaj predvideval, planiral, ali pa objektiven, če
               so nastopile različne drugačne okoliščine, ki narekujejo drugačen proračun, drugačne
               postavke. Menimo namreč, da je bistvo problema v glavnem v objektivnih razlogih. Tako
               na eni strani pozdravljamo, z ozirom nadejstvo, da je priliv v državni proračun
               manjši, kot je bilo načrtovano, na drugi strani pa seveda moramo, če nočemo povečati
               določenega primanjkljaja, enako zmanjšati postavke, ki zahtevajo odhodke iz državnega
               proračuna.</p>
               <p>V poslanski skupini Demokratične stranke upokojencev Slovenije bomo podprli tiste
               amandmaje, ki jih je sprejelo matično delovno telo in bom povedal zakaj. Sodelujemo v
               tem odboru in smo imeli možnost svojih predlogov in pripomb dajati tam.</p>
               <p>Zato menimo, da je določen filter, oprostite temu izrazu, to matično delovno telo,
               saj ko je množica amandmajev, ki smo jih proučevali, narekovala, če bi vse sprejeli,
               potem bi določene postavke proračuna celo prišle v minus, saj mnogi amandmaji
               zahtevajo od ene in iste proračunske postavke, ki nititako velika ni, kot so zahteve
               po določenih amandmajih.</p>
               <p>Zato menimo, da sicer vsak zagovarja določeno področje, pa ne bom hudoben, da bi
               rekel tudi lokalpatriotistično, z ozirom na potrebe svoje okolice, da se volivcem
               bolj prikupi, saj čas prihodnjih volitev ni več daleč.</p>
               <p>Zato menimo v poslanski skupini, da je prav, da je bila izvršena določena analiza
               amandmajev, da je bilo dovolj možnosti v matičnem delovnem telesu zagovarjati ali
               izpostavljati določene probleme in s tem v zvezi tudi zahteve po rebalansu določenih
               postavk.</p>
               <p>Naj zaključim s tem, da v naši poslanski skupini bomo glasovali predvsem in izključno
               za tiste amandmaje, ki jih je podprlo matično delovno telo. Hvala za vaše
               poslušanje.</p>
            </sp>
            <sp xml:id="SDZ3-Izredna-24-2002-12-12.sp17">

               <speaker>PREDSEDNIK BORUT PAHOR:</speaker>

               <p>Hvala, kolega Kebrič. Zdaj vabim k mikrofonu kolega Pečeta, predstavil bo stališče
               poslanske skupine Slovenske nacionalne stranke. Za njim bo dobil besedo kolega
               Vizjak, za predstavitev stališč poslanske skupine Socialdemokratske stranke. Najprej
               kolega Peče. Prosim.</p>
            </sp>
            <sp xml:id="SDZ3-Izredna-24-2002-12-12.sp18">

               <speaker>SAŠO PEČE:</speaker>

               <p>Hvala za besedo. Spoštovani navzoči.</p>
               <p>Osnovno nestrinjanje z aktom o proračunu smo v Slovenski nacionalni stranki podali že
               ob obrazložitvi predloga, ki ga je podal v obravnavo gospod Jerovšek. Torej okoli
               resnosti in pa okoli kredibilnosti, po eni strani vlade Republike Slovenije, po drugi
               strani obstoječe vlade, torej vlade v odstopu in po tretji strani tega državnega
               zbora, ki se po eni strani izogiba razprave o pobudah in vprašanjih, ker pravi, da
               odgovori vlade ne bi bili kredibilni, po drugi strani pa hoče na vsak način opraviti
               razpravo o državnem proračunu, za kar pa se naenkrat po njihovem mnenju najde popolna
               kredibilnost.</p>
               <p>Javna finančna politika v naši državi. Verjetno je samo iz poročila starega
               predsednika vlade in pa novega predsednika vlade zaznati neke vrste optimizem in pa
               neke vrste samohvale, češ, da smo v tej naši državi v zadnjem obdobju dosegali na
               vseh področjih neke vrste napredek in ta neke vrste napredek se ne odraža v majhnem
               temveč v velikem napredku.</p>
               <p>Dejstva in pa življenje v naši državi po naši oceni govori drugače. Govori izključno
               oziroma postavlja trditve tako starega kot novega predsednika vlade na laž. To
               pomeni, da se javni dolg povečuje, da inflacija kljub poskusom zaustavitve narašča,
               da finančno ministrstvo iz meseca v mesec zadolžuje našo državo na novo, in to
               izključno za tekoče potrebe naše države in da se obveznice množijo do te mere, da
               bomo kmalu pri številki RS 100.</p>
               <p>Kar se tiče pa konkretno akta, ki ga imamo pred sabo, proračuna Republike Slovenije,
               pa smo se v Slovenski nacionalni stranki posebej osredotočili predvsem na strukturo,
               in sicer na strukturo prihodkov. Verjetno se vsi skupaj zavedamo dejstva, ki smo v
               tej dvorani, da bi odjemalce za finančna sredstva iz državnega proračuna našli v
               vsakem mestu, v vsaki občini, in da bi bil vsak, ki se bolj ali manj ukvarja z
               državno upravo, posredno ali neposredno, bil pripravljen ta finančna sredstva
               odvzeti.</p>
               <p>Nas skrbijo dejansko prihodki, tista denarna sredstva, ki jih ta država pobere, da
               potem lahko razpolaga, po naši oceni negospodarno, s temi sredstvi. Predvsem kar se
               tiče konkretno davčnih prihodkov. Še zmeraj se nadaljuje tradicija nadaljevanja,
               povečanja davčnih prihodkov v okviru vseh prihodkov. Tudi če pogledamo v predlog
               sprememb proračuna Republike Slovenije za leto 2003, vidimo, da davčni prihodki,
               prihodki iz tega naslova po predlogu sprememb znašajo 1270 milijard slovenski
               tolarjev od skupaj 1394 milijarda. To pomeni, da v tej državi v okviru izvršne veje
               oblasti ni možnosti oziroma ni sposobnosti finančna sredstva pridobiti vsaj iz tistih
               virov, tako imenovanih nedavčnih virov. Izza te govornice gre lahko po naši oceni
               utemeljena kritika na Vlado Republiko Slovenije, saj mislim, da so vse lokalne
               skupnosti, občine v pogledu strukture proračuna neprimerno kvalitetnejše, kot je
               slovenska vlada.</p>
               <p>Če se vprašamo, zakaj oziroma zakaj je tako, je seveda odgovor zelo enostaven.
               Najlažje in po naši oceni najmanj kvalitetno je proračun polniti in pa s tem
               zagotavljati denarna sredstva za odjemalce izključno skozi fiskalno politiko. Kot
               vemo, je ta državni zbor na predlog finančnega ministrstva v preteklih obdobjih kar
               nekajkrat povečeval različne davke, da bi v državo dobili tista denarna sredstva, ki
               se po drugi strani negospodarno trošijo, ki se trošijo po eni strani po politični
               liniji, po drugi strani pa za, po naši oceni, zelo čudne nakupe, naj si bo okoli
               premičnih ali nepremičnih stvari.</p>
               <p>Če pogledamo indeksacijo vseh glavnih kontov v okviru davčnih prihodkov iz
               realizacije 2001 do predloga sprememb 2003, vidimo, da je ta indeksacija veliko
               višja, kot je bila rast inflacije v tem obdobju, da ne gre za navadno indeksacijo iz
               leta v leto, ampak da ta država, ne samo da nadaljuje s tradicijo osiromašenja ljudi,
               pravnih in pa fizičnih oseb, temveč da to tradicijo šenadgrajuje z vedno večjo
               obremenitvijo.</p>
               <p>V okviru davčnih prihodkov, ki mislim, da bi morali biti osnova, najsi bo za razpravo
               ali sestavo proračuna, pa je smiselno povedati, kar smo sicer v času preteklih
               proračunov in pa različnih sprememb teh proračunov v Slovenski nacionalni stranki
               poudarjali, to je nastop tako imenovanega Lafberjevega fenomena. Država ne more vedno
               računati, da se bodo prihodki države povečevali, če bomo davčne stopnje poviševali.
               To do neke meje sicer drži in gresta navzgor, tako davčne stopnje kot davčni
               prihodki. Toda ko prekoračimo tako imenovano Lafberjevo točko, v tistem trenutku, ko
               pridemo do osiromašenega potencialnega davkoplačevalca, se zgodba seveda ne odvija
               več tako naprej, kot bi hoteli.</p>
               <p>Je pa res, da dokler se ne pride do točke, je to najlažji, a žal najslabši ukrep, ki
               se ga v praksi poslužuje slovenska vlada. To se nam zdi sporno, posebej gledano iz
               dejstva, ki nam ga je predstavil tudi varuh človekovih pravic ob svoji prestavitvi.
               To je, da vedno več ljudi, po nekaterih podatkih skoraj 300.000, živi na pragu
               revščine in da le 8.000 ljudi ima mesečne prejemke nad dva milijona slovenskih
               tolarjev. Torej delamo razkorak v družbi vedno večji. Toda davčno jih
               obremenjujemo.</p>
               <p>V Slovenski nacionalni stranki se nam zdi to popolnoma nesmiselno in bi morali
               pristopiti k strukturi v drugačnem pogledu. To je to, da bi vlada Republike
               Slovenije, finančno ministrstvo in pa vse institucije, ki sodelujejo pri pripravi
               tega akta, dali poseben poudarek oziroma močnejši poudarek na nedavčne prihodke.</p>
               <p>Včeraj sem gledal v magnetogramske zapiske preteklih sej, kjer se na veliko
               obljubljajo prihodki iz koncesije iz naslova tretje generacije. Prav tako smo včeraj
               gledali prihodke od dobička javnih podjetij, a kaj, ko ti ne zasledujejo cilja
               nedavčnih prihodkov zaradi že znane strukture pravne oblike teh podjetij, po eni
               strani d.d., kapitalska družba, po drugi strani javno podjetje, zakona o javnih
               gospodarskih družbah, ki v osnovi govori, da so ta podjetja zagotavljajo izključno
               javni interes in da jim dobiček ni prioriteta, v primerjavi s tistimi, z oznako
               kapitalske družbe d.d. V nekaterih lokalnih skupnostih, mogoče le v poduk ministrstvu
               za finance, predstavljajo torej prihodki iz naslova koncesij, najsi bodo direktne ali
               indirektne, nekajkrat večje zneske, kot bi jih morali v Republiki Sloveniji oziroma
               na državnem nivoju.</p>
               <p>Kar se tiče še zadnje kritike oziroma zadnje omembe vredne kritike temu proračunu,
               ker kritičen je celoten proračun in zato ga v celotnem pogledu tudi ne bom sprejeli,
               je seveda vprašanje zadolževanja. V Slovenski nacionalni stranki trdimo, in tu
               prosim, da ovržete, če le lahko, to našo trditev, da se naša država Republika
               Slovenija pod vodenjem te garniture zadolžuje za tekočo porabo; da je zadolževanje
               tako na mednarodnih trgih kakor znotraj, v tem trenutku gre zgolj za pokrivanje
               trenutnih potreb slovenske vlade. Toda vsako zadolževanje, pa naj bo odgovor, da so
               obveznice po toliko manjši obrestni meri in da je to eden izmed kvalitetnih učinkov
               slovenske vlade oziroma aktivnosti slovenske vlade, se pač moramo zavedati, da nekoč,
               v nekem obdobju, najsi bo pet, sedem, dvanajst, ne vem kolikšna obdobja vse imajo
               slovenske obveznice, bo pač treba vrniti tako glavnico kot obresti. Ne verjamem, da
               bomo dolgo našli odjemalceteh obveznic po vedno nižji obrestni meri. Nekoč se bomo
               morali srečati z dejstvom, da kar se izposodi, se bo moralo tudi vrniti. Torej, gospe
               in gospodje, že v tem trenutku je tega dosti preveč, da bi lahko Slovenija
               vrnila.</p>
               <p>Javni dolg, če ga pogledamo na prebivalca, na vsakega prebivalca, ne izključno na
               polnoletnega, temveč na vsakega, presega 700.000 slovenskih tolarjev. Samo v obliki
               obveznic vlade Republike Slovenije je ministrstvo za finance zadolžilo v tem letu za
               prek 55.000 slovenskih tolarjev vsakega državljana in državljanko Republike
               Slovenije.</p>
               <p>Zdi se nam prav tako ponižujoče s strani nekdanjega finančnega ministra, da tu pred
               vklopljenimi TV kamerami govori, da bo z veseljem pojasnil javni dolg in obveznice,
               če ga bo državni zbor na to pozval. Potem pa njegovi isti poslanci, ob možnosti
               glasovanja o tem, da bi uvrstili javni dolg in obveznice, glasujejo proti. Dokler se
               bo nadaljevala ta farsa, da bo minister ali pa predstavnik Liberalne demokracije v
               vladi govoril - in še včeraj je govoril da bo z veseljem za to govornico ali na
               matičnih delovnih telesih pojasnil določene dileme v okviru javnih financ, potem pa,
               ko damo to na glasovanje v državni zbor, državni zbor reče, ne, tega nočemo
               slišati.</p>
               <p>Mislim, da je to ena izmed osnovnih kritik delovanja glavnega akterja na področju
               javnih financ. Javne finance v naši državi so zaskrbljujoče. Kakorkoli bo kdo
               poskušal predstaviti ta proračun kot dobro popotnico, moramo vedeti, da ravno v
               okviru tega proračuna je bilo že kar nekaj sprememb in da jih še nekaj bo. Torej
               govoriti o tem, da dajemo proračunskim uporabnikom zeleno luč za njihovo planiranje,
               zaradi tega, ker bodo pač vedeli, kaj jih čaka v bodočih letih, je farsa. Mi bomo te
               številke na predlog vlade Republike Slovenije do tistega trenutka še kar nekajkrat
               spremenili.</p>
               <p>V Slovenski nacionalni stranki, tako kot do zdaj, ravno zaradi tega, ker je povsem
               isti sistem sprejemanja in pripravljanja proračuna, tega ne moremo podpreti, ker
               nočemo sodelovati pri tej tako imenovani javnofinančni farsi ali krizi, kakorkoli
               hočete. Hvala.</p>
            </sp>
            <sp xml:id="SDZ3-Izredna-24-2002-12-12.sp19">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Peče. Mag. Vizjak bo predstavil stališča poslanske skupine
               Socialdemokratske stranke, za njimi kolega dr. Andrej Bajuk, za poslansko skupino
               Nove Slovenije.</p>
            </sp>
            <sp xml:id="SDZ3-Izredna-24-2002-12-12.sp20">

               <speaker>MAG. ANDREJ VIZJAK:</speaker>

               <p>Hvala lepa za besedo. Spoštovani predsednik državnega zbora, spoštovani predstavniki
               vlade, kolegice in kolegi! Razprava o proračunu za leto 2003 ali tudi za katerokoli
               drugo leto, ki prihaja, brez neke resne makroekonomske analize oziroma brez vpetosti
               v neka gibanja na tem področju, je zelo, bi rekel, dvorezne. Mislim, da bi razprava o
               proračunu morala vsebovati tudi resno makroekonomsko analizo. Proračun mora odsevati
               neko politiko stabilizacije nekaterih neugodnih makroekonomskih trendov. Žal pa
               opažamo, da ta proračun ne odgovarja na nekatera ključna vprašanja na tem področju.
               Iz proračuna bi tudi morala jasno odsevati politika vlade, to se pravi trendi in
               prioritete, ki si jih je vlada zadala prihajajočem obdobju. Ne nazadnje smo iz govora
               dosedanjega finančnega ministra in novega predsednika vlade lahko razbrali celo
               kupico poudarkov, prioritet, vsebinskih usmeritev bodoče vlade, žal pa hkrati tega ne
               vidimo v tem proračunu.</p>
               <p>Naj se uvodoma ustavim na nekaterih makroekonomskih kazalcih v Republiki Sloveniji v
               obdobju zadnjih desetih let, ter to so kazalci gospodarske rasti, kazalci inflacije
               ter kazalci javnih financ in dolga Republike Slovenije. Kar se tiče kazalcev
               gospodarske rasti, se je vse skozi do sedaj izkazalo, da smo predvidevali višjo
               gospodarsko rast, kot se je kasneje izkazalo. Tudi v tem obdobju, bolj ko se
               približuje leto, bolj prihajamo na neka realna tla. Mislim, da je ocena gospodarske
               rasti zelo pomembna v smislu planiranja, tudi odhodkov proračuna, zato menim, da v
               neugodnih razmerah, ki smo jim priča tako v evropskem kot svetovnem prostoru po 11.
               septembru lani, ta negotovost prav sili v previdnost pri planiranju odhodkov na ravni
               državnega proračuna v prihodnjih letih. Vendar ne, proračun je napet zelo
               optimistično, kar se tiče prihodkov, in še bolj optimistično, kar se tiče odhodkov.
               Glede na gospodarske napovedi, napovedi gospodarske rasti menim in menimo, da bi tu
               veljalo pri planiranju imeti znatno večjo mero previdnosti.</p>
               <p>Kar se tiče inflacije, postaja to praktično travma tako vlade kot tudi Banke
               Slovenije in vseh drugih, ki nekako morajo uresničevati neko resno politiko
               zniževanja inflacije. Mislim, da ni bilo v državnem zboru in tudi ne v opoziciji
               predočenega jasnega protiinflacijskega programa naslednjih let. Nakazani so nekateri
               ukrepi, kako se bo vlada spopadla s tem problemom, žal pa ne vidimo, res ne vidimo
               konkretnega protiinflacijskega programa za prihajajoče obdobje. Predvsem takega
               programa, ki ne bo momentalno znižal inflacije, ampak bo znižal inflacijo in to raven
               znižane inflacije zadrže srednjeročno obdobje oziroma dolgoročno obdobje.</p>
               <p>Poudariti velja tudi ostale kazalce javnih financ in dolga v Republiki Sloveniji.
               Zlasti problematičen je javni sektor oziroma odhodki javnega sektorja, kjer lahko na
               podlagi analize vidimo, da so se odhodki javnega sektorja in tudi odhodki proračuna v
               zneskih nekako povečevali in prišli preko neke napovedane procentualne vrednosti na
               začetku nastopa te vlade.</p>
               <p>Vlada je namreč, to sem tudi včeraj opozoril, napovedala, da bo delež odhodkov
               javnega sektorja okoli 42 procentov bruto domačega proizvoda. Izkazalo se je, da je
               to v letu 2001 že 44,48 procentov, in ni videti zaostanka tega trenda naraščanja.
               Skratka, odhodki javnega sektorja so daleč nad tem, kar si je vlada zadala na začetku
               tega mandata.</p>
               <p>Podobno je s proračunskimi primanjkljaji. Obljuba, da primanjkljaja več v letu 2004
               ne bo, se je <q>"sfižila"</q>. Iz analize je jasno, da proračunski primanjkljaj narašča
               oziroma je v letu, ki se izteka, bilo potrebno upoštevati še vrsto okostnjakov, ki so
               padli iz omar iz preteklih let in seveda zgolj nerealni optimisti še verjamejo, da
               bomo prišli vsuficit v prihajajočem srednjeročnem obdobju.</p>
               <p>Ne nazadnje so tudi napovedi državne sekretarke, pristojne za to področje, jasne, da
               sufita oziroma presežka še nekaj let ne bomo videli.</p>
               <p>Ko govorimo o dolgu Republike Slovenije, lahko opažamo, da je v preteklem obdobju ta
               dolg naraščal in da je skupni dolg, to se pravi dolg širše države, že dosegel tisto
               zgornjo mejo, ki si jo je vlada zadala na začetku tega mandata, to je okoli 40
               procentov. Vlada je namreč obljubila in v koalicijski pogodbi zapisala, da se bo dolg
               Republike Slovenije gibal med 35 in 40 procenti. Sedaj je že jasno, če kupnina od
               Nove Ljubljanske banke ne bo striktno uporabljena za poplačilo javnega dolga, bo ta
               dolg narasel nad 40 procentov.</p>
               <p>Skratka, ko pogledamo to analizo teh makroekonomskih kazalcev v Republiki Sloveniji,
               je več kot jasno, da na tak način planirati odhodke in nerealno planirati prihodke,
               kajti odhodki se dajo realno planirati, porabimo lahko za dva proračuna ali pa za tri
               poračune. Problem je v realnem planiranju prihodkov državnega proračuna, da se tu
               zatika. Zatika se na več področjih planiranja teh prihodkov. Eno izmed bistvenih je
               nerealno ocenjena gospodarska rast in tudi kredibilnost večletnih proračunov pada.
               Zakaj? Število sprememb in število dopolnitev teh proračunov, rebalansov in sprememb
               maje kredibilnost večletnega proračunskega načrtovanja v taki metodologiji, kot je to
               danes, zato menim, da bi bilo tu vredno nekaj spremeniti.</p>
               <p>Poudaril bi še pomembno področje, to je področje davkov. Ocenjujejo v vladi in tudi
               na ministrstvu za finance, da se davkov, zlasti neposrednih davkov oziroma davka na
               dodano vrednost ne bo več dalo tako pobirati kot doslej oziroma bo izpad na tem
               področju. To je odraz tudi številnih drugih, s tem povezanih vprašanj, od porabe
               javnega sektorja, porabe zasebnega sektorja.</p>
               <p>Mislim, da bi tudi to zmanjševanje pobranih davkov veljalo analizirati in nekako
               videti, kjer je vzrok. Mislim, da je vzrok tudi v čedalje bolj neučinkoviti davčni
               službi, zaradi negativne kadrovske selekcije, zaradi premalo denarja, vlaganega v
               izobraževanje in učinkovitost te davčne službe in posledice so tu, da ti ljudje le
               stežka opravljajo svoje delo, da so neučinkoviti in s tem je seveda tudi prilivov v
               državno blagajno manj.</p>
               <p>Kar se odhodkovne strani proračuna tiče, bi želel opozoriti, da bi pričakovali neko
               transparentno politiko prioritet. To pomeni, da bi proračun odseval neko politiko
               vlade, da bi vedeli, kam gre, kaj želi ta vlada in da ni proračun le bolj ali manj
               nek lepotni popravek že sprejetih proračunov iz preteklih let oziroma neke vrste
               indeksacija proračunov.</p>
               <p>Naj omenim nekaj tipičnih primerov, da te prioritete, ki jih ne nazadnje vlada tudi
               zapiše v proračunskih memorandumih in dokumentih, ne odsevajo realnosti. Pred seboj
               imam enega od primerov in to je ta tretji, nesrečni tretji šolski tolar. V državnem
               zboru je bil pred nekaj meseci praktično soglasno sprejet zakon o temeljnih razvojni
               programih na področju izobraževanja in znanosti, v letih 2003 do 2008. Kako bo
               uresničen zakon v tem tako imenovanem šolskem tolarju, ki vključuje razvojne programe
               na šestih področjih, v raziskovalni in razvojni dejavnosti, izobraževanju odraslih ki
               bi pripomoglo k večji zaposljivosti, pri informacijsko-komunikacijski pismenosti,
               regionalni mreži višjih in visokih šol ter njihovi povezanosti z gospodarstvom, pri
               razvoju zdrave prehrane v osnovnih in srednjih šolah ter investicijah na področju
               izobraževanja.</p>
               <p>Zakon vsako leto posebej za področje predvideva določene zneske, izdelan je seznam
               šol, ki so predvidene za začetek investicije. Konkretno realizacijo pa bodo, žal,
               potrdili vsakoletni proračuni in vlada.</p>
               <p>Moram povedati, da se tega zakona že v prihajajočih letih in prihajajočem letu ne bo
               moglo izvajati v zadanem obsegu. To se pravi, na eni strani govorimo o temeljni
               prioriteti na znanju temelječe družbe, sprejmemo v tem parlamentu zakon, ko pa
               pogledamo proračun, kako bomo zakon izvajali, vidimo, da to ne bo mogoče. Kje je tu,
               spoštovane poslanke in poslanci, prioriteta vlade? Kje je tu tisto udejanjanje
               zapisanega?</p>
               <p>Seveda ta zakon ima varovalko. Ima to varovalko, če ne financiramo tega v letu 2003,
               bomo lahko to financirali v naslednjih letih, pa bomo na koncu, recimo, prišli do
               izpolnitve. Vendar je treba povedati, da utegne zamuda v kombinaciji z inflacijo
               predvidene naložbe podražiti in s tem otežiti izvedbo zadanega.</p>
               <p>Drug pomemben segment je razvoj gospodarstva. Slovenija se pri zagotavljanju
               trajnostnega razvoja srečuje predvsem z dvema sklopoma razvojnih slabosti: prva se
               kaže v šibki povezanosti znanstveno-raziskovalne in izobraževalne sfere z gospodarsko
               sfero, druga pa je v počasnosti reform na področju trga dela in finančnih trgovter
               infrastrukture javnega sektorja, vključno z državo. Mislim, da zaostajamo pri prenosu
               in uporabi znanj ter mehanizmov financiranja, ki ta prenos pospešujejo. Zelo slabi
               rezultati so na področju regionalnega razvoja, kjer se v zadnjih letih te regionalne
               razlike povečujejo, moralo pa bi biti ravno obratno.</p>
               <p>Učinkovitosti gospodarstva ne znamo meriti. Nismo vzpostavili mehanizmov, kako meriti
               učinkovitost gospodarstva, pa ne samo tistega ožjega gospodarstva, ki ga imamo vsi v
               mislih, tudi pomembne panoge, kot je kmetijstvo. Govorimo o vlaganju v dvig
               konkurenčnosti, v dvig produktivnosti, v dvig obsega dodane vrednosti v proizvodnji,
               v dvig inovativnosti, tehnološkemu razvoju, hkrati pa ne znamo meriti doseženega -
               ali in kako se ti trendi gibljejo v slovenskem gospodarstvu in seveda kakšni so
               učinki politike vlade na tem področju. To jasno kaže, da zapisanega v proračunu, v
               memorandumih nikoli ni mogoče preverjati, denarja je, kolikor ga je, damo 500
               milijonov, malo manj ali malo več, na to področje in mislimo, da smo nekaj naredili
               in zagotovili ter zadostili tem ciljem. Vendar žal ni tako.</p>
               <p>Podobno je z regionalnim razvojem. Včeraj sem pazljivo poslušal predstavitveni govor
               predsednika vlade, ko je govoril, da bo treba regijski razvoj oziroma okrepiti te
               centre, lokalne centre, regijske centre, se pravi, predvsem s financami, z denarjem,
               ki ga bodo v skladu s svojimi programi razdelile na ustrezen način med gospodarstvo
               in med druge porabnike. Kje je to v tem proračunu, vas sprašujem oziroma kako se
               slika ta sprememba, to se pravi, da ne bo več Ljubljana selila regijskega denarja
               temveč, da ga bodo regije razdelile znotraj regij. Kje se to odseva v tem proračunu?
               Politika skladnega regionalnega razvoja je zopet en dokaz mrtve črke na papirju, ko
               nekako govorimo o željah, o ciljih, hkrati pa ugotavljamo, da se od teh ciljev
               oddaljujemo, ker se razlike večajo, ne storimo pa praktično ničesar oziroma v
               številkah tega proračuna za 2003 ni bistvenih sprememb.</p>
               <p>Poudaril bi še eno področje, kjer sem delal tudi v preteklih letih, to je področje
               zaposlovanja, kjer vidimo videno zgodbo. Vidimo proračun, ki je bolj ali manj enak
               tistim proračunom iz preteklih let. Stopnja brezposelnosti se je po nekih pozitivnih
               trendih, ko je padla pod 100.000 v lanskem letu, zopetdvignila. Sedaj je okoli
               105.000 brezposelnih iz evidenc Zavoda Republike Slovenije za zaposlovanje. Ko
               gledamo proračun, ne vidimo nobenih strukturnih sprememb, ničesar. Ne vidimo -
               pravzaprav celo vidimo v popravljenem proračunu zmanjševanje sredstev zatiste
               kategorije težje zaposljivih, kot so invalidi, ne vidimo nobenih drugih sprememb kot
               to, da bomo zamenjali neke evidence, da bomo težje zaposljive dali v posebno
               evidenco, da bomo tiste lažje zaposljive ohranili v drugih evidencah. In sprašujem
               se, kako bomo rešili ta pereč problem Slovenk in Slovencev - to je dokaj visoka
               stopnja, za naše razmere, dokaj visoka stopnja brezposelnosti - na tak način, da se
               res strukturnega nič ne naredi. Poudarjam, da je reševanje brezposelnosti oziroma
               odpiranje novih delovnih mest medresorsko področje, to ni področje enega ministrstva,
               ni področje dveh ministrstev, to je področje cele kupice ministrstev, od ministrstva
               za gospodarstvo, ministrstva za delo, ministrstva za šolstvo, da ne govorim o
               ministrstvu za finance. Skratka, potreben je usklajen pristop, ki pa žal ne rodi
               sadov tudi zaradi tega, ker zapisano ne želimo spraviti v ukrepe in v denar.</p>
               <p>Skratka, zaključil bi s tem, da po makroekonmskih kazalcih se Slovenija nahaja v
               nekem nepredvidljivem času, pa ne samo zaradi razmer znotraj države, temveč tudi
               zaradi naše vpetosti v okolje, kjer so gospodarska gibanja dokaj negotova za
               prihodnje leto. Napovedi se razlikujejo do meseca v mesec, zato bi v takih razmerah
               veljalo previdneje načrtovati proračunsko porabo, da ne porabimo bistveno več
               denarje, kot ga seveda priteče v državno blagajno, da ob tem le spoštujemo in le v
               programih in ukrepih in v denarju izvajamo zastavljene prioritete, ne pa, da iz leta
               v leto indeksiramo proračune in s tem ohranjamo status quo in seveda povečevanje
               razlik, tako med ljudmi kot med regijami. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp21">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima dr. Andrej Bajuk, Nova Slovenija.</p>
            </sp>
            <sp xml:id="SDZ3-Izredna-24-2002-12-12.sp22">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Sedaj smo že navajeni, da govorimo prazni dvorani,
               danes je pa nova posebnost. Govorimo tudi praznemu delu tukaj, ker za nami sedijo
               funkcionarji, ki dejansko ne morejo odgovarjati na vprašanje, ki smo jih zastavili.
               Mi bomo, pač, opravili to delo po starih vzorcih skupščin in vse bo šlo naprej.</p>
               <p>Včeraj smo veliko slišali v tem državnem zboru gospoda mandatarja, kako je
               obljubljal, da bo fiskalna politika podrejena novemu cilju. In to je, da bomo znižali
               inflacijo na takšno raven, ki bo Sloveniji dovolila vstop v Evropsko unijo in potem
               pa tudi v monetarne povezave na območju evra.</p>
               <p>Seveda imamo pa pred seboj dokument, ki je bil pripravljen - upam, ne vemo, morda s
               tem istim ciljem ali pa ne. A vendar! Človek se mora le vprašati, kako pa mi
               načrtujemo javno porabo. Ja, kot vedno, tudi sedaj na tem področju ugotavljamo velik
               razkorak med besedami in dejanji. V tem pa je velika koalicija, predvsem pa Liberalna
               demokracija, dokazala največjo stopnjo strokovnosti: kako lepo govoriti, potem pa po
               domače delati na podlagi popolnoma drugačnih vzorcev, kot pa tistih, ki so oznanjeni
               v javnosti. In tako imamo sedaj načrtovanje proračunske porabe za širšo obdobje.
               Dveletni proračun. Lepo sliši. Pa kako lepo se sliši. A vendar, ko pa pogledamo, kako
               je to izvedeno, kaj nam dejansko izvršilna oblast pošilja, pa imamo zelo veliko
               vprašanj in seveda oceno, da s tem ne moremo biti zadovoljni.</p>
               <p>Zakaj? Z dveletnim proračunom in načrtom razvojnih projektov oziroma programov, ki ga
               je v obliki liste želja pripravljala slovenska vlada že več let, sedaj Slovenija želi
               slediti državam Evropske unije in OECD, ki so po letu 2000 že pretežno uvedle
               večletno načrtovanje. Definicije in metodologije večletnega proračunskega načrtovanja
               se med njimi - med temi državami - razlikujejo v času in prostoru, Slovenija se
               približuje tem zahtevam, ki jih na tem področju bo morala izpolnjevati kot članica
               Evropske unije. Vse lepo in prav. A vendar - kaj pa imamo?</p>
               <p>Vprašati se je treba, kakšen namen sploh zasledujemo s temi spremembami proračunskega
               načrtovanja ali kakšnega bi morali po vzorcu drugih držav resnično zasledovati.
               Osnovno načelo večletnega proračunskega načrtovanja in programiranja bi moralo biti:
               povečati disciplino nad državno upravo, kar pa zahteva sledeče dejavnike, ki vplivajo
               drug na drugega.</p>
               <p>Prvič: določanje skupnih ciljev fiskalne politike in eksplicitno določanje, kako jih
               bo vlada dosegla. Ti cilji vodijo k omejitvi javne porabe. Drugič : doseganje boljših
               informacij o prihodnjih stroških obstoječih vladnih politik, kar po eni strani služi
               uvajanju samodiscipline ministrstev pri pripravi novih programov, po drugi strani pa
               večjo budnost vlade pri odločitvah državne politike, ki je lahko takoj oblikovana v
               skladu s fiskalnimi cilji za prihodnost. Tretjič: večji poudarek pomenu iniciranju
               sprememb v proračunski politiki, predvsem tistim, ki za uresničitev potrebujejo več,
               kot eno leto. In končno: doseganje večje jasnosti proračunskih posledic tekočih
               političnih odločitev za prihodnja proračunska leta - to je za porabo, ki se še ne
               odraža v proračunih.</p>
               <p>Pri nas vsega tega nismo določili. Nismo določili agregatnih fiskalnih omejitev, saj
               agregatna fiskalna politika namreč ni to, da v vsakoletnem zakonu o izvrševanju
               proračuna določimo tekoče potrebni obseg zadolžitve ožje države, obseg garancij
               države za zadolževanje javnega sektorja itd.</p>
               <p>Proračunsko ravnovesje sedaj napovedujemo v letu 2005. Mimogrede, tudi srednjeročno
               obdobje bi veljalo uskladiti z mandatom vlade oziroma parlamenta. Tistim, ki bodo
               prišli leta 2005 za nami, v tem sklicu določamo, da mora Slovenija leta 2005 doseči
               proračunsko ravnovesje. V tem sklicu mi očitno za leto 2004 še ne bomo nič storili
               ali pa bore malo, govorili pa bomo veliko - in smo že včeraj veliko slišali.</p>
               <p>Najprej je treba ugotoviti, da iz naših proračunskih dokumentov ni mogoče ugotoviti,
               kaj je sedanja zakonsko določena poraba, ki naj bi obsegala okoli 75% ali celo več,
               in poraba na podlagi obstoječih tekočih vladnih politik. Kakšen je trend obstoječih
               vladnih politik? Kakšna je načrtovana poraba novih vladnih politih? Kje so prihranki
               opustitve dosedanjih politik, da bi lahko realizirali nove?</p>
               <p>Drugo, kar moramo ugotoviti, je, da naše opredelitve pojmov in vsebin, kaj je
               proračunski program ali podprogram, stalne naloge ali dejavnosti pa tudi
               investicijski projekti, niso jasne. Poleg tega nam proračunski dokument tudi ob
               stoječem poimenovanju proračunskih programov ne nudijo informacijo oziroma podatkov o
               načrtovani celotni porabi po posameznem programu, ko so te razdeljeni na več
               proračunskih uporabnikov - enostavno seštevka ni.</p>
               <p>V proračunskih dokumentih manjkajo tudi prikazi skladnosti med ekonomsko-fiskalno
               klasifikacijo, ki je vidna po posameznem proračunskem porabniku, in med proračunsko
               klasifikacijo po programih na ravni celotne proračunske porabe. Manjkajo tudi
               pregledni podatki ali razvidna niso razmerja med proračunskimi programi in
               načrtovanju investicij v okviru investicijskih projektov - gradnji in nakupi - v
               proračunskem dokumentu.</p>
               <p>Ni jasno, kaj pomeni, da ima neko ministrstvo v načrtu razvojnega programa zapisano
               ali podrobno določeno, da bo v letu 2005 financiralo gradnjo takega in takega
               projekta. Ali je to že pravica in bo ta pravica obvezno tudi sestavni del proračuna
               za leta 2005? Kaj pomenijo načrtovani podatki po letu 2005? Ali je to spisek želja
               ali pa to tudi nakazuje, da bodo sedanji ministri - sedaj brez mandata - do leta 2004
               že v tem obdobju lahko prevzeli obveznosti za plačilo v naslednjih letih? Ali pa eno
               in drugo?</p>
               <p>Tudi po določilih zakona o izvrševanju proračuna za naslednji dve leti je predvideno
               pooblastilo za sprejemanje obveznosti, se pravi <q>"commitments"</q>, za plačilo v
               naslednjih letih brez časovne omejitve. Torej vprašanje je, kaj je zajeto v podatku
               <q>"razvojni programi po letu 2005"</q>.</p>
               <p>Za razumevanje nadziranja proračunske porabe in ne nazadnje polaganje računov, bistvo
               demokratične ureditve, manjka torej jasna opredelitev nekaterih elementarnih delov
               ali sestavin programov in projektov. Med njimi sta nepogrešljiva časovno trajanje in,
               drugič, skupna vrednost projekta ali podprograma - ta je navedena le pri nekaterih.
               Vedeti je treba, kateri proračunski programi so večletni in kateri dolgoročni ali
               trajni - zakonske obveznosti. Nekateri programi so časovno opredeljeni, na primer do
               leta 2005 ali 2006, pri večini rok ni določen, pri njih se opisujejo le dolgoročni
               cilji. Kaj pa je v proračunu s časovnega vidika dolgoročni cilj - ne vemo, upam, da
               ve vlada; in če ve, naj pove. Pri teh z dolgoročnimi cilji gre pri marsičem, po našem
               mnenju, le za opisovanje osnovnih funkcij resornih ministrstev in njim podrejenih
               organov oziroma agencij.</p>
               <p>Kako naj državni zbor torej presoja uspešnost proračunskih programov, kako lahko
               merimo njihove dosežke - to, kar se v svetovni literaturi pozna pod imenom
               <q>"performance time targets"</q>.</p>
               <p>Naši programi imajo največkrat, toda tudi ne v celoti, opredeljena potrebna sredstva
               za njihovo izvajanje - <q>"inpute"</q> -, nimajo pa opredeljenih, največkrat, <q>"outputov"</q>, to
               se pravi, dosežkov, še manj pa <q>"outcomov"</q> ali pričakovanih učinkov dosežkov
               programov. Morda na tem področju najdemo še najmanj problemov na teoretični ravni pri
               programu gradnje avtocest. Vemo namreč, koliko cest bomo zgradili - <q>"output"</q> -, malo
               manj natančno, koliko proračunskih sredstev za to dejansko potrebujemo - <q>"input"</q> -,
               ker smo jih za dosego cilja <q>"outputa"</q> pripravljeni stalno povečevati oziroma
               odobravati. Zelo, zelo malo pa vemo o merilih za gospodarnost ali ekonomičnost
               gradnje naših avtocest, ali o tem, za kakšen denar bi enak kilometer ceste zgradili,
               na primer, v sosednjih državah. Ne zanima nas tako imenovani <q>"bench mark"</q>, še manj pa
               nas zanima, kako vlada in Dars upravljata z javnim dolgom iz tega naslova in kakšno
               breme bomo iz tega nosili pustili prihodnjim generacijam.</p>
               <p>Ko poslanci presojamo programe posameznih resorjev, bi se lahko strinjali, da ima
               najbolj vzorno na strani <q>"inputa"</q> pripravljene programe, tako za leto 2003 kot za
               leto 2004, ministrstvo za kmetijstvo, gozdarstvo in prehrano. Toda ko pogledamo cilje
               njihovih programov, so to le opisi želja, brez meril za <q>"outcome"</q>. Ko pogledamo
               proračunsko potrošnjo zadnjih let za področje kmetijstva in primerjamo najbolj
               splošne pokazatelje, to je rast bruto domačega produkta in dodane vrednosti v
               kmetijski dejavnosti, se vprašamo, ali so opisno izraženi cilji res lahko pot k
               uspehu. Ne vemo!</p>
               <p>Od leta 1999 namreč pa do leta 2001 kmetijstvo beleži negativno rast bruto domačega
               produkta in dodane vrednosti ter upadanje deleža v celotnem bruto domačem produktu. V
               tem obdobju je bila rast celotnega bruto domačega produkta in dodane vrednosti v vseh
               dejavnostih ali v državi pozitivna, na področju kmetijstva pa nasprotno-negativna.
               Realna rast bruto domačega produkta in dodane vrednosti v tej dejavnosti je bila
               negativna, in sicer v letu 1999 minus 2,1, v letu 2000 minus 1, v letu 2001 minus
               2,1. Delež kmetijstva, gozdarstva, ribištva je v bruto domačem produktu leta 1997 bil
               še 4%, zdaj okoli 3%. Kmetijsko ministrstvo sicer predvideva, da naj bi bila rast
               bruto domačega produkta tudi v kmetijstvu za leto 2003 3%, v letu 2002 pardon 3%, v
               2003 le še 2%, v 2004 pa 1%.</p>
               <p>Toda ali bo te cilje res se lahko doseglo na način programiranja, ki nikomur ne
               nalaga nobene odgovornosti polaganja računov za dosegljiv cilj, ne vemo. Rekli boste,
               zadnja leta so nas pestile suše in še kakšne povodnji. Moje vprašanje bo, ali res
               gojimo prave kulture na območjih, ki jih leto za letom prizadeva suša. Kaj je pa s
               projekti namakanja? Kaj več kot to, da je minister lani sprejel na obisk za to
               pristojnega izraelskega ministra namreč v naši javnosti še nismo slišali. Ali pa
               čakamo, da bomo krivdo za svoja dejanja naprtili vključevanju v Evropsko unijo.</p>
               <p>Drugi primer. V najnovejših državnih dokumentih pišemo in tudi govorimo, da želimo
               biti <q>"na znanju temelječa družba."</q> Učeča se družba - kako lepo zveni! Toda ali se iz
               programov izobraževanja in programov pospeševanja tehnološkega razvoja lahko v to
               prepričamo? Ali poznamo današnje standarde stroškov osnovnega šolskega izobraževanja,
               srednješolskega izobraževanja, visokošolskega izobraževanja? Ali bomo te standarde
               ohranili v prihodnje ali jih bomo izboljšali? Predsednik upravnega odbora ljubljanske
               univerze je sedaj, spoštovani gospod kandidat za finančnega ministra, dr. Mramor - je
               nedavno v javnosti načenjal ta vprašanja in opozoril, da je razmerje učenec: učitelj
               na slovenski univerzi najslabši inprav ta kriterij je eden temeljnih pokazateljev za
               doseganje uspehov v izobraževanju. Za to, da bi Slovenija lahko uveljavila
               <q>"performans management"</q>, ali k rezultatom usmerjeno proračunsko porabo, bo treba po
               našem globokem prepričanju storiti na tem področju še zelo veliko.</p>
               <p>Zato naš proces reforme še zdaleč ni sklenjen ali zaključen, kot celo ugotavlja vlada
               v uvodni obrazložitvi za leti 2003, 2004 in tudi nekateri gospodarski komentatorji.
               So že naredili, je že, je že. Ko pa pogledaš, pa ugotoviš, da to pač ni.</p>
               <p>Pri poslovodenju ali menedžmentu javne porabe smo na samem začetku. Pri revidiranju
               oziroma pregledovanju zaključnega računa državnega proračuna za leto 2001 na tem
               področju, o katerem zdaj govorim, prizanesljivo računsko sodišče ni moglo drugega kot
               zapisati kritične ugotovitve, v katerih je bil tudi stavek. In zdaj citiram - in ga
               citiram iz Poročevalca: <q>"Po naši oceni so v posameznih primerih poročanja o doseženih
               ciljih in rezultatih v letu 2001 stroški poročanja večji kot koristi, ki jih poročilo
               nudi."</q> Ali po domače, ni vredno papirja, na katerem je zapisano. Zakaj pa to zdaj
               govorim? Ker je naša vlada ravno te dokumente, ki jih imamo pred seboj, vzela iz tega
               zaključnega računa.</p>
               <p>Zato smo prepričani, da bi bilo nujno pot do gospodarne, učinkovite in uspešne javne
               porabe opredeliti s pravili in standardi v zakonu, tako so namreč ravnale na tem
               področju nekatere države, ki naj bi nam bile za vzor. Tega vladajoča koalicija ne
               predvideva. Predvidena je še dolga pot do teh ciljev ali kvečjemu tista, ki jo bo z
               vidika svojih kontrolnih točk narekovala Evropska unija. Sicer tudi nam v korist,
               seveda.</p>
               <p>Tako podobo si lahko ustvarimo, če preberemo opis nalog ali opis programov finančnega
               ministrstva na tem področju. Še posebej finančno ministrstvo - ker tudi pri nas
               velja, da riba pri glavi smrdi.</p>
               <p>V dokaz bom navedel le primer tako imenovanega programa ali podprograma: področje
               javnega računovodstva, stran 543 Poročevalca, teh nekaj tisoč strani, ki jih bomo
               zdajle po hitrem postopku sprejeli. Področje javnega računovodstva berem: <q>"Temeljno
               poslanstvo v računovodstvu, je računovodska kontrola in zagotovitev namenske porabe
               proračunskih sredstev, sprotno in pravilno evidentiranje poslovnih dogodkov v
               poslovne knjige, kar omogoča izdelavo pravilnih računovodskih izkazov, ki izražajo
               pošteno in resnično stanje sredstev, obveznosti do virov sredstev, doprihodkov in
               odhodkov."</q></p>
               <p>Ključne naloge na področju javnega računovodstva so naslednje. In citira jih pet:
               <q>"vodenje računovodskih in poslovnih knjig za proračunske uporabnike, sestava
               računovodskih izkazov za proračunske uporabnike, za katere vodimo računovodstvo,
               izdelava premoženjske bilance za neposredne uporabnike državnega proračuna, za katere
               vodimo računovodstvo, priprava sistemske zakonodaje s področja računovodstva in
               sodelovanja pri pripravi sistemske zakonodaje s področja proračuna ter s področja
               zakladništva, vzpostavitev in vzdrževanje informacijske podpore za enoten način
               vodenja računovodstva za neposredne proračunske uporabnike."</q> Lepo. Zelo
               strokovno.</p>
               <p>Ena ključnih nalog, kot sem prebral, ali podprograma tega javnega računovodstva je,
               kot je razvidno iz tega citata, izdelava premoženjske bilance za neposredne
               uporabnike državnega proračuna. Kdaj bo ministrstvo za finance ta cilj doseglo? Ej -
               ni določeno. Ta rok je bil določen z nekdanjim jugoslovanskim zakonom o
               računovodstvu, ki je veljal še za leto 1999, ter je določen z novim zakonom o
               računovodstvu, ki velja od leta 2000 naprej. To je vsako leto v zaključnem
               računu.</p>
               <p>Toda Drnovškova vlada in to, kar je moj kolega poslanec omenil kot neko majhno
               spremembo - v zakon o javnih financah istega leta zapisala, da bo sestavni del
               zaključnega računa države le bilanca prejemkov in izdatkov v delih A, B in C. Zakaj
               ne tudi bilanca stanja in premoženjska bilanca? Zakaj si lahko te velike koalicije
               dovolijo kršiti ustavo Republike Slovenije, v kateri 146. člen v drugem odstavku
               piše, da država svoje premoženje izkazuje v premoženjski bilanci? To sem vprašal
               prejšnjega gospoda mandatarja in odgovora ni bilo. Tudi v slovenskih šolah - gremo na
               drugo področje - je namreč eno temeljnih znanj, ki jih dobijo slušatelji ekonomskih
               predmetov v srednjih šolah in fakultetah, to, da vsak poslovni osebek ali osebek
               javnega sektorja v svojem letnem poročilu poroča o poslovnem izidu tekočega leta in
               stanju premoženja. Tega pa ni dolžan vedeti predsednik vlade in novoizvoljeni
               predsednik države?</p>
               <p>No, in zdaj vprašanje, kdaj bomo predstavniki ljudstva in vsi davkoplačevalci smeli
               vedeti ali videti premoženjske bilance neposrednih proračunskih uporabnikov in ožje
               države od leta 1992 naprej?</p>
            </sp>
            <sp xml:id="SDZ3-Izredna-24-2002-12-12.sp23">

               <speaker>PODPREDSEDNIK DR. MIHA BREJC:</speaker>

               <p>Gospod dr. Bajuk<gap n="..."/></p>
            </sp>
            <sp xml:id="SDZ3-Izredna-24-2002-12-12.sp24">

               <speaker>DR. ANDREJ BAJUK:</speaker>

               <p>Ko bo konec privatizacije državne lastnine, njenih kapitalskih naložb v podjetjih? Ko
               bo vladna koalicija odpisala vse, kar namerava?</p>
               <p>Čas se je iztekel, bom nadaljeval v prihodnji točki, povedati imam pa še veliko.
               Hvala lepa.</p>
            </sp>
            <sp xml:id="SDZ3-Izredna-24-2002-12-12.sp25">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Feri Horvat, Združena lista <stage>(najavljenih je pet
               minut)</stage>.</p>
            </sp>
            <sp xml:id="SDZ3-Izredna-24-2002-12-12.sp26">

               <speaker>FRANC (FERI) HORVAT:</speaker>

               <p>Hvala za besedo, predsedujoči. Spoštovane kolegice in kolegi, predstavnice in
               predstavniki vlade, ki opravlja tekoče posle! Dovolite mi, da na kratko predstavim
               stališča poslanske skupine Združene liste socialnih demokratov.</p>
               <p>Naša poslanska skupina bo podprla predlog sprememb proračuna za leto 2003, ne samo
               zato, ker smo kot člani vladne koalicije z ostalimi partnerji in v sodelovanju naših
               ministrov v vladi sooblikovali ta predlog, ampak predvsem iz vsebinskih in
               programskih razlogov.</p>
               <p>Najprej moram ugotoviti, da je sprememba proračuna glede na pričakovane manjše
               prihodke potrebna oziroma nujna. Pri tem pa je treba priznati, da je sprememba
               skupnega obsega proračuna razmeroma majhna - na strani prihodkov zmanjšanje za 0,8%
               in na strani odhodkov za 0,3%. Posebno, če upoštevamo, da se Slovenija kot odprta in
               pretežno na zahodna tržišča usmerjena ekonomija ni mogla izogniti upočasnitvi rasti
               in tudi posledično uvozu oziroma našemu izvozu, zlasti na tržišče Evropske unije, kar
               je imelo in mora imeti vplivtudi na zmanjšanje rasti bruto domačega proizvoda pri
               nas.</p>
               <p>Novembrske napovedi najuglednejših evropskih in svetovnih ustanov, evropske komisije,
               OECD, mednarodnega denarnega sklada in drugih, spreminjajo svoje prvotne napovedi
               rasti bruto domačega proizvoda navzdol, napovedujejo upočasnitev oživljanja na
               mednarodnih trgih - to smo slišali tudi od predstavnikov misije mednarodnega
               denarnega sklada ta ponedeljek.</p>
               <p>Ocenjujemo, da so za razvoj in uspešno vključevanje Slovenije v Evropsko unijo
               pomembne spremembe v sestavi odhodkov proračuna. Pri tem mislim na to, da ob krčenju
               obsega odhodkov predlog predvideva povečanje sredstev za namene, ki so pogoj za
               gospodarsko rast, dvig konkurenčnosti, večjo socialno pravičnost in varstvo okolja in
               tako dalje. Gre predvsem za naslednje namene: povečanje sredstev za znanost in
               tehnološki razvoj, kjer je bilo doslej veliko zaostajanja, povečanje sredstev za
               izobraževanje, prestrukturiranje in še posebej pomoč podjetjem v težavah, predvsem v
               tekstilni in usnjarsko-predelovalni industriji, za to smo sprejeli poseben zakon in
               predlagali amandma za povečanje sredstev za ta namen, in predlagam, da ga skupaj
               podpremo. Pomembno je povečanje investicij, pomembno je povečanje sredstev za aktivno
               politiko zaposlovanja in za ohranitev socialne varnosti in prepotrebno je povečanje
               sredstev za stanovanjsko izgradnjo ter večja sredstva za varstvo okolja.</p>
               <p>Vse to in še kaj so sestavine, ki so pogoj za gospodarski in socialni razvoj. S temi
               spremembami proračuna za leto 2003 bolj kot v prejšnjih letih sledimo dobrim
               usmeritvam strategije gospodarskega razvoja Slovenije in tudi proračunskemu
               memorandumu.</p>
               <p>In na koncu še nekaj besed na temo dveletnih proračunov. Mi mislimo, da kljub
               negotovostim v mednarodnem okolju, da so dveletni proračuni smiselni, četudi jih je
               treba popravljati. To končno počnejo tudi druge države, ki imajo dveletne proračune.
               Dveletni proračuni so zlasti koristni za načrtovanje, za pripravo in izvajanje
               investicij, ki že po svoji naravi zahtevajo srednje ali dolgoročni pristop. Bolje je
               imeti programe in proračune in jih po potrebi prilagajati ali spreminjati, kot jih pa
               ne imeti in ravnati iz leta v leto, kakor se nam pač zazdi.</p>
               <p>Naj uporabim prispodobo. V neugodnih razmerah so za varno plovbo še bolj pomembni
               dobri instrumenti in dobre ekipe kot v ugodnih vremenskih razmerah. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp27">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Roberto Battelli, narodnostne skupnosti.</p>
            </sp>
            <sp xml:id="SDZ3-Izredna-24-2002-12-12.sp28">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Bom govoril, če smem od tu, tako da se lahko dobro
               vidimo z ministrstvom za finance, ker nameravam nekaj povedati o metodologiji
               izdelave proračuna, kar zadeva financiranje narodnih skupnosti.</p>
               <p>Mi imamo to financiranje porazdeljeno po resorjih in na uradu za narodnosti, to je
               prav. Boljše je, da so stvari tako urejene, kot pa če bi bila samo ena postavka za
               dejavnosti in potrebe narodnih skupnosti. To iz praktičnih razlogov in tudi iz
               formalnih razlogov. To odraža pravzaprav filozofijo tako imenovane narodnostne
               politike v RepublikiSloveniji, ki predvideva na eni strani spoštovanje manjšinskega
               jezika in identitete, na drugi strani hkrati pa integracijo narodnih skupnosti v
               celotno družbo. Tega sta odraz tudi ta dva posebna sedeža v tem parlamentu. Ta model
               je po mojem mnenju uspešen, je skladen in prestavlja objektivno gledano, kljub
               težavam, ki se pojavljajo, pravzaprav veliko vrednoto v tej državi, v tej družbi.</p>
               <p>Skratka, proračun je artikuliran tako, kot je, in je prav, da je tako. Prav je tudi
               pravzaprav, da so življenjske potrebe narodnih skupnosti financirane od strani
               države. In tu sedaj se srečamo s tistim bistvenim, kar - po moje - bi se moralo
               dogajati, pa se ne. Ko pride do artikulacije tega, pravzaprav narodne skupnosti ne
               sodelujejo, ampak njihove življenjske potrebe, področje informiranja, kulture in tako
               naprej so financirane izključno iz državnega proračuna.</p>
               <p>Sedaj tako,ko država ima področje pravosodja, zdravstva in tako naprej in tako
               naprej, tako imajo narodne skupnosti določene življenjske potrebe, ki se odražajo
               predvsem na šolstvu in izobraževanju, informiranju, kulturi, jezikovnih pravicah. To
               so tisti stebri, ki odkar obstajajo norme za zaščito narodnih skupnosti oziroma
               manjšin v svetu, v zgodovini, to so tisti stebri, ki predstavljajo temelj varovanja
               manjšinskih identitet. To je v naši ustavi, v vseh dokumentih, ki jih je tudi ta
               parlament ratificiral na to temo. Torej, tako kot država ima svoje konstitutivne
               elemente, ti so konstitutivni elementi narodnih skupnosti. Zato bi se pri
               artikuliranju proračuna morali tega zavedati na način, da bi te temeljne dejavnosti
               bi bile enostavno in preprosto indeksirane, indeksirane tako, kot je celoten
               proračun. Na ta način bi tudi narodne skupnosti mogle planirati lastne dejavnosti.
               Tako kot sedaj stvari stojijo, pa to nimogoče, ker se nikoli ne ve, nikoli se ne ve
               na koncu, koliko sredstev bo na razpolago.</p>
               <p>Ko pa gre v danem trenutku, v danem obdobju za določen program, za določen projekt,
               za določeno investicijo, tisto bi bilo predmet pogajanj in predmet pogovorov in
               predmet artikuliranja možne prioritete v danem finančnem obdobju. In takrat seveda bi
               na teh točkah morali najti in iskati določen konsenz.</p>
               <p>Na ta način bi uredili in stabilizirali stanje tudi na tem področju, tako kot
               poskušamo na vseh drugih področjih v trenutku, ko se država umešča in umirja, glede
               na velike projekte, ki smo jih vsi skupaj vodili v zadnjih letih. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp29">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Janez Podobnik, Slovenska ljudska stranka. Prosim. 15
               minut je najavljenih.</p>
            </sp>
            <sp xml:id="SDZ3-Izredna-24-2002-12-12.sp30">

               <speaker>JANEZ PODOBNIK:</speaker>

               <p>Hvala, gospod podpredsednik. Spoštovane kolegice in kolegi, spoštovani predstavniki
               vlade v odstopu.</p>
               <p>V skladu s poslovnikom je sedaj tisti trenutek, ko se lahko poslanske skupine in
               poslanke in poslanci na plenarni seji prvič oglasijo, kadar se sprejema državni
               proračun, kajti do te faze na plenarni seji te možnosti še ni bilo.</p>
               <p>V poslanski skupini Slovenske ljudske stranke bomo podprli predlog sprememb proračuna
               za leto 2003. Ker so pa nekatere makroekonomske in druge usmeritve zelo povezane tudi
               z dopolnjenim predlogom proračuna za leto 2004, bom v svojem nastopu ta širši okvir
               razlogov za podporo in naš komentar tukaj združil in se potem pri 2. točki dnevnega
               reda nekoliko krajše oglasil glede dopolnjenega predloga proračuna za leto 2004.</p>
               <p>Dejstvo, da vlada predlaga predlog sprememb proračuna za leto 2003, nas ne preseneča.
               Najprej zato, ker ko smo se odločili, da bo slovenska država imela dveletni proračun,
               je bila s tem že implicitno sprejeta tudi odločitev, da bo ob tem treba prilagajati
               izhodišča predvsem na strani proračunskih virov, hkrati pa tudi na strani
               proračunskih izdatkov novonastajajočim makroekonomskim pogojem in še posebej
               splošnemu stanju gospodarstva.</p>
               <p>V Slovenski ljudski stranki kot vladni stranki bomo še naprej podpirali vlado v
               tistih prizadevanjih za pokritje oziroma sestavo državnega proračuna, ki bo temeljil
               tudi na nekaterih predlaganih predpostavkah tekočega zadolževanja. Danes je bil mag.
               Rop prav pri tej točki zelo jasen in je povedal točne številke. Zelo pomembno pa je
               vprašanje, kakšne so predpostavke tekočega zadolževanja. Hkrati bomo pa v Slovenski
               ljudski stranki še naprej predlagali in tudi podpirali nekatere ukrepe, ki so bili na
               našem nastopu na tem mestu, že predlagani ob sprejemu rebalansa proračuna za leto
               2000.</p>
               <p>Slovenske javne finance še posebej zdravstvena in pokojninska blagajna so v takem
               stanju, da je potrebna njihova reforma. Takšna reforma pa ne bo možna brez
               konsistentnega gospodarskega programa, ki bo zagotovil učinkovito uporabo
               proračunskih sredstev za novo gospodarsko rast.</p>
               <p>V postavkah: nakup in gradnja osnovnih sredstev in investicijski transferij - kot je
               povedal mag. Rop, bo za leto 2003 znašal 155,5 milijard slovenskih tolarjev, kar
               pomeni 16,9% rast glede na obseg sredstev v letošnjem letu, ter spodbude za
               stanovanjske gradnje, ki se bodo v letu 2003 povišale za skoraj 40% in se bodo v
               naslednjih letih še poviševale in mi to podpiramo. Torej, v teh dveh postavkah, v
               nakupu in gradnji osnovnih sredstev; in v postavki stanovanjske gradnje je pravzaprav
               skrita osnovna skrivnost slovenske gospodarske rasti. Mi se strinjamo, da
               gospodarstvo potrebuje obsežna proračunska sredstva za novo gospodarsko rast, smo pa
               prepričani, da njihova sedanja lokacija ni v celoti korektna. Kajti, temelji na
               ohranjanju sedanjih gospodarskih subjektov in ne povzroča nujnega nadaljevanja
               prestrukturiranja podjetij.</p>
               <p>Kateri so osnovni obrisi, kot jih vidimo v Slovenski ljudski stranki pri nekaterih
               nujno potrebnih reformah?</p>
               <p>Prvič. Treba je, da se nadaljuje reforma pokojninskega sistema, ki se je pričela pred
               štirimi leti, bila je delna, sledila je načelu postopnosti, toda slovenske javne
               finance terjajo, da se nadaljuje.</p>
               <p>Drugič: reforma financiranja zdravstva. Zavedamo se, da je zdravstvo praktično
               najobčutljivejši sistem. Njegovo delovanje najbolj neposredno zadene vse državljanke
               in državljane v takih ali drugačnih okoliščinah. Zapleteno finančno stanje v
               zdravstvu povzroča upravičeno skrb tako med prebivalstvom kot zaposlenimi v
               zdravstvenih organizacijah. Pričakujemo, da bo del finančnega bremena ob taki
               reorganizaciji, ki se napoveduje, da bo prisoten tudi v racionalizacijah poslovanja
               javnih zdravstvenih zavodov, predvsem z racionalnejšim javnim naročanjem in tudi pri
               uvozu zdravil in zdravstvenega materiala. Kljub objektivnim slabostim sedanjega
               modela zdravstva v Sloveniji pa je treba opozoriti, da novega sistema, novega modela,
               katerega uvajanja bo zanesljivo potekalo postopno, ni mogoče graditi brez novega
               konsenza med vsemi socialnimi partnerji na tem področju.</p>
               <p>Tretjič: reforma trga dela ter izobraževalnega sistema. V Slovenski ljudski stranki
               podpiramo vse napore vlade po poviševanju proračunskih sredstev, ki so namenjena
               šolstvu ter znanosti. Ocenjujemo, da je predlagano povišanje v tem dopolnjenem
               predlogu v prihodnjih dveh letih zaradi objektivnih dejstev žal še vedno prenizko in
               ne bo zagotovilo razvoja izobraževalnega sistema, kot ga potrebuje gospodarstvo za
               konkurenčen spopad na skupnem evropskem trgu.</p>
               <p>V Slovenski ljudski stranki podpiramo načrtovanja vlade, da se bo pripravil
               nacionalni program izobraževanja <stage>(tudi odraslih)</stage> in da se bo v njem opredelilo, da bo
               v Sloveniji v naslednjih desetletjih vsaj 60% prebivalstva z visoko ali višjo
               izobrazbo. Takšen izobrazbeni standard so uvedli v večini razvitih evropskih držav,
               ki se jim bomo mi tudi priključili, in s tem bi tudi presegli sedanjo izobrazbeno
               raven.</p>
               <p>Predlagamo, da se postopoma - poudarjamo, postopoma - sredstva, ki so namenjena
               proračunskim transferjem, v vedno večji meri namenjajo izobraževanju in znanosti.
               Ocenjujemo, da rešitev, da slovenski študentje, ki redno opravljajo svoje študijske
               obveznosti, pa niso, zaradi veljavnega modela, vpisani v rednem postopku, da morajo
               plačevati visoke šolnine, ki znašajo tudi več kot 400.000 tolarjev na javnih
               univerzah. Nekatere sosednje evropske državepa vsakemu, ki se vpiše na državno
               univerzo, in če ima spričevalo o uspešno zaključeni maturi, na katerikoli, tudi
               slovenski gimnaziji - recimo, Avstrija omogoča brezplačen študij.</p>
               <p>V Slovenski ljudski stranki podpiramo vlado pri njenih naporih, da se posebej
               osredotoči na razvoj trga dela. Dosedanji ukrepi aktivne politike zaposlovanja so
               dosegli marsikatero pozitivno rešitev. V zadnjem času pa nas ponovno kličejo in nam
               sporočajo delodajalci, da so premalo spodbujani k večjemu zaposlovanju. Pred seboj
               imam raziskavo Gospodarske zbornice Slovenije; vzorčno je bila izvedena v celjski
               regiji), ki kaže realno stanje na tem področju. Raziskava je zajela tiste, ki
               zaposlujejo več kot deset zaposlenih. Struktura zaposlenih kaže, da ta podjetja
               zaposlujejo petino z osnovnošolsko, četrtino s poklicno ter dobro četrtino s
               srednješolsko izobrazbo. Višje stopnje izobrazbe dosega manj kot 11% zaposlenih.
               Njihove kadrovske potrebe do leta 2010 -govorim o podjetjih, ki imajo več kot deset
               zaposlenih - pa predvidevajo zaposlitev petine novih delavcev s končano osnovno šolo,
               slabo tretjino s poklicno, manj kot 14% s srednjo izobrazbo ter zgolj 21% z višjimi
               izobrazbenimi stopnjami. Celjska regija je vendar lahko na nek način primerljiva s
               številnimi drugimi slovenskimi regijami in takšno stanje je zaskrbljujoče in kliče,
               da se vlada tu bolj agilno odzove.</p>
               <p>Naslednje področje v tem sklopu je politika na področju štipendiranja. Podpiramo, da
               se višajo proračunska sredstva za pomoč šolajočim, še posebej pri štipendijah za
               nadarjene. Tu bi radi omenili dilemo ali pa past, v katero se poslanci lahko ujamemo,
               ko dobimo na mizo amandma, da se bo, recimo, povečalo področje podpore štipendij za
               nekaj sto milijonov in da se za nekaj sto milijonov zmanjša postavka na obrambi.</p>
               <p>V poslanski skupini bi želeli, preden bomo glasovali o teh amandmajih, ki jih je
               matično delovno telo podprlo, slišati nedvoumno besedo ministra v odstopu, dr.
               Grizolda, kaj to pomeni za kvalitetno pripravo slovenske države in resorja, ki ga
               vodi, glede vstopanja v zvezo Nato.</p>
               <p>Podobno je na področju raziskovanja in tehnološkega razvoja, kjer se kljub poskusom,
               da se v vsakoletnem proračunu minimalno dvignejo proračunska sredstva, namenjena za
               znanost in raziskave, pa po nekaterih ocenah, tistih, ki se ukvarjajo s tem področjem
               - trdijo, da gre za stagnacijo in da Slovenija zaostaja za razvitimi državami na tem
               področju. Še posebej to velja za projektno financiranje raziskovalnih skupin v javnih
               raziskovalnih organizacijah, ki včasih celo ne zadoščajo niti za plače raziskovalcev.
               Nekaj teh dopisov smo v zadnjih mesecih prejeli.</p>
               <p>V letošnjem letu naj bi se tudi obetalo zmanjšanje števila novih mladih
               raziskovalcev, s finančno pomočjo države s 3000 na 175 študentov, s 300 - se
               opravičujem - na 175 študentov letno. Ta usmeritev ni prava.</p>
               <p>Petega oktobra 2002 je bil v slovenskem dnevniku, javni apel: Ali imamo v Sloveniji
               res preveč magistrov in doktorjev znanosti? Pismo so podpisali akademiki in izredni
               člani Slovenske akademije znanosti in umetnosti.</p>
               <p>Četrto področje je razvojno usmerjen gospodarski program. Pogoj za zdravljenje javnih
               financ je predvsem zadostna gospodarska rast, ki je ne bo mogoče doseči brez
               ustreznega vladnega programa. Tudi koalicijska pogodba je njen dodatek, in se
               pravzaprav največ ukvarja s to temo.</p>
               <p>V Slovenski ljudski stranki podpiramo, da ga bomo skupaj v vladi zgradili na
               kriterijih, ki jih v razvitem svetu razumejo kot oblikovanje strateških ciljev, ki
               zajemajo gradnjo gospodarstva in družbe znanja ter visoko stopnjo gospodarske,
               tehnološke, podjetniške ter kulturne identitete. Tudi proračunske naložbe, ki
               zagotavljajo dosedanjo gospodarsko rast, je treba še v večji meri preusmeriti na
               sektorje izobraževanja, raziskav ter razvoja in informacijske komunikacijske
               tehnologije.</p>
               <p>Po razvitih državah Evropske unije znašajo 25% bruto družbenega proizvoda. Za razvoj
               Slovenije je bistveno, da bodo ljudje usposobljeni za razvoj. To je misel, ki jo je
               pred kratkim zapisal dr. Lojze Sočan. Bistveni izvori sodobnega razvoja so tudi
               opredeljeni v usmeritvah OECD in temeljijo na multinacionalni organizaciji
               gospodarstva, na razvojno zasnovanih regijah, na razvojni sposobnosti političnega
               menedžmenta za uspešno upravljanje družbe.</p>
               <p>Zaključujem s področjem kapitalskega trga. Nujna infrastruktura za takšen razvoj, za
               razvoj, ki ima torej osnovo tudi v usmeritvah OECD, pa je nastanek primarnega
               kapitalskega trga, ki bo omogočil smiselne nakupe in prevzeme najuspešnejših
               slovenskih podjetij, ki so se sposobna vključiti v globalno gospodarstvo.</p>
               <p>Sedanji prevzemi slovenskih podjetij kažejo, da se na vladni ravni tem procesom ni s
               pravilno usmeritvijo odgovorilo. Prevzemi potekajo z gotovino in ne ponujajo
               slovenskim delničarjem menjave delnic naših podjetij za delnice, ki jih prevzemna
               družba emitira za namen prevzema. V takšni luči bi prevzemi lahko postali zelo
               koristni in tudi v nacionalnem interesu, ker bi slovenski delničarji zamenjali
               lastništvo naših družb za lastništvo uspešnih multinacionalnih družb.</p>
               <p>Vemo, da Slovenija še nima ustreznega kapitalskega trga, ker bi bilo smiselno
               emitirati delnice, ki bi bile namenjene prevzemom, dolgoročno pa bodo lahko vsa
               najboljša podjetja, ki so uvrščena v borzno kotacijo, za Slovenijo izgubljena.
               Prevzemi podjetij tako postajajo grožnja slovenskemu razvoju, namesto da bi jih s
               preudarno politiko izkoristili kot razvojno priložnost. Prevzemi podjetij so pomemben
               vir neposrednih tujih naložb, ki v zadnjem času izpodrivajo tako imenovane
               <q>"greenfield"</q> naložbe. Sicer pa so z vidika naposrednih tujih naložb lahko pomembna
               tudistrateška povezovanja več podjetij ter elektronska povezovanja, ki omogočajo
               podjetjem direkten stik s kupci njihovih proizvodov in storitev z uporabo modernih
               tehnologij.</p>
               <p>Zaključil bom z ugotovitvijo, da bo Slovenska ljudska stranka podprla oba proračunska
               dokumenta, ki jima moramo priznata, da sledita zelo spreminjajočim se makroekonomskim
               pogojem, vendar v Slovenski ljudski stranki opozarjamo vlado, se brez navedenih
               reform ne bomo mogli izogniti težavam v javnih financah, ki smo jih dolžni
               izpeljati.Kriza javnih financ pa bi se lahko poglabljala predvsem zaradi prenizke
               gospodarske rasti, ki je delno razumljiva tudi zaradi svetovne gospodarske krize,
               vendar jo je po našem mnenju možno omiliti tudi s predlaganimi ukrepi. Hvala
               lepa.</p>
            </sp>
            <sp xml:id="SDZ3-Izredna-24-2002-12-12.sp31">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Ciril Pucko, Liberalna demokracija. Prosim.</p>
            </sp>
            <sp xml:id="SDZ3-Izredna-24-2002-12-12.sp32">

               <speaker>CIRIL PUCKO:</speaker>

               <p>Hvala lepa, gospod podpredsednik. Spoštovane predstavnice, predstavniki vlade,
               kolegice in kolegi.</p>
               <p>Poslanski klub Liberalne demokracije Slovenije ocenjuje, da je vlada upoštevala
               najnovejše napovedi gospodarske rasti ne le pri nas v Sloveniji, temveč tudi v svetu,
               predvsem pa v državah Evropske unije, ki so naše najpomembnejše gospodarske
               partnerice. Na tej osnovi menimo, da je razvojna usmeritev in realnost javnih financ
               prispevek k ponovni stabilizaciji investicijske aktivnosti, ki je na relativno visoki
               ravni. In sicer, ob ohranjanju relativno visokih stopenj realne rasti izvoza blaga in
               storitev je realistično pričakovati nadaljevanje ugodnih izvozno-uvoznih gibanj v
               prihodnjih dveh letih in ohranjanje približno uravnoteženega tekočega dela plačilne
               bilance ob rastoči stopnji pokritosti uzvoza z izvozom. V tem obdobju je s tega
               vidika tudi pričakovati intenzivno investiranje v naslednjem letu. Slovenija lahko
               gradi na izvoznem gospodarstvu in ta izvoz lahko predstavlja vlečno lokomotivo našega
               gospodarstva. Za vse to je potrebna, seveda, ustrezna koordinacija ekonomskih
               politik, cenovne politike, dohodkovne in fiskalne politike vlade ter denarne in
               tečajne politike Banke Slovenije, da bi dosegli zastavljene cilje.</p>
               <p>Poslanski klub podpira proračun za leto 2003, ki je pripravljen na restriktivnih
               predpostavkah, in sicer 5,1% povprečne letne inflacije, s katero se je vlada izognila
               temu, da bi že v pripravo proračuna vgradila previsoka inflacijska pričakovanja,
               hkrati pa lahko ob prej omenjeni ustrezni kombinaciji vseh politik predstavlja tak
               proračun tudi realno dosegljiv cilj.</p>
               <p>Poslanski klub Liberalne demokracije Slovenije podpira prizadevanja vlade, še posebej
               znatno povečan obseg sredstev za znanost in tehnološki razvoj; prav tako se
               povečujejo proračunska sredstva za pospeševanje in podporo gospodarski dejavnosti, in
               sicer realno za 7,2% v letu 2003, in spodbujanje oziroma povečevanje konkurenčnosti
               gospodarstva za 13,2%.</p>
               <p>V poslanskem klubu Liberalne demokracije Slovenije bi posebej izpostavili, da si z
               izvajanjem aktivne politike zaposlovanja prizadevamo za nadaljnje zniževanje
               nezaposlenosti. Proračunska sredstva za aktivno politiko zaposlovanja se tako v letu
               2003 povečujejo realno za nadaljnjih 2,8%.</p>
               <p>Posebej bi izpostavili tudi, da se v okviru zdravstvenega varstva namenja več
               proračunskih sredstev predvsem investicijskim vlaganjem v bolnišnice, kjer se bodo ta
               sredstva realno povečala za 35,5% v predlaganih spremembah proračuna za leto 2003.
               Zdravstvo je vsekakor ena izmed temeljnih prioritet proračuna za leto 2003 in to
               spremljajo tudi ustrezni napori za izvedbo korenite reforme celotnega zdravstvenega
               sistema, s čimer želimo zagotoviti predvsem stabilno financiranje, vključno z izrabo
               notranjih rezerv v zdravstvu, njegovo modernizacijo in čim boljše storitve
               državljanom oziroma pacientom.</p>
               <p>Posebej bi poudarili v poslanskem klubu Liberalne demokracije Slovenije, da se na
               področju pokojninskega varstva ohranja zakonsko opredeljena raven pravic. To tudi
               zagotavlja proračun za leto 2003 z ustreznim spremljanjem sprememb usklajevanja
               pokojnin s stopnjo rasti cen.</p>
               <p>Povečujejo se proračunska sredstva za lokalno samoupravo. Skladno s sprejetim
               avtocestnim programom se nadaljuje gradnja cestne infrastrukture. Posebna pozornost v
               predlaganem proračunu je namenjena področju kmetijstva, gozdarstva in ribištva, kjer
               proračunska sredstva v letu 2003 rastejo realno za 4%. Zagotavljajo se ustrezna
               sredstva za profesionalizacijo vojske in pripravo članstva v zvezi Nato.</p>
               <p>Poslanski klub Liberalne demokracije Slovenije je zadovoljen s povečevanjem sredstev
               za financiranje izobraževanja in športa ter s predlogi, ki sledijo politiki vlade na
               tem področju. Prav tako pozdravljamo vse racionalizacije, ki jih je vlada našla tako
               v izdatkih za blago in storitve kot v materialnih stroških proračunskih uporabnikov
               in na ta način<gap n="..."/></p>
            </sp>
            <sp xml:id="SDZ3-Izredna-24-2002-12-12.sp33">

               <speaker>PODPREDSEDNIK DR. MIHA BREJC:</speaker>

               <p>Gospod Pucko<gap n="..."/></p>
            </sp>
            <sp xml:id="SDZ3-Izredna-24-2002-12-12.sp34">

               <speaker>CIRIL PUCKO:</speaker>

               <p>Bom končal. Na ta način privarčujemo približno 6,3 milijarde tolarjev v letu
               2003.</p>
               <p>Liberalna demokracija Slovenije bo podprla predlagane spremembe proračuna za leto
               2003, skupaj z amandmaji, ki jih je podprl odbor. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp35">

               <speaker>PODPREDSEDNIK DR. MIHA BREJC:</speaker>

               <p>Hvala. Besedo ima Bogomir Vnučec, SMS. Stranka mladih, prosim, deset minut.</p>
            </sp>
            <sp xml:id="SDZ3-Izredna-24-2002-12-12.sp36">

               <speaker>BOGOMIR VNUČEC:</speaker>

               <p>Hvala za besedo, gospod podpredsednik. Spoštovane članice in člani vlade, kolegice in
               kolegi! Državni zbor je pred eno od ključnih nalog v tem letu s sprejetjem rebalansa
               proračuna za leto 2003. Pri proračunu je navada oziroma je očitno že praksa, da vlada
               kot predlagateljica zatrjuje, da boljšega in bolj primernega proračuna ne more biti,
               opozicija pa o tem dvomi - in to upravičeno - saj se je v zadnjem letu rebalansi
               proračunov sledijo kot po tekočem traku. Julija smo sprejemali rebalans proračuna za
               leto 2002 in v naslednjem letu bomo prav gotovo še enkrat popravljali proračun za
               leto 3003, ki ga popravljamo tudi danes.</p>
               <p>Očitno tudi proračun za leto 2003 ni izjema in so bili gospodarski kazalci, ki so
               podlaga za višino prihodkov, kljub opozarjanjem opozicije, spet previsoko
               postavljeni. Ti so običajno nerealno optimistično načrtovani, kar še posebej velja za
               letošnje razmere, ko smo doma in v svetu v recesiji.</p>
               <p>Že pri predstavitvi prvotnega predloga proračuna smo lahko slišali od predsednika
               vlade in ministra za finance, da gospodarska rast tudi v naslednjem letu in tudi v
               letu 2004 ne bo tako visoka, kot so jo načrtovali. Verjetno bo nižja tudi od
               zdajšnjih napovedi, še posebej, če bo država resno poskušala znižati inflacijo.</p>
               <p>Očitno pa pri nas je že praksa, da se vsako leto pripravljajo proračuni na podlagi
               pričakovane porabe in potem vlada prilagaja prihodke tem odhodkom. Kako naj si sicer
               drugače razlagamo to, da vsako leto ob rebalansu ugotavljamo, da gospodarski kazalci
               spet niso tako visoki, kot so bili napovedani ob pripravi proračuna. Da tudi vlada ne
               verjame v tako gospodarsko rast, kot je napovedana je lani pred sprejetjem proračunov
               dokazala s tem, da je pri pripravi rebalansa proračuna 2003 upoštevala nižjo
               gospodarsko rast za 0,4% točke, kar je v zadnji napovedi predvideval mednarodni
               denarni sklad. Vendar tudi te napovedi niso prepričljive, saj se venomer spreminjajo.
               Svetovna recesija, v kateri se je znašlo tudi naše gospodarstvo, še vedno traja in
               pričakovati je tudi, da bo ta napoved previsoka.</p>
               <p>Menimo, da bi bilo realno pričakovati gospodarsko rast okoli 3%, še posebej, če
               držijo napovedi vlade o predvidenih ukrepih, kot sem že prej omenil, za zmanjšanje
               inflacije. Ti bodo še posebej prav gotovo prinesli, poleg ostalega, tudi nižjo
               gospodarsko rast.</p>
               <p>Vlada kot vzrok za zmanjšanje predvidenih prihodkov krivi predvsem manjšo potrošnjo
               prebivalcev. Seveda je vlada že lani zvišala stopnje davka na dodano vrednost za eno
               odstotno točko, oziroma na 0,5 odstotne točke pri znižani stopnji davka na dodano
               vrednost Ta ukrep naj bi v državno blagajno v letu 2003 prispeval še dodatni 2,2
               milijardi. Vendar se je ta ukrep obrnil ravno v nasprotno smer. Kako naj bi povečanje
               davkov, kar je posredno prav gotovo vplivalo tudi na cene, spodbujalo državljane k
               večji potrošnji? Državljani seveda kupujejo manj in tako se vrtimo v začaranem
               krogu.</p>
               <p>Država, ki bi morala z zmanjšanjem davkov, poleg ostalih ukrepov, spodbujati
               potrošnjo in s tem krepiti gospodarstvo, se je ujela v svojo lastno zanko, saj se
               relativni delež neto prihodkov iz naslova davka na dodano vrednost ne povečuje. Še
               več, v letu 2003 bomo komaj zdržali delež prihodka od davka na dodano vrednost, ki je
               bil dosežen v letu 2001. In iz leta v leto se tudi nižajo prihodki od trošarin, saj
               se končna potrošnja trošarinskih dobrin zmanjšuje. Do sedaj je vlada znižanje
               prihodkov lahko nadomeščala z večanjem trošarinskih stopenj, ki pa so sedaj na svoji
               največji možni ravni. Tako lahko v prihodnjih letih pričakujemo predvsem zmanjševanje
               prihodkov iz naslova trošarin. Nadrugi strani pa plače in obresti predstavljajo
               prevelik delež proračuna, saj si vlada z večanjem plač v javnem sektorju kupuje
               socialni mir. Vlada bi morala slediti cilju zaostajanja plač za rastjo produktivnosti
               v javni upravi. Predvsem tu velja previdnost pri pogajanjih o kolektivnih pogodbah.
               Gospodarstvo, konkretno gospodarska zbornica, pa v svojih stališčih opozarja na
               problem prevelike obdavčitve plač. Z vidika konkurenčnosti gospodarstva je vsako
               povečanje obdavčitve plač, ki pomeni povečanje stroškov dela, neugodno. Dogodki
               zadnjih nekaj mesecev kar kličejo po bolj omejevalni javnofinančni politiki, saj je
               dejstvo, da dohodkov, ki si jih obeta vlada, ne gre pričakovati.</p>
               <p>Ena od glavnih težav je prav gotovo inflacija, ki se kljub vsakoletnim zagotovilom
               vlade ne manjša. Novembra so se cene v Sloveniji glede na lanski november zvišale za
               6,7%. Inflacija pa se v zadnjem mesecu ni zvišala predvsem zaradi padca cen nafte na
               svetovnih trgih, ne pa kot posledica naporov vlade za njeno zmanjševanje.</p>
               <p>Država bi morala v obdobju recesije, ki je prisotna tudi v Sloveniji, spodbujati
               investicije. Vlada se hvali z veliko investicijsko stopnjo, a pri pregledu strukture
               teh investicij ugotovimo, da vlada velik delež denarja namenja investicijam za
               gradnjo avtocest Seveda je dobra infrastruktura v državi pomemben pokazatelj razvoja,
               vendar investicije v avtoceste v prihodnosti ne bodo prinašale velikega neposrednega
               učinka na gospodarski napredek. Tiste investicije, ki lahko vplivajo na dolgi rok,
               vplivajo na gospodarsko rast, konkurenčnost slovenskih podjetij in ki bodo
               privabljale tuje vlagatelje. To so pa predvsem investicije v znanje. Visoka
               investicijska stopnja je pomembna, ko govorimo o naložbah v uvajanje novih
               tehnologij, izvozu in uvozu, v ukrepe za zmanjšanje nezaposlenosti in podobno. To pa
               lahko dosežemo le z znanjem. Ni pomembno, da vlada vsako leto izjavi, kako visoko
               stopnjo investicij imamo v Sloveniji, če so to predvsem državne investicije, ki ne
               bodo prinašale gospodarskega napredka. Vlada se je lani ob predstavitvi proračuna za
               leto 2003 hvalila z visokimi indeksi na področju izobraževanja, socialne politike in
               štipendij. Vendar lahko danes ob rebalansu ugotovimo, da je takrat držala figo v
               žepu, saj se sedaj zmanjšujejo sredstva, namenjena izgradnji študentskih domov,
               regresiranju prevozov študentov, uvajamo pa novo univerzo, ko še obstoječi univerzi
               ne zmoreta financirati vseh predvidenih študijskih programov. Študijski programi, kar
               sem že prej navedel, pa so namreč prioritete v Stranki mladih Slovenije. Tudi zato
               smo pri predlogu rebalansa proračuna vložili amandmaje za povečanje sredstev za
               gradnjo študentskih domov, štipendijske sklade lokalnih skupnosti, prevoze študentov
               invalidov, mlade raziskovalce in izgradnjo mladinskih prenočišč. Na odboru za finance
               so bili naši amandmaji po pričakovanju zavrnjeni, z razlogom, da rušimo koncept, ki
               ga je pripravila vlada. Kakšen koncept rušijo predlogi za povečanje postavk, ki bi
               prinesle dodatne štipendije in dodatne postelje? Kakšen je ta koncept, ki ga je
               pripravila vlada, če univerze razmišljajo o postopni uvedbi šolnin za redni
               študij?</p>
               <p>V Stranki mladih Slovenije opozarjamo, da je na teh področjih omejevanje izdatkov
               škodljivo in nepotrebno. Omejevanje je potrebno na drugih področjih. Ta področja
               ostajajo nedotaknjena in prenapihnjena. Vlada zaradi miru in notranjih trenj v
               koaliciji sklepa neugodne kompromise, ki neutemeljeno generirajo rast plač, porabo,
               ki ni namenjena razvoju, ampak privilegiranju določenih interesnih skupin.</p>
               <p>Gospodarski položaj se na žalost slabša in ne le zaradi zunanjih dejavnikov, temveč
               tudi zaradi prevelike politike proračunskega zadolževanja za potrebe javnega
               sektorja. Ne pa za potrebe dejavnosti, ki prinašajo večjo dodano vrednost. Vlada bo
               morala v prihodnjih dveh letih znižati inflacijo in povečati ostale gospodarske
               kazalce, da bomo lahko resni kandidati za vstop v tako opevano Evropsko zvezo in
               seveda, da bomo lahko v njej preživeli.</p>
               <p>Tudi za državo naj bi načeloma veljalo, da naj ne troši več kot ima. To pa nam ne bo
               uspelo, niti po najbolj optimističnih napovedih, še kar nekaj let. Če pa se proračuna
               lotevamo tako kot sedaj, pa nam ne bo uspelo mogoče nikoli. In naslednje generacije
               bodo imele še slabšo popotnico za bodočnost.</p>
               <p>Seveda iz vseh naštetih razlogov predloga proračuna zato v poslanski skupini Stranke
               mladih Slovenije ne bomo podprli. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp37">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Končali smo predstavite poslanskih skupin. Prehajamo na razpravo o
               posameznih delih predloga sprememb državnega proračuna.</p>
               <p>Posamezni deli so trije. Najprej bomo razpravljali in odločali o splošnem delu
               predloga sprememb proračuna, nato o posebnem delu predloga sprememb proračuna in nato
               o načrtu razvojnih programov. Torej trije deli, tri samostojne celote, bi rekli,
               znotraj te točke. O vsaki posebej razpravljamo in odločamo, seveda v okviru časa, ki
               smo ga najavili v skladu s poslovnikom.</p>
               <p>Torej prehajamo na obravnavo splošnega dela sprememb proračuna. Torej na vrsti je
               splošni del. Kdo želi besedo? <stage>(Nihče.)</stage> Ker nihče ne želi razpravljati, zaključujem
               razpravo in prehajamo na odločanje o splošnem delu predloga sprememb proračuna.
               Prehajamo torej na odločanje o splošnem delu predloga proračuna. Ja, prosim, gospod
               dr. Bajuk.</p>
            </sp>
            <sp xml:id="SDZ3-Izredna-24-2002-12-12.sp38">

               <speaker>DR. ANDREJ BAJUK:</speaker>

               <p>Gospod predsednik,če sem pravilno razumel, ker prehajamo na odločanje, sem podal tudi
               proceduralni predlog za pol ure odmora. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp39">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Se pravi, dr. Bajuk zahteva trideset minut odmora zaradi posveta pred
               glasovanjem. Zdaj jaz razmišljam, spoštovani, predsednik je zjutraj najavil - ali
               lahko prosim za malo vaše pozornosti? -najavil, da bi bil odmor ob 13. uri. To bi
               pomenilo, da bi se mi morali zdajle sestati ob recimo 12.10, 12.40, za dvajset minut,
               pa potem naredili odmor eno uro.</p>
               <p>Prosim, jaz bi si dovolil predlog, da nadaljujemo ob 13.10. Če nihče ne nasprotuje
               temu predlogu, potem bi nekako kot predsedujoči odločil, da nadaljujemo ob 13.10. Kdo
               nasprotuje temu predlogu? Ne vidim nasprotovanja. Torej prekinjam sejo, nadaljujemo
               ob 13.10. Hvala.</p>
               <stage type="time">(Seja je bila prekinjena ob 12.11 uri in se je nadaljevala ob 13.12 uri.)</stage>
            </sp>
            <sp xml:id="SDZ3-Izredna-24-2002-12-12.sp40">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovanje, spoštovani nadaljujemo delo. Pred odločanjem o splošnem delu proračuna
               je poslanska skupina Nove Slovenije želela odmor. Razprava je bila zaključena o
               splošnem delu predloga sprememb proračuna, tako da prehajamo na odločanje o splošnem
               delu. Želite obrazložiti mnenje, stališče poslanske skupine Nove Slovenije? Dr. Brejc
               <gap n="..."/></p>
            </sp>
            <sp xml:id="SDZ3-Izredna-24-2002-12-12.sp41">

               <speaker>DR. MIHA BREJC:</speaker>

               <p>Spoštovana gospa podpredsednica, bo kar gospod Bajuk začel z njihovo obrazložitvijo,
               potem se pa jaz priglašam k besedi, če mi boste dovolili. Hvala.</p>
            </sp>
            <sp xml:id="SDZ3-Izredna-24-2002-12-12.sp42">

               <speaker>PODPREDSEDNICA IRMA PAVLINIČ KREBS:</speaker>

               <p>Obrazložitev glasu bo še možna v tej fazi, ker, dr. Brejc, ste zaključili splošno
               razpravo v dopoldanskem delu in pred odločanjem sme predstavnik poslanske skupine
               Nove Slovenije obrazložiti svoj glas. Izvolite, dr. Bajuk. 5 minut imate na
               razpolago.</p>
            </sp>
            <sp xml:id="SDZ3-Izredna-24-2002-12-12.sp43">

               <speaker>DR. ANDREJ BAJUK:</speaker>

               <p>Hvala vam lepa, gospa predsedujoča. Se oproščam. Dokumenti, ki jih imamo pred seboj
               za obravnavo na tej seji državnega zbora v zvezi z državnim proračunom za leti 2003
               in 2004, ter predlog zakona o izvrševanju proračuna in predlog zakona o prodaji
               državne lastnine so bili poslani v državni zbor Republike Slovenije. Poslala jih je
               vlada s polnim mandatom in v roku, predvidim z zakonom.</p>
               <p>A vendar ugotavljamo, da vlade, ki je te dokumente poslala v državni zbor, ni več.
               Predsednik vlade, ki je odgovoren za te predloge, ni več predsednik slovenske vlade.
               Vlada deluje v tem trenutku z omejenimi pooblastili, in sicer samo s konceptom
               tekočih poslov Državni proračun za dveletno obdobje pa prav gotovo, po naši oceni, ne
               spada med tekoče posle.</p>
               <p>Vloga državnega zbora je, da te dokumente, te ključne predloge obravnava in jih
               sprejme, spremeni ali pa zavrne. Spremembe teh predlogov preko mehanizma amandmiranja
               so torej sestavni ključni del procedure obravnave državnega proračuna.</p>
               <p>V Novi Sloveniji ne soglašamo s pristopom, ki bi v svojem bistvu spremenil samo
               naravo te procedure in jo omejil samo na sprejem ali pa zavrnitev. Nismo pripravljeni
               soglašati s proceduro, ki dejansko omejuje pristojnosti tega državnega zbora.</p>
               <p>Na seji matičnega delovnega telesa je državna sekretarka na ministrstvu za finance
               gospa Helena Kamnar ob vsakem predlaganem amandmaju zavzela stališče, da se vlada, ki
               deluje z omejenimi pristojnostmi, ne more opredeliti do teh predlogov.</p>
               <p>Ugotavljamo torej, da v tem trenutku ta državni zbor nima sogovornika z mandatom,da
               bi lahko izvršili naše dolžnosti in pristojnosti na podlagi celovitih naših
               pristojnosti. Ker želimo slediti uveljavljeni parlamentarni praksi širom po svetu, ne
               moremo sprejeti odgovornosti ob odločitvi tega državnega zbora o tako pomembni
               zakonodaji, kot je dveletni državni proračun.</p>
               <p>Zato na podlagi poslovnika državnega zbora, ki nam to pravico tudi prizna,
               napovedujem v imenu poslanske skupine Nove Slovenije obstrukcijo k vsem trem točkam
               dnevnega reda, in sicer k predlogu sprememb proračuna Republike Slovenije za leto
               2003, dopolnjenemu predlogu proračuna Republike Slovenije za leto 2004, predlogu
               zakona o izvrševanju proračuna Republike Slovenije za leto 2003 in končno tudi k
               predlogu programa prodaje državnega finančnega in stvarnega premoženja za leti 2003
               in 2004.</p>
               <p>Rad bi pa še dodal eno točko. Dobili smo mnenje službe za zakonodajo te hiše. Omejena
               je samo na neke aspekte tega, ni pa se lotila stvarnega problema, in to je problem
               odločitve tega državnega zbora. Zato tudi tega mnenja ne moremo spoštovati v svoji
               celoti in ga ne sprejemamo in tudi bi radi povedali, da to ni isto kot stališče, ki
               smo ga zavzeli glede poslanskih vprašanj vladi. Vlada s tekočimi posli je prav gotovo
               še vedno odgovorna temu državnemu zboru, ne samo za to, kar trenutno dela, tudi za
               to, kar je delovala do sedaj. Enačiti to stališče s tem našim predlogom, ki smo ga
               podprli danes zjutrajob začetku te seje, da bi prekinili obravnavo teh točk in jih
               preložili na drugo sejo državnega zbora, je bila lepa možnost, da bi se ta državni
               zbor omejil in zavzel svoje stališče in obravnaval te ključne točke na podlagi
               celotnih svojih pristojnosti. Tako nam pa ne preostane drugega, kot da to, kar sem že
               povedal, obstrukcija ob obravnavi teh točk. Hvala lepa.</p>
            </sp>
            <sp xml:id="SDZ3-Izredna-24-2002-12-12.sp44">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, dr. Brejc, izvolite. Ali je obrazložitev glasu?</p>
            </sp>
            <sp xml:id="SDZ3-Izredna-24-2002-12-12.sp45">

               <speaker>DR. MIHA BREJC:</speaker>

               <p>Ja, podlaga za mojo prijavo k besedi je drugi odstavek 65. člena poslovnika. V
               Socialdemokratski stranki ugotavljamo, da je vlada poslala v državni zbor predlog
               sprememb proračuna Republike Slovenije za leto 2003, dopolnjen predlog za leto 2004,
               predlog zakona o izvrševanju proračuna za leti 2003 in 2004 in predlog prodaje
               državnega in finančnega stvarnega premoženja za leti 2003 in 2004. Se pravi, gre za
               zelo pomembne dokumente za to državo.</p>
               <p>V postopku sprejemanja teh dokumentov ima vlada pomembno vlogo, saj se mora
               opredeliti do vloženih amandmajev. Posebej omenjam njeno vlogo pri uskladitvenih
               amandmajih. Vlada bi morala biti tudi prisotna, ko gre za razpravo.</p>
            </sp>
            <sp xml:id="SDZ3-Izredna-24-2002-12-12.sp46">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani. Govorci imajo pravico do -</p>
            </sp>
            <sp xml:id="SDZ3-Izredna-24-2002-12-12.sp47">

               <speaker>DR. MIHA BREJC:</speaker>

               <p>Včeraj sem govoril o aroganci, ne? Sem? Vidite, da sem imel prav. Pa naj se gospod
               Rop še tako trudi. Ampak to, kar je v LDS, je aroganca in ta je vidna na vsakem
               koraku. Torej vlada mora biti prisotna, ko se govori o tako pomembnih vprašanjih.
               Opozicija, če ne drugega, čuti dolžnost, da tudi kaj vpraša in pričakuje odgovor
               kvalificiranih sogovornikov. Tu v tej hiši danes pa takih sogovornikov nimamo. Ne
               samo zato, ker ministrov, razen, ta hip vidim enega, če prav vidim, ni, predvsem tudi
               zato ne, ker nimajo mandata, da bi lahko odgovorili na kakšno vprašanje.</p>
               <p>Poslanci Socialdemokratske stranke torej ugotavljamo, da nimamo kvalificiranih
               sogovornikov in da tudi ni nikogar v tej hiši s strani vlade, ki bi imel danes mandat
               za spremembo tako pomembnih dokumentov, kot naj bi jih danes sprejemali. Včeraj smo
               predlagali, kako bi se dala stvar elegantno rešiti, ampak se očitno niti novemu
               mandatarju na začetku njegove mandatarske kariere ni zdelo vredno premisliti o naših
               predlogih, predstavniki vladajoče koalicije se pa tako ali tako obnašajo, kot vidite,
               da se obnašajo. To se pravi, ni važno, kaj je politično primerno, ni važno, kaj je
               normalno za demokratičen evropski svet, važno je, kaj misli vladajoča koalicija. Mi v
               takem procesu ne bomo sodelovali, ker mislimo, da je žaljiv za slovenski parlament,
               in mi teh žalitev ne mislimo prenašati, zato bomo v skladu z drugim odstavkom 65.
               člena - torej napovedujem obstrukcijo pri vseh štirih točkah, to je pri predlogu
               sprememb proračuna za leti 2003, dopolnjenem predlogu za leto 2004, zakonu o
               izvrševanju proračuna za leti 2003 in 2004 ter predlogu prodaje državnega finančnega
               in stvarnega premoženja za leti 2003 in 2004. Hvala.</p>
            </sp>
            <sp xml:id="SDZ3-Izredna-24-2002-12-12.sp48">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Proceduralni predlog, gospod Barovič. Izvolite.</p>
            </sp>
            <sp xml:id="SDZ3-Izredna-24-2002-12-12.sp49">

               <speaker>BOGDAN BAROVIČ:</speaker>

               <p>Hvala lepa, spoštovana podpredsednica. Sam mislim in Slovenska nacionalna stranka -
               kolege prosim samo še za tale proceduralni predlog - Slovenska nacionalna stranka,
               jaz osebno in moji kolegi ocenjujemo, da so pomisleki smiselni in osnovani. Pa
               vendarle predlagam, če bi seveda bilo sprejemljivo, da se skliče ta trenutek kolegij
               državnega zbora in da se na njem spoštovani kolegi tudi, ki so napovedali
               obstrukcijo, vsaj še enkrat skušajo ali pa skušamo pogovoriti o samemprocesu. Ni
               namreč dejansko sprejemanja proračunov za dve leti, zakona o izvrševanju, pa seveda
               tudi prodaje državnega premoženja zapuščati kar tako. Mislim, da toliko razuma je v
               vseh nas, da bi pogovor na kolegiju državnega zbora mogoče omogočil kakšen korak
               naprej. Hvala lepa.</p>
               <p>V kolikor pa seveda naš predlog, moj proceduralni predlog oziroma predlog Slovenske
               nacionalne stranke ne bo sprejet, bomo tudi mi prisiljeni sodelovati v dogovoru, kot
               tudi opozicija. Torej v nasprotnem primeru tudi mi napovedujemo obstrukcijo. Hvala.
            </p>
            </sp>
            <sp xml:id="SDZ3-Izredna-24-2002-12-12.sp50">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Za 15 minut prekinjam zasedanje državnega zbora, in sicer ob 13.35 uri
               bomo prešli na odločanje o splošnem delu dopolnjenega predloga proračuna. Dve
               poslanski skupini, Nova Slovenija in Socialdemokratska stranka Slovenije in v
               nadaljevanju tudi Slovenska nacionalna stranka, so napovedale obstrukcijo pri vseh
               preostalih točkah dnevnega reda.</p>
               <p>Prosim vodje poslanskih skupin, da se v sobi 217 pridružijo kolegiju predsednika
               državnega zbora. Upam, da bomo čez 15 minut nadaljevali. V sobi 217 je kolegij,
               razgovor pri predsedniku državnega zbora. Predvidoma čez 15 minut nadaljujemo delo.
               Hvala lepa.</p>
               <stage type="time">(Seja je bila prekinjena ob 13.25 uri in se je nadaljevala ob 13.49 uri.)</stage>
            </sp>
            <sp xml:id="SDZ3-Izredna-24-2002-12-12.sp51">

               <speaker>PREDSEDNIK BORUT PAHOR:</speaker>

               <p>Vabim vas v dvorano državnega zbora, kjer vas bom seznanil z odločitvijo po posvetu z
               vodji poslanskih skupin. Prosim tudi kolege iz opozicijskih strank, da pridejo v
               državni zbor. Prosim, vljudno prosim, kolegice in kolege iz preddverja, vključno z
               našimi kolegi iz dveh opozicijskih skupin, da pridejo v dvorano, ker bi rad seznanil
               državni zbor z odločitvijo, ki smo jo sprejeli na posvetu z vodji poslanskih
               skupin.</p>
               <p>Spoštovane kolegice in kolegi, prosim za trenutek pozornosti. Najprej bi rad izrazil
               nezadovoljstvo, da pri tej točki dnevnega reda ni sodelovalo več ministrov in
               ministric v odstopu, ki so imeli pooblastilo za to, da sodelujejo v današnji
               razpravi. Gre za proračun. Za pomembna vprašanja. In mislim, da je bilo opozorilo
               nekaterih naših kolegic in kolegov, da si državni zbor zasluži njihovo navzočnost,
               upravičeno. To je prva stvar.</p>
               <p>Druga stvar. Dosegli smo dogovor o nadaljevanju dela državnega zbora v tem in
               prihodnjem tednu, ki bo omogočalo, da bomo opravili vse točke dnevnega reda, in to s
               soglasjem vseh poslanskih skupin.</p>
               <p>Naj vas opozorim na ključne zadeve. Danes bomo sejo končali, s tem, da bomo pred tem
               odločili, da nedokončane točke dnevnega reda premaknemo na eno izmed naslednjih sej.
               V ponedeljek bodo v državnem zboru opravljena zaslišanja za kandidatke in kandidate
               za ministrice in ministre, predstavitve. V torek ob 16. uri se bo sešel državni zbor
               na, samo hipec<gap n="..."/> V ponedeljek in torek so predstavitve kandidatk in kandidatov za
               ministrice in ministre. V torek ob 16. uri je redna decembrska seja, ki se bo v torek
               zvečer prekinila, nadaljevala v sredo in tudi zaključila v sredo zvečer. Predvidoma
               pozno zvečer. V četrtek bomo imeli izredno sejo državnega zbora, na kateri bomo
               odločali o vladi. V četrtek popoldne bomo že začeli sejo, na kateri bomo odločali o
               proračunu in jo bomo končali v petek popoldan. To je predlog, ki omogoči, da opravimo
               imenovanje vlade in proračun pred iztekom tega leta. Zahteven dnevni red, vendar
               način, ki omogoča, da vlada potem s polnimi pooblastili sodeluje pri odločanju o tako
               pomembnem vprašanju, kot je veliko milijard težek proračun.</p>
               <p>Zdaj bom dal na glasovanje predlog, da točke dnevnega reda, ki so nedokončane,
               premaknemo na eno izmed naslednjih sej.</p>
               <p>Želijo poslanske skupine besedo? Ta predlog bom dal na glasovanje. Prosim, da
               glasujemo o njem. V dvorani nas je navzočih 54, 46 nas je bilo za, 4 so bili
               proti.</p>
               <p><stage>(Za je glasovalo 46.)</stage> <stage>(Proti 4.)</stage></p>
               <p>Kolegice in kolegi, s tem smo torej odločili, da te točke premaknemo na eno izmed
               naslednjih sej. Ali lahko z vašo pozornostjo še enkrat povem, ker vidim, da me
               nekateri gledajo, kako bo tekel dnevni red naših obveznosti prihodnji teden. V
               ponedeljek in torek predstavitve kandidatov in kandidatk za ministrice in ministre.
               Že v torek popoldan ob 16. uri redna decembrska seja, ki jo bomo končali v sredo
               pozno zvečer. V četrtek se bomo sešli na izredni seji, ki bo obravnavala imenovanje
               vlade. Ko bomo popoldan imenovanje vlade zaključili, bomo šli na nadaljevanje oziroma
               na sejo, na kateri bomo nadaljevali sprejemanje proračuna, in to točko in vse te
               točke bomo zaključili morda pozno, vendar zagotovo v petek zvečer. Zaključujem sejo
               državnega zbora in se zahvaljujem.</p>
               <stage type="time">(Seja je bila končana 12. decembra 2002 ob 13.55 uri.)</stage>
            </sp>
         </div>
      </body>
   </text>
</TEI>