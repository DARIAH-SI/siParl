<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Izredna-19-2002-05-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CEA52808CDA1A122C1256BBF002E9147</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=CEA52808CDA1A122C1256BBF002E9147</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Izredna-19-2002-05-15.DZ" n="19">
               <name>Izredna</name>
               <date when="2002-05-15"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Izredna-19-2002-05-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. izredne seje</stage>
            <stage type="date">(15. maj 2002)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora.</stage>
            <stage type="time">Seja se je pričela ob 14.08 uri. </stage>


            <sp xml:id="SDZ3-Izredna-19-2002-05-15.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 19. izredne seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Franci Rokavec, Franc Kangler, Rudolf Petan, Dorijan Maršič,
               Jože Avšič, Valentin Pohorec, Silva Črnugelj do 15.00 ure, Andrej Vizjak, Zmago
               Jelinčič Plemeniti, Alojz Sok, Jožef Školč za pričetek seje, Stana Stopar, Blaž
               Kavčič in Jožef Kavtičnik.</p>
               <p>Ker bomo ugotavljali navzočnost, vas lepo prosim, da vstavite kartice. Kolege in
               kolegice, ki se nam še niso pridružili, lepo prosim, da se nam pridružijo, da ne bi
               pričenjali seje s preveliko zamudo.</p>
               <p>Ker bomo ugotavljali navzočnost, kolege in kolegice, ki se nam do zdaj še niso
               pridružili, lepo prosim, da se nam pridružijo, ker bomo pričeli, in sicer kot
               običajno, z ugotavljanjem navzočnosti v dvorani.</p>
               <p>Ugotavljala bom navzočnost, zato lepo prosim za pozornost. Ugotavljam navzočnost v
               dvorani.</p>
               <p>Nekaj ugovor iz dvorane je, da glasovalne naprave niso delale. Lepo prosim, če vsak z
               dolžno pozornostjo vstavi svojo kartico. Prosim tehnične službe, če lahko preverijo
               glasovalno napravo pri gospe Cveti Zalokar Oražem. Hvala lepa. Sprašujem, če je v
               redu. Hvala lepa.</p>
               <p>Ugotavljali bomo navzočnost. Ugotavljamo navzočnost. Prosim za pozornost, ker
               ugotavljamo navzočnost v dvorani. Navzočih nas je 49, tako je zbor sklepčen in lahko
               odloča.</p>
               <p>Na današnje nadaljevanje seje smo povabili tudi predstavnike vlade Republike
               Slovenije, ki jih prav lepo pozdravljam. Na pričetku današnjega nadaljevanje 19.
               izredne seje državnega zbora bomo najprej obravnavali 18. točko dnevnega reda, to je
               ugotovitev prenehanja mandata poslancu Državnega zbora Republike Slovenije, zatem bo
               zbor prešel na obravnavo včeraj prekinjene 13. točke, to je predloga zakona o
               vračanju vlaganj v javno telekomunikacijsko omrežje, nato obravnavo 12. točke, to je
               predlog zakona o psihološki dejavnosti, obravnavo 14., to je predloga zakona o vojnih
               grobiščih, ter po vrstnem redu dalje.</p>
               <p>Prehajamo torej na <title>18. TOČKO DNEVNEGA REDA - UGOTOVITEV PRENEHANJA MANDATA
                  POSLANCU DRŽAVNEGA ZBORA REPUBLIKE SLOVENIJE.</title> Poslanec Državnega zbora
               Republike Slovenije, gospod Andrej Gerenčer, je dne 8.5.2002 obvestil zbor, da bo
               junija 2002 pričel z uresničevanjem funkcije veleposlanika Republike Slovenije na
               Madžarskem, kar je v skladu z določbo pete alinee 9. člena zakona o poslancih
               nezdružljivo s poslansko funkcijo. Pisno obvestilo ste prejeli. O obvestilu je
               razpravljala mandatno - imunitetna komisija državnega zbora, ki je zboru pisno
               poročala. Želi poročevalec komisije besedo? <stage>(Ne želi.)</stage> Besedo dajem poslankam in
               poslancem. Želi kdo besedo? <stage>(Ne.)</stage> Zaključujem razpravo.</p>
               <p>Na podlagi navedenega in v skladu z 9. členom zakona o poslancih in drugim odstavkom
               248. člena poslovnika državnega zbora se je državni zbor seznanil z naslednjim
               ugotovitvenim sklepom: Državni zbor Republike Slovenije ugotavlja, da bo poslanec,
               gospod Andrej Gerenčer junija 2002 pričel z uresničevanjem funkcije veleposlanika
               Republike Slovenije na Madžarskem, kar je po 10. členu zakona o poslancih
               nezdružljivo z opravljanjem funkcije poslanca, zato mu v skladu s peto alineo prvega
               odstavka in drugim odstavkom 9. člena zakona o poslancih preneha mandat z današnjim
               dnem.</p>
               <p>Spoštovani kolega, gospod Andrej Gerenčer! Dovoli, da se ti v imenu nas vseh iskreno
               zahvalim za sedanje delo, ki si ga vložil in prispeval v delo državnega zbora in
               seveda v imenu nas vseh zaželim uspešno delo na novi delovni dolžnosti. Hvala lepa.
               <stage>(Aplavz.)</stage> Izvoli.</p>
            </sp>
            <sp xml:id="SDZ3-Izredna-19-2002-05-15.sp2">

               <speaker>ANDREJ GERENČER:</speaker>

               <p>Hvala lepa, gospa podpredsednica za dobre želje. Žal jih bom rabil, ker me čaka
               odgovorno delo in upam, da ga bom tudi zmogel. Vsem vam želim veliko uspeha pri vašem
               odgovornem delu. Hvala za sodelovanje. Zvečer ob 19.00 vas pa vabim na kozarček, da
               nazdravimo mojemu odhodu. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. S tem zaključujem to točko dnevnega reda in
                  prehajamo na včeraj prekinjeno točko dnevnega reda, to je <title>13. točko dnevnega reda
                  - obravnavo predloga zakona o vračanju vlaganj v javno telekomunikacijsko omrežje,
                  hitri postopek.</title>
               </p>
               <p>Včeraj smo opravili dobršen del splošne razprave, ki pa je še nismo zaključili, ker
               je nekaj poslancev in tudi gospod minister želel besedo. Mislim, da se je včeraj
               javil k besedi gospod Cukjati. Izvolite.</p>
            </sp>
            <sp xml:id="SDZ3-Izredna-19-2002-05-15.sp4">

               <speaker>FRANCE CUKJATI:</speaker>

               <p>Hvala za besedo. Bom zelo kratek.</p>
               <p>Ena sama stvar me zelo moti pri obravnavi tega zakona oziroma pri stališčih, ki jih
               zagovarja ministrstvo oziroma vlada. Gre za naslednje. Takrat zagotovo stroški, ki so
               jih prebivalci predvsem revnejših krajev morali zagotoviti oziroma pokriti, da so
               lahko prišli do telefonskega priključka, zagotovo niso samo priključnina, navadna
               priključnina, ampak so bila sredstva, ki so predstavljala vlaganja v osnovo, v
               kapital, na podlagi katerega se je razvila in razmahnila ta dejavnost tudi v njihovih
               krajih <stage>(šlo je za centrale, za vode in podobne stvari)</stage>.</p>
               <p>Vlaganja seveda poštena družba ceni in vrednoti tako, kot se spodobi. Ni dolgo tega,
               ko smo obravnavali vlaganja v zavarovalnice in tam dovolili oziroma uzakonili donos
               750% oziroma takratna vlaganja, pred desetimi leti, so sedaj povišana za 750%. To je
               seveda več kot še enkrat več od najboljših svetovnih meri pri najboljših posrednikih
               in pri najboljših družbah, ki predstavljajo najboljše donose. Pa vendar, sprejeli smo
               zakon. Sedaj pa pri teh vlaganjih, kjer je vprašanje nekega drugega sloja, nekega
               drugega političnega, gospodarskega sloja prebivalcev, ne dovolimo niti zagotovitve
               enake vrednosti vložka, torej brez donosa, brez obresti, brez dviga vrednosti. Zdi se
               mi, da je to izredno dvolično, izredno krivično do teh ljudi in, kot sem rekel, me
               moti najbolj odnos vlade do tega vprašanja. Namreč, ne samo tukaj, ampak tudi v
               drugih primerih, predvsem pa tukaj prihaja do izraza, da bo vlada oziroma minister
               toliko popustil načelom pravičnosti, kolikor mu bo zaukazalo ustavno sodišče ali
               prisilil državni zbor. Sam bi pa želel, da bi država ta element pravičnosti vgradila
               v svoj sistem; da bi vsaka vlada - morda je preveč pričakovati, ampak tudi vaša vlada
               - imela vsaj nekaj posluha za ta osnovni element, ki oblikuje odnos do tistih, ki jim
               je vladano. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Sok. Izvolite. Potem gospod Pukšič in gospod
               Kelemina.</p>
            </sp>
            <sp xml:id="SDZ3-Izredna-19-2002-05-15.sp6">

               <speaker>ALOJZ SOK:</speaker>

               <p>Hvala za besedo, gospa podpredsednica. Spoštovane kolegice poslanke in poslanci!
               Pravzaprav mi je zelo žal, da smo gospoda Gerenčerja razrešili pred tem glasovanjem,
               kajti področje, iz katerega prihaja, bi bilo sigurno veselo njegovega dodatnega glasu
               za ta zakon oziroma za ta problem, ki se postavlja pred nas.</p>
               <p>Jaz bi rad poleg tistega kar sem včeraj v imenu poslanske skupine tukaj že povedal,
               dodal še neke stvari. Rad bi povedal, da smo, in opomnil vas, spoštovane poslanke in
               poslanci, da smo dobili številne dopise s strani prizadetih lokalnih skupnosti.</p>
            </sp>
            <sp xml:id="SDZ3-Izredna-19-2002-05-15.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani! Hvala lepa. Gospod Sok, izvolite.</p>
            </sp>
            <sp xml:id="SDZ3-Izredna-19-2002-05-15.sp8">

               <speaker>ALOJZ SOK:</speaker>

               <p>Da smo dobili številne predpise s strani prizadetih lokalnih skupnostih, v katerih
               nas le-te opozarjajo na našo dolžnost in pa modro odločitev pri tej zadevi. Rad bi
               opozoril, da smo še danes dobili dopis s strani upravnega odbora združenja teh, ki so
               plačevali v telefon, ki v tem dopisu pravi, da so še vedno pripravljeni na
               kompromisno rešitev in pa na moder in pa pameten dogovor z vlado. V nasprotnem
               primeru bodo seveda v tem združenju verjetno šli v zbiranje podpisov za razpis
               referenduma. Referendum bo vsekakor veliko stal. Jaz vem, da je možno javno mnenje
               zmanipulirati v tej smeri, da bodo dejansko v večini tistih področjih, kjer niso
               problema telefonije reševali na takšen način, kot na podeželskih področjih, na
               referendumu proti. Tega se zavedam. Možno je to narediti. Možno je ljudem reči, če
               bodo ti upravičenci dobili toliko in toliko denarja, pa ga pač ne bo za razne druge
               namene. Ampak takšno delo seveda ni delo neke modre in pa odgovorne politike. Modro
               in pa odgovorno bi bilo, da bi se vlada z združenjem upravičencem dogovorila in
               poskušala najti nek kompromis, dokler je to združenje na to pripravljeno. To je še
               vedno, gospod minister, glede na to, kar združenje piše v tem dopisu, možno, da se
               dogovorite in da tako ne povzročamo po nepotrebnem nekega navzkrižja interesov in pa
               konfliktnih situacij v tej naši državi.</p>
               <p>Na podeželju so namreč ljudje v preteklosti bodisi preko samoprispevkov, bodisi tudi
               po pogodbah plačevali od razvoja telefonije, do razvoja šol, vrtcev, cest, komunalne
               in druge infrastrukture, vodovodov, pokopaliških vežic in ne vem kaj še vse. Za vsako
               od teh dobrin so pravzaprav morali seči v svoje žepe in si z lastnimi sredstvi to
               priboriti. Imam podatek, da so na področju Haloz, ki so v demografskem smislu,
               prepričan sem, v celotni Sloveniji med najmanj razvitimi in tudi demografsko zelo
               ogroženo območje, da so nekateri posamezniki plačevali tudi blizu 12.000 nemških
               mark, da so prišli do telefona. Torej ni pošteno od države, da danes, ko ta sistem,
               ki je po nekaterih ocenah izredno veliko in dosti vreden, da ga lastninimo na takšen
               način, da bodo pravzaprav ti ljudje ostali brez tega, kar so v razvoj telefonije
               vložili. To enostavno, spoštovani gospod minister kot predstavnik vlade, ni pošteno.
               Nihče se ne bi zanimal in potegoval za ta sredstva, če danes ne bi prihajalo do
               lastninjenja. Ko smo obravnavali zakon o zavarovalnicah, smo lahko tam prebrali, in
               nihče tega ni demantiral, da je od leta 1997 naprej bila višina nagrad za upravo in
               vodstvo zavarovalnic višja, kot so bile vsote za dividende. Ljudje razumejo in si
               predstavljajo, da je verjetno v Telekomu nekaj podobnega. Nas zanima, če ti ljudje
               teh sredstev ne bodo dobili povrnjenih, kdo bo postal dejansko poleg države lastnik
               in kdo se bo v tej tranziciji s tem premoženjem dejansko tudi opomogel ter kdo
               obogatil. Ljudje enostavno temu ne verjamejo in hočejo ta del, tako kot jepovedal
               predgovornik, brez obresti, brez revalorizacije, brez tistega, kar so vlagali s
               svojim delom, imeti povrnjeno. Se pravi, potegujejo se samo za tisto, kar so dejansko
               vložili in kar po pogodbah, ki so jih nekateri sklepali že pred več kot 20 leti, tudi
               dejansko lahko dokažejo.</p>
               <p>Glejte, to je problem podeželja. V tem državnem zboru smo velikokrat govorili o
               razlikah v regionalni razvitosti in ta država mora narediti vse, da te regionalne
               razlike na nek način zmanjšuje. Povračila teh vložkov za razvoj telefonije so lahko
               tudi prispevek v tej smeri, da se zmanjšujejo te regionalne razvojne razlike, ne pa
               da jih na takšen in drugačen način še povečujemo.</p>
               <p>Še enkrat, gospod minister, apeliram na vas in seveda na vladajočo koalicijo v tem
               državnem zboru, da poskušate prisluhniti tem argumentom in da sprejmete amandma, se
               pravi, najpomembnejši je tisti del zakona, ki govori o višini vračanih sredstev.
               Hvala lepa.</p>
            </sp>
            <sp xml:id="SDZ3-Izredna-19-2002-05-15.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Izvajanje gospoda Soka je izzvalo repliko. Gospod Lavrinc, izvolite.</p>
            </sp>
            <sp xml:id="SDZ3-Izredna-19-2002-05-15.sp10">

               <speaker>MAKSIMILJAN LAVRINC:</speaker>

               <p>Hvala lepa za besedo. Ko poslušam te diskusije - jaz sam zakona ne bom podprl, moram
               kar v naprej povedati. Zakaj? Zato ne, ker dejstvo je, da so plačali takrat nekaj,
               kar je takrat toliko stalo. To je dejstvo. Tako kot je dejstvo, da so prvi mobilni
               telefoni stali po 14.000 mark, in vas zdaj sprašujem, ali bomo tem ljudem razliko do
               normalne cene, ki je zdaj v veljavi, vračali. Sprašujem vas, ali bomo vračali vsem,
               ki smo združevali takrat, kot se je temu reklo, sredstva za, denimo, SIS za letališko
               dejavnost, za pomorstvo, za železnice, za vse te stvari. Navsezadnje lahko pridemo
               tudi do tega, da bomo vračali tistim, ki so gradili ceste, proge in tako naprej. Tudi
               ti se lahko organizirajo. Jaz to gledam predvsem kot kamenček v plazu, ki se bo
               sprožil. Zdaj naj počepnemo zato, ker je nekdo zagrozil z referendumom. Prosim vas!
               Sploh ne gre za to, koliko je kdo vlagal v takem primeru, ko je vlagal zato, ker je
               hotel to imeti nekaj prej, kot bi pa sicer prišel na vrsto. Jaz mislim, da je treba
               pogledati tiste, ki so po pogodbah, ker so se tako dogovorili, vlagali več, kot je
               bilo, in imajo to tudi izkazano. Sam, bom rekel, na takšen način pristajati na neko
               politiko izsiljevanja, ne nameravam. Zavedati se morate tega, da denarja ni, denarja
               v proračunu ni in na živce mi gre, da se vsak, kdorkoli se spomni, obnaša s to državo
               kot z neko molzno kravo, ki jo je treba stisniti. Zavedajte se vedno, ko se
               pogovarjate o teh stvareh in ko vas darežljivost popade do te mere,da izgubite razum,
               da je ta država tudi tožena za preko 500 milijard tolarjev. Če k temu prištejete še
               obresti, ki bi bile pripisane in če upoštevate povprečen izplen teh tožb, bo vsakega
               zabolela glava, kdo bo še vse to plačeval. Zato mislim in ljubeznivo prosim, apeliram
               za zdravo pamet, kot je zapisano pri nas, molimo za zdravo pamet, na enem od
               spomenikov.</p>
            </sp>
            <sp xml:id="SDZ3-Izredna-19-2002-05-15.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok želi replicirati gospodu Lavrincu. Izvolite.</p>
            </sp>
            <sp xml:id="SDZ3-Izredna-19-2002-05-15.sp12">

               <speaker>ALOJZ SOK:</speaker>

               <p>Sicer ne vem, kaj naj pomeni ta apel k zdravi pameti. To si pač vsak lahko
               predstavlja po svoje. Jaz lahko vam, gospod Lavrinc, pač repliciram nazaj, da ne
               razumete teže problema. In lahko si seveda predstavljam, ko vi eksplicitno pravite
               "ne bom glasoval za ta zakon". Seveda, ne ker verjetno niste nič vložili v to zadevo.
               Jaz bi pa rad, da bi se slišali tisti, kot sem prej povedal, ki so vložili v ta
               sistem tisoče mark in ki so potem ta sistem zgradili. Tukaj gre za lastninjenje
               omrežja, ne za lastninjenje aparatov. Seveda se cena aparatov zmanjšuje. Če ste vi
               takrat za mobitel dali toliko in toliko denarja, je ta mobitel stal v celi državi
               enako, medtem ko je pa ta telefonija stala različno. Na podeželju toliko, v mestih pa
               obratno. In ta zadeva seveda ni primerljiva, ne more biti primerljiva. Tudi ne morete
               primerjati šol in cest s tem. Nihče se ne pogovarja o tem, da bomo osnovne šole in
               ceste lastninili. Tukaj se pa pogovarjamo danes o neki čisto drugi situaciji. Že
               včeraj je bilo povedano, očitno vas ni bilo tu v parlamentu, da pačto niso mogli biti
               takrat kapitalski vložki, ker takrat nihče ni predvidel in razmišljal o tem, da se bo
               socialistični sistem kdaj spremenil. Ljudje so v neki smeri nasedli na to in so pač
               pomagali s svojimi sredstvi to zgraditi. Danes pa, ko se ta zadevatemeljito
               spreminja, je pa seveda prav in pošteno, da se jim od tega določeni del vrne. Jaz še
               enkrat pravim, da je predlog upravičencev izredno korekten in bi mu bilo treba
               prisluhniti.</p>
            </sp>
            <sp xml:id="SDZ3-Izredna-19-2002-05-15.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Lavrinc, replika. Izvolite.</p>
            </sp>
            <sp xml:id="SDZ3-Izredna-19-2002-05-15.sp14">

               <speaker>MAKSIMILJAN LAVRINC:</speaker>

               <p>Zelo kratko. Kamnik ima pogodbo, tako da ne bo pomote. Bil sem tudi zraven, ko so se
               te stvari delale po vaseh v Tuhinju in tako naprej. Popolnoma razumem za kaj gre.
               Vendar nekaj vam bom povedal. Če so hoteli nekaj imeti, kdorkoli, denimo Kamnik, če
               je hotel imeti srednjo šolo, jo je takrat naredil. Je bil samoprispevek in smo jo
               naredili. Če ne, bi čakali še toliko časa dlje. Če so hoteli imeti telefon, so pač
               sami prijeli za delo, kupili tako nekaj z državnimi sredstvi, nekaj z občinskimi
               sredstvi, nekaj je dal PTT in tako naprej in veliko sami in so si te stvari uredili.
               Sicer bi seveda čakali še toliko časa.</p>
               <p>Jaz sem dal tisto primerjavo zato, da takrat je pač ta stvar toliko več stala. Če
               gremo po tej logiki, da bomo vsem vse vračali, ki so kamorkoli karkoli vlagali, potem
               vam povem, da so pretežno ceste, komunalna infrastruktura in te stvari, narejene na
               podoben način povsod. Če smo hoteli to imeti prej, vam bom povedal še model, 25
               procentov krajevna skupnost oziroma krajani, 25 procentov občina in 50 procentov je
               dala pri nas zraven država. Tak je bil sistem financiranja.</p>
               <p>Zdaj pa vrniti se v to logiko. Enim, to se pravi samo enemu delu boste vrnili, vsem
               ostalim, ki so na enak način prihajali do nekih splošno potrebnih dobrin, se mi zdi
               pa nekorektno. Oprostite. Če je treba dati pomoč nerazvitim krajem, če je treba nekaj
               več sredstev za bolj pošten regionalno urejen razvoj, potem je to treba narediti
               drugače, ne pa takole. Ker na takšen način se pa po moje sproža plaz, ki mu ni videti
               konca.</p>
               <p>Samo to sem vam hotel še povedati.</p>
            </sp>
            <sp xml:id="SDZ3-Izredna-19-2002-05-15.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sok. Izvolite.</p>
            </sp>
            <sp xml:id="SDZ3-Izredna-19-2002-05-15.sp16">

               <speaker>ALOJZ SOK:</speaker>

               <p>Samo en stavek. Gospod Lavrinc noče razumeti, da se Telekom lastnini. O šolah in
               cestah nihče ne govori, da se lastninijo. Torej ne govoriti, da so Telekom zgradili
               vsi, kajti podatki, ki so seveda na voljo, pravijo, da je bilo teh vlagateljev okrog
               140 tisoč. Mislim, da veste, da je v Sloveniji veliko več gospodinjstev kot 140
               tisoč.</p>
            </sp>
            <sp xml:id="SDZ3-Izredna-19-2002-05-15.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In zdaj razprave. Po vrstnem redu, da osvežim še enkrat: gospod Pukšič,
               gospod Kelemina, gospod Jerovšek, gospod Trofenik in gospod Grošelj, do zdaj imam
               zapisane. Gospod Pukšič, izvolite.</p>
            </sp>
            <sp xml:id="SDZ3-Izredna-19-2002-05-15.sp18">

               <speaker>FRANC PUKŠIČ:</speaker>

               <p>Hvala lepa, gospa podpredsednica.</p>
               <p>Glede na to, da je pač razprava omejena na 5 minut, ne bom šel v zgodovino tega
               zakona od 1997. leta naprej in kaj vse se je dogajalo okrog tega, ampak takšen zakon,
               kot je predložen sedaj državnemu zboru, in amandmaje, ki smo jih socialdemokrati in
               Nova Slovenija predlagali, bi komaj kaj zadostili tistemu, kar je potrebno.</p>
               <p>Dejstva so naslednja. Očitki, ki smo jih slišali tudi že danes nekaj v replikah, komu
               je kaj potrebno vrniti in kaj bi bilo vse potrebno vrniti, so neupravičeni. Ne gre za
               nobeno vračanje. Preprosto gre za lastninjenje in v tem primeru gre za ovrednotenja
               pri lastninjenju tistih, ki so pomagali, ki so gradili to mrežo. Pri zavarovalnicah,
               ki so bile zraven, torej druge strukture, se ni samo priznalo njihovega vložka, ampak
               se je globoko poplačal in obrestoval. Tu v zakonu ni predvidenih nobenih obresti,
               nobenega pričakovanega dobička in nobene revalorizacije, ampak samo ta osnovna
               sredstva, ki so bila vložena.</p>
               <p>Glede na to, da so se ti upravičenci dobro organizirali v to vseslovensko združenje,
               in glede na to - sicer ne vem, če imate ta podatek - da so dobili podporo od
               združenja občin, dobili podporo od skupnosti občin, to pomeni, od vseh 192 občin, ki
               so organizirane v združenju ali v skupnosti občin, in gledena to, da so se v zadnjih
               dneh pogajali in pogovarjali s predstavniki vlade, tudi s predsednikom državnega
               zbora, ki pa ima pri tem pač omejene možnosti, predstavniki vlade pa ne, in da seveda
               niso dobili nobenega odgovora, tudi ne v elektronski obliki ali kakorkoli že, je
               enostavno nerazumno, da bi tako slab zakon brez sprejetih amandmajev šel skozi in da
               ne bi pustil za sabo nekih posledic. Daleč od tega, da bi kdo komu karkoli grozil z
               referendumom in potem govoril, koliko je to stroškov in tako dalje. Ne gre za to. Gre
               enostavno za informacijo, ki pa je, mislim, prava, da jo poslanci državnega zbora
               imajo, in v takem primeru ne bo mogoče očitati združenju upravičencev za povzročanje
               nekih stroškov državi, ampak seveda tistim, ki bi trmasto vztrajali pritakšnem
               zakonu. To se je že izkazalo ob neki drugi priložnosti referenduma, ko je bila
               večinska volja slovenskega naroda popolnoma drugačna, kot pa je bila večinska
               parlamentarna volja, ki je odločala o zakonu. Zato se mi zdi popolnoma logično in
               edino pametno od poslancev državnega zbora, da s predlaganimi amandmaji se zakon
               spravi, bom rekel, kolikor toliko užiten.</p>
               <p>Na koncu je pa potrebno povedati še samo to. Veste, to mrežo so gradili ljudje, ki so
               najemali kredite, ljudje v glavnem z najnižjimi dohodki, prebivalstvo na geografsko
               ogroženih področjih. Odrekali so se svojih dopustov in še marsičemu drugemu. Drugi so
               lahko s temi svojimi neto dohodki razpolagali za kakršne koli druge dobrine in so se
               jim obrestovala v desetletjih, tem pa seveda ne. Zato so upravičeni do tega, da vsaj
               to, kar so vložili, dobijo nazaj. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam besedo gospodu Kelemini, vas resnično lepo prosim. Na 5 minut
               je omejena razprava. Nekje je bil tudi dogovor, da nam kazalnik ure vendarle omogoča,
               da poskušamo zaključiti misel do 5 minut. V trenutku, ko začnemo to raztegovati in se
               to nekomu dovoli, da zaključi misel, jo lahko marsikdo zaključuje tudi bistveno več,
               kot je nekaj sekund, zato res lepo prosim, da se tu omejimo, da smo lahko korektni
               drug do drugega. Gospod Kelemina, izvolite.</p>
            </sp>
            <sp xml:id="SDZ3-Izredna-19-2002-05-15.sp20">

               <speaker>BRANKO KELEMINA:</speaker>

               <p>Hvala lepa za besedo. Spoštovani vsi skupaj! Spoštovana podpredsednica. Upošteval bom
               vaše stališče in bom poskušal prihraniti prekoračitev Pukšičevih minut in tudi vaših
               sekund, ki ste jih porabili za to razpravo oziroma za opozorila. Tisti, ki razumemo
               težo tega vprašanja in odgovornost, ki je pred nami, bomo poskušali seveda z nekimi
               realnimi predlogi dati rešitve, ki bodo sprejemljive za vse. Jaz bi potem
               vprašalspoštovano vlado oziroma predstavnike vlade, ministra in pomočnike, ali se
               zavedajo teže tega vprašanja, ki je pred nami, ali se zavedajo tudi moči, ki jo
               seveda tudi priznam, na podlagi naše podpore, Socialdemokratske stranke in tudi Nove
               Slovenije, izkazujejo upravičenci nasproti vladi pri zagovarjanju svojih interesov
               oziroma tudi pri končnem dosegu svojih interesov. Jaz sem za to, da se najde realni
               kompromis, ki je sprejemljiv tako za vlado in pa tudi za upravičence. Prav gotovo.
               Ampak vprašam vas zdaj, ali lahko mogoče pojasnite, ali se vi zavedate moči tega
               združenja. To združenje je organizirano tako, kot mora biti. Mi bomo seveda
               prispevali k temu, da bo še bolj organizirano, če bo potrebno. V njem je vključenih
               preko 140.000 upravičencev in imajo neko politično moč. Upam, da se je zavedate in da
               ne bi prišlo do nekih nepotrebnih zapletov v nadaljevanju in tako naprej, da resnično
               poskušamo še med današnjo razpravo ali pa danes, ali ste o tem že razmišljali, da bi
               našli boljši kompromis, kot ste ga vi predlagali, in da bi poskušali zadevo nekoliko
               izboljšati.</p>
               <p>Jaz se zavedam vseh teh problemov, na katere opozarja vlada, koalicija in tako
               naprej, vendar žal, ne zaradi sebe, ker sem bil tudi sovlagatelj, jaz lahko to
               pozabim stokrat, ni problema. Tudi verjetno ne bom dobil nazaj, ker nimam nobenega
               dokumenta, samo mimogrede tako, da za sebe ne delam, za sebe ne delam. Žal nimam
               nobenega dokumenta, sem vse vrgel stran. Vložil sem približno 2 tisoč evrov v ta
               projekt, mogoče še nekaj več. Ne vem. Jaz govorim kar v evrih, ker sem se navadil
               nanje.</p>
               <p>Rad bi pač vašo obrazložitev, ali se zavedate teže tega problema in ali je možno
               najti neko realno rešitev, ki bo prispevala k temu, da ne bomo stvari še bolj
               zakomplicirali in da poskušamo resnično zadostiti vsem interesom, ki so tukaj
               vpleteni. Samo toliko, če bi se dalo na to vprašanje odgovoriti. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Trofenik, izvolite.</p>
            </sp>
            <sp xml:id="SDZ3-Izredna-19-2002-05-15.sp22">

               <speaker>VILI TROFENIK:</speaker>

               <p>Hvala za besedo. Spoštovani kolega Kelemina, zaradi korektnosti vam svetujem, da si
               preberete stenograme odbora za infrastrukturo iz prejšnjega mandata, da boste vedeli
               in se zavedali, kako je prišel problem vračanja v državni zbor in da vas obvestim, da
               smo se nekateri - tu so žive priče - ukvarjali s problematiko vračanja telefonije
               leta 1993 ob sprejetju zakona o gospodarskih javnih službah, ki je glavni razlog za
               to, tu so tudi žive priče pri takratnem zadnjem direktorju enotnega podjetja PTT,
               gospodu Grilu.</p>
               <p>Da ne bi preveč politizirali, zlasti si zaslug prištevali, ker to reševanju
               problematike škodi, drugo pa bom v diskusiji povedal. Hvala.</p>
            </sp>
            <sp xml:id="SDZ3-Izredna-19-2002-05-15.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Kelemina, potem gospod Sok. Izvolite.</p>
            </sp>
            <sp xml:id="SDZ3-Izredna-19-2002-05-15.sp24">

               <speaker>BRANKO KELEMINA:</speaker>

               <p>Čisto na kratko. Spoštovani kolega, gospod Trofenik. Če ste imeli kakršnekoli zasluge
               v zvezi s tem, čestitam vam in vam jih ne odrekam. Trenutno pa mogoče si res, tudi
               sam se angažiram na tem projektu in si želim, da bi se zadeva korektno rešila. Mogoče
               v preteklosti nisem bil toliko angažiran. Danes pa sem.</p>
               <p>Če imate vi zasluge, vam se samo lahko zahvalim zanje. Ali pa ne jaz osebno, ampak
               mogoče volivci, ki vas bodo s tem nagradili. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej replika gospod Sok, potem gospod Trofenik. Gospod Sok, izvolite.
               Se opravičujem, gospod Sok,</p>
            </sp>
            <sp xml:id="SDZ3-Izredna-19-2002-05-15.sp26">

               <speaker>ALOJZ SOK:</speaker>

               <p>Niti ni replika. Samo bi gospoda Trofenika ...</p>
            </sp>
            <sp xml:id="SDZ3-Izredna-19-2002-05-15.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Če ni replika, ima pred vami prednost ...</p>
            </sp>
            <sp xml:id="SDZ3-Izredna-19-2002-05-15.sp28">

               <speaker>ALOJZ SOK:</speaker>

               <p>...potem pa bo kot replika. Glede na to, kako se je ta zgodba začela, bi gospoda
               Trofenika samo dopolnil, da je marca leta 1993 takratni prometni minister Igor Umek v
               Ormožu na okrogli mizi pojasnil, da se bodo ta sredstva vrnila takrat, ko se bo
               Telekom lastninil. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Trofenik. Izvolite.</p>
            </sp>
            <sp xml:id="SDZ3-Izredna-19-2002-05-15.sp30">

               <speaker>VILI TROFENIK:</speaker>

               <p>Zdaj pa, ne da bi hotel, obema repliko. Ne zavajati javnosti. Nad direktorjem
               podjetja, gospodom Grilom, se je zaradi njegovega principialnega stališča, da se izda
               investitorjem dobropis, s katerim bi prišli ob lastninjenju Telekoma po delnico,
               zgodilo to, da je bil razrešen, pa ne da ogovarjam takratnega ministra Umeka, pod
               oblastjo ministra, ki ste ga našteli. Gospod Kelemina oziroma kolegi, ne gre za
               nobene usluge, daleč od tega, mene to ne zanima. Nisem prispeval, sem organiziral v
               sredini, ki se je leta 1980 cela digitalizirala, za razliko od Slovenije. Sploh ne
               gre za zasluge. Problem je, da jih hoče imeti preveč pri tem zasluge. In to škodi in
               preveč politizira. Zato sta dva bregova v tem državnem zboru in sta bila tudi v
               prejšnjem obdobju, kar ne vodi h kvalitetnemu reševanju. Samo za to gre, sploh ne gre
               za zasluge.</p>
            </sp>
            <sp xml:id="SDZ3-Izredna-19-2002-05-15.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Kelemina, izvolite.</p>
            </sp>
            <sp xml:id="SDZ3-Izredna-19-2002-05-15.sp32">

               <speaker>BRANKO KELEMINA:</speaker>

               <p>Čisto na kratko. Hvala lepa.</p>
               <p>Samo to bi rad pojasnil. Jaz sem, če ste poslušali, prej lepo povedal, da je v mojem
               osebnem interesu kot poslanca, ki sem odgovoren za to, da se sprejme neka korektna
               odločitev, za to, da se sprejme nek realen kompromis, ki bo sprejemljiv za vse. O tem
               sem govoril. Nisem govoril - jaz lahko zdajle zahtevam, populistično ali kakorkoli
               že, da se vrne trikratna vrednost tistega, kar so vložili. Mislim, lahko pretiravam,
               če hočete, ampak izrecno sem poudaril, da tega ne želim, da hočem biti korekten, da
               se hočem odgovorno obnašati in da sprašujem vlado, ali so razmišljali o tem, da bi
               mogoče za odvrnitev vseh negativnih posledic, ki lahko iz tega nastanejo, razmislili
               o tem, če bi bilo možno sprejeti nek malo boljši kompromis, kot ga je sama
               predlagala. Samo to sem vprašal in popolnoma nič drugega. Kako bom pa potem odločal,
               kakšen bo predlog, o tem pa ne bom zdajle razpravljal. Samo toliko za pojasnilo, da
               ne bi kdo mislil, da pretiravam ali da zganjam ideologijo ali karkoli. Ne, nočem
               tega. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Z replikami smo končali. Naslednji ima razpravo gospod Jerovšek.
               Izvolite.</p>
            </sp>
            <sp xml:id="SDZ3-Izredna-19-2002-05-15.sp34">

               <speaker>JOŽEF JEROVŠEK:</speaker>

               <p>Hvala lepa. Sprejemanje tega zakona skozi večletna prizadevanja, pa tudi na današnjem
               zasedanju, kaže, kako težavno delo je uveljavljati legalna in legitimna upravičenja
               naših državljanov, ki ne prihajajo z vrha družbene lestvice, ki ne pripadajo smetani
               te družbe. Zanje pravzaprav ni razumevanja. Človek bi pričakoval, da bi na podlagi
               tega, dasmo lani januarja sprejeli zakon, ki v 158. členu določa, da bo v šestih
               mesecih sprejet zakon, ki bo to zadevo uredil, za kar se je zavezal tudi gospod
               minister oziroma vlada, da bo tu prisotno prizadevanje, da skozi zakon dano obljubo
               sprejmemo čim prejin da skušamo ta legitimna, legalna upravičenja na nek način
               povrniti. Danes pa smo tu slišali odločno besedo poslanca vladajoče koalicije, iz
               največje stranke, "zakona, ki ga prinaša v parlament moj minister, iz moje stranke,
               ne bom podprl". Pa kljub temu, da se je prek ministra za to že zavezal nekoč.
               Gospodje, če ste sprejeli odločitev, da pod nobenimi pogoji ljudem iz dna družbene
               lestvice ne boste ničesar priznali in jim ničesar vrnili, potem jasno in glasno
               povejte v imenu poslanskih skupin. Tu so očitno v lanskem letu bile izrečene besede
               zavajanja. Bila je dvignjena roka za zavajajoče zakonske predloge, za katere se
               vladna večina ne čuti zavezane. Če bi bila politična volja v tej državi, bi ta delež
               ljudem z dna družbene lestvice v glavnem vrnili. Ti ljudje ne zahtevajo obresti, ne
               zahtevajo revalorizacije, ne zahtevajo pričakovanih dohodkov, kar vse pa pričakujejo
               in uveljavljajo tisti, ki so na vrhu družbene lestvice, ki so v pravih strankah in
               tako naprej. Pomislite, s kakšnimi razlogi bi nastopalverjetno minister, če bi prišel
               iz iste stranke, če bi teh 12.000 mark, kot je bilo takrat rečeno, pa nekaj takih
               upravičencev vložila neka uprava neke zavarovalnice takrat in bi njihov pravni
               interes skozi dolga leta ščitil kakšen državni sekretar ali padržavna sekretarka na
               ministrstvu za finance. In bi tista pisala zakon. Potem bi bili tisti upravičenci
               gotovo danes zahtevali 70% Telekoma. Tu bi šklepetali in trepetali, kako se izmuzniti
               oziroma kako na političen, eleganten način uveljaviti njihova upravičenja.</p>
               <p>Kolegi poslanci! Mislim, da tak zakon ni stvar, iz katere bi se lahko norčevali, kot
               slišim tu sarkastične pripombe iz poslanskih klopi. Pričakuje jasno besedo: Ali gremo
               s tem zakonom naprej? Na terenu, vam povem, da se ljudje tega zavedajo, da so
               vlagali, da so dali denar, težko zaslužen denar, da jim ne moremo ustreči, se
               udeležiti javnih tribun, ki jih ljudje prirejajo po terenu. In drvijo na te javne
               tribune. Povem vam, da politično smo pa pravzaprav lahko zadovoljni nad vašim
               obnašanjem. Enkrat se bodo v takšni ali drugačni obliki te stvari na neki način
               povrnile. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Trofenik. Izvolite.</p>
            </sp>
            <sp xml:id="SDZ3-Izredna-19-2002-05-15.sp36">

               <speaker>VILI TROFENIK:</speaker>

               <p>Hvala za besedo. Dovolite, da najprej izrazim nezadovoljstvo po eni strani nad delom
               kvalitete zakona, kot nad diskusijo. Namesto da bi resno pristopili k reševanju
               problema in to na čimbolj strokoven način, je zdaj zadeva precej spolitizirana. To,
               kar je predgovornik rekel, je na žalost res, da ta problematika služi kot motiv za
               organizacijo političnih in drugih tribun, za nabiranje političnih takih in drugačnih
               točk, ne pa za reševanje problemov.</p>
               <p>Najprej moram povedati, ker sem prebral včerajšnji stenogram, da sem zelo razočaran v
               tistem delu uvodne besede predstavnika vlade, ki govori o klavzuli, pogodbah,
               dobičkonosnosti ali nedobičkonosnosti PTT podjetja. In mi je res žal, da je kolega
               Gerenčer, kot eden izmed direktorjev PTT podjetij, ki je bilo med prvimi tremi takrat
               v Sloveniji po obsegu vložka, bi lahko pojasnil, da je telefonija bila vedno
               dobičkonosna, da pa je bil poštni del vedno deficitaren in da je prihajalo vseskozi,
               ker je bilo združeno podjetje, do prelivanja dobička za pokrivanje stroškov poštnega
               prometa. To dokazuje tudi pozneje izplačilo novega Telekoma Pošti v nekaj milijardah,
               ki je preseglo, če imam prave informacije, triletni dobiček Telekoma. Zato je seveda
               nedostojno s takimi argumenti zagovarjati tako ali drugačno stališče.</p>
               <p>Zdi se mi tudi nedostojno ali nesprejemljivo na nek način govoriti o padanju
               vrednosti Telekoma trenutno na trgu, ker ne govorimo o prodaji ali vrednotenju
               slovenskega Telekoma, ampak je predmet zakona problematika vračanja v infrastrukturo.
               Seveda se je treba vrniti v leto 1993, na že prej citirani zakon o gospodarskih
               javnih službah, ki bi moral biti podlaga za diskusijo, zlasti njegov 76. člen, ki po
               mojem nikoli ni bil v celoti realiziran.</p>
               <p>Drugo je diskusija, ko nekateri na žalost mečete vse v isti koš, ceste, vodovode in
               šole. To je taka in drugačna infrastruktura v skladu z zakonom. Telefonsko omrežje je
               tudi, s tem da je bila vodovodna, cestna in druga infrastruktura podržavljena ali
               poobčinarjena, telefonska pa je bila kot državna prenesena v Telekom. In tu je
               bistvena vsebinska razlika oziroma bistveni vsebinski razlog. Dejstvo je, da je to
               del infrastrukture in mene osebne ne zadovoljuje tisti kriterij 20, 25, 40%, ki na
               neki kvazi amortiziranosti ali neamortiziranosti osnovnih sredstev sloni. Če vemo, da
               je za centralo amortizacijska doba pet let, kable 15 let, potem vas pa vprašam, kaj
               je to zamešana stopnja amortizacije, na čem sloni. Mislim, da je to za nekoga še
               sprejemljiv delež, ki bi ga bi bil pripravljen vračati, ni pa ta kriterij korekten.
               Če bi korektno izhajali iz podzakonskega akta, ki pove, kaj je komunalna oprema in
               kaj je lahko strošek komunalne opreme. To ta država ima, ta vlada ta dokument ima.
               Podpisal ga je, malo ironično, isti minister, ki zdaj za to odgovarja. Potem bi lahko
               te kriterije bistveno drugače in kvalitetnejše razdelali in opredelili in ne bi bilo
               tako spolitizirane diskusije. Zdaj je pa navadna licitacija, ki jo je povzročila
               vlada: 20 ali 40. Združenje 80 ali 100. In to ne vodi k nobenemu kvalitetnemu
               reševanju, ker se lahko zgodi vsak procent med 0 in 100 v tem državnem zboru
               odgovorno ali neodgovorno. Kaj bi bilo smiselno, bom obrazlagal, ker zmanjkuje časa,
               takrat, kot bom obrazlagal lasten amandma, za katerega sem poskušal priti do nekih še
               strokovno sprejemljivih kriterijev. In da mi ne bi kdo očital, zavzemam se za
               vračilo, ker se je prišlo do telefonske usluge pod različnimi pogoji, ne pa zato, da
               bi šli z neko uravnilovko, kar pa ta zakon kot predlog prinaša. Ne glede, ali je kdo
               vlagal v primarne objekte, centrale, medkrajevne vode ali je vlagal izključno v
               krajevno omrežje, ki ima pa izključno status komunalne opreme zemljišča, ker je bilo
               tudi tako upoštevano. Tudi razgradnja SIS-ovskega prispevka, priključnine, ni
               razdelana v zakonu korektno, ker to sta bila dva različna prispevka, za dve različni
               zadevi. SIS-ovski prispevekje bil za tako imenovano razširjeno reproduckijo,
               priključnina pa strošek priključka za metražo na že zgrajenem območju. Bom izkoristil
               replike in amandma za nadaljevanje. Hvala.</p>
            </sp>
            <sp xml:id="SDZ3-Izredna-19-2002-05-15.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Grošelj, izvolite.</p>
            </sp>
            <sp xml:id="SDZ3-Izredna-19-2002-05-15.sp38">

               <speaker>LEOPOLD GROŠELJ:</speaker>

               <p>Gospa podpredsednica, hvala lepa za besedo. Spoštovani kolegi in kolegice.</p>
               <p>Najprej se moram opravičiti za svojo razpravo, ker bi tudi želel, če boste ugovarjali
               nekaterim mojim navedbam, vam že zdaj zatrjujem, da vas ne bom poskušal ponovno
               prepričati. Ker nisem član odbora za gospodarstvo, namreč navade imam približno take,
               da v tistem delovnem telesu, kjer delujem, poskušam v matičnem odboru izpostaviti
               svoja stališča. No tukaj, pa glede na razpravo, ki se je danes že pojavljala, mislim,
               da moram na neka vprašanja tudi odgovoriti.</p>
               <p>Uvodoma moram povedati, da v celoti sprejemam stališča, ki jih je izpostavil gospod
               Lavrinc. Vidi se, da je tudi bil župan občine Kamnik in da se seveda tudi zelo dobro
               spominja, kako smo imeli različne pristope k zagotovitvi tega ustreznega standarda
               tudi na področju telekomunikacij. Čeprav je tudi res po besedah, ki so bile od
               gospoda Jerovška izrečene, tudi jaz potem sem iz tistega dna družbene lestvice v
               občini Hrastnik, ker nisem Hrastničan, vendar živel sem že 16 let, ampak po 16 letih
               so me, pa tudi nisem bil zaposlen v občini Hrastnik, so me izvolili za predsednika
               izvršnega sveta. No in z dna te družbene lestvice, ko smo v tistem času imeli 13
               telefonov na 100 prebivalcev, smo seveda po tem času, kjer sem zdaj tudi že tretji
               mandat tudi župan, prišli na 55 telefonov na 100 prebivalcev.</p>
               <p>To sem omenil zaradi tega, ker so bili različni pristopi. Tako kot se je tukaj in
               tudi na seji odbora postavilo vprašanje, kakšne kriterije in tudi poštenost ne
               nazadnje določiti, da bo prišlo do neke poštenosti vračila, da ne bomo istočasno
               odpirali nove nedorečenosti in seveda tudi nove komplikacije in pa seveda
               probleme.</p>
               <p>Pozabljamo vsi, da smo v občinah imeli samoupravne komunalne interesne skupnosti, da
               so se tukaj zbirala sredstva tudi iz posebne prispevne stopnje. Zato sem tudi trdno
               prepričan, da za noben projekt, ki se je delal na, v posamezni občini in pa tudi v
               krajevni skupnosti, da se je en del sredstev zagotavljal tudi iz tega vira.</p>
               <p>Tudi del virov ste dobili iz različnih pristopov. Tudi mi smo takrat preko
               sekretariata, ki se je imenoval za obrambo, prišli do potrebnih finančnih sredstev,
               in pa bili so še tudi različni drugi viri, ki niso nikjer zdaj evidentirani. V sami
               razpravi pa se zdaj postavlja vprašanje, tudi če ni evidenc, če ni pogodb in tako
               naprej, so tisti upravičeni ali ne. Mislim, da to ne more biti, ker ne nazadnje,
               dvakrat ali trikrat bomo potem vplačevali za iste zadeve, se pravi za iste namene,
               istočasno pa tudi pozabljamo, da bomo potem lahko pristopili tudi na druga področja.
               Potem bomo začeli postavljati vprašanja, čeprav pravite, da ne, tudi za vaške
               vodovode. Prispevali smo sredstva tudi ne nazadnje za različne planinske domove. Ali
               bomo pa na koncu tisti v lokalni skupnosti,ki je zakon o stanovanjskih razmerjih, ki
               je 31. oktobra bil sprejet, po katerem je vsak imel pravico do 23. oktobra 1993
               stanovanje tudi odkupiti za tisto ceno, ki je bila določena in so jo morali dati,
               bomo seveda tudi mi zdaj neko združenje ustanovili in postavili ta zahtevek pred
               državo, da je treba to in to povrniti. V tistem času in v tistih momentih je bil tak
               sistem. Tak sistem je težil k temu, da smo poskušali zadostiti potrebam in željam
               naših krajanov ali občanov. In zdaj po toliko letih postavljati neke zahteve, za
               katere dokumentacija ne obstaja - bom zelo pazil, da bom uporabil pravilno besedo -
               bi rekel, je nepošteno. In ne delajte iz teh problemov tega, da te probleme
               pretvarjamo v politične poglede, v politično konfrontacijo, kar nekateri poskušajo.
               Mogoče se to dogaja tudi zato, ker smo pred lokalnimi volitvami. Tudi v naši občini
               bodo lokalne volitve, verjetno bom tudi sam kandidiral, pa bom približno našim
               volivcem takole povedal, kot sem danes tudi v državnem zboru: ne morem, ne dopušča mi
               vest, ne dopušča mi poznavanje reševanja teh problemov v preteklosti, v nobenem
               primeru ne morem in mi tudi duša in srce ne dopuščata, da bi lahko glasoval za takšen
               način vračanja, ne glede na to, da gre iz lastninjenja telekomunikacij, seveda gre iz
               družbenih oziroma gre iz državnih sredstev in sredstev proračuna. Hvala.</p>
            </sp>
            <sp xml:id="SDZ3-Izredna-19-2002-05-15.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sok. Izvolite.</p>
            </sp>
            <sp xml:id="SDZ3-Izredna-19-2002-05-15.sp40">

               <speaker>ALOJZ SOK:</speaker>

               <p>Torej, gospod Grošelj, če se bodo planinski domovi lastninili, pa če se bodo vodovodi
               lastninili - bilo je prej povedano, preneseni so, "poobčinarjeni", preneseni pač na
               drugo situacijo - če pa se bodo privatno lastninili, tako kot se to dogaja z našim
               skupnim premoženjem, od zavarovalnic, ne vem, do Telekoma sedaj, ja, potem je pa
               prav, da sepremoženje razdeli oziroma lastnini tako, kot je nastajalo. In če vi ne
               razumete, da je to pošteno in pravično, potem tega ne razumete. In pravite, "takrat
               je bil takšen sistem". Seveda, leta 1945 je bil sistem, ki je ljudem jemal
               premoženje, danes pa ga po denacionalizacijskem postopku moramo vrniti. Ne moremo
               reči ljudem, takrat je bil tak sistem, ki je to naredil, in je tako prav. Če vas bodo
               ljudje zato volili, hvala bogu, naj vas volijo. Torej, če bodo, ne vem pa, če bodo.
               Gre za zneske, ki so napisani na pogodbah, ki so jih ljudje takrat največkrat
               sklepali s krajevnimi skupnostmi. Nihče ne pravi, da gre za neke prispevke, ki jih je
               prispevala država in tako naprej. Saj itak je Telekom 67% v lasti države. Torej gre
               za tiste zneske, ki jih imajo ljudjezapisane na svojih dokumentih. In je tudi vseeno,
               ali so prispevali za centralo ali za vod. Ljudem tam v Halozah je to čisto vseeno. On
               edino ve, da je dal 11.700 mark. Kako so v PTT-ju oziroma takratni pošti to delili -
               na centralo nekaj, nekaj na tisto.. To pa je v bistvu za te ljudi vseeno, ali pa si
               jaz pač napačno predstavljam te zadeve. Za njega je pač pomembno to, da je toliko dal
               in se zdaj to premoženje, ki ga je on soustvarjal, da se sedaj to premoženje
               razgrajuje, pošteno ga razgraditi oziroma ga privatizirati na takšen način, kot je
               nastajalo. Vse drugo je seveda po našem prepričanju nepošteno.</p>
            </sp>
            <sp xml:id="SDZ3-Izredna-19-2002-05-15.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki, preden dam besedo gospodu ministru. Najprej beseda gospod
               Pukšič in potem gospod Lavrinc. Gospod Pukšič, izvolite.</p>
            </sp>
            <sp xml:id="SDZ3-Izredna-19-2002-05-15.sp42">

               <speaker>FRANC PUKŠIČ:</speaker>

               <p>Hvala lepa. Jaz obljubim, da ne bom prekoračil, če seveda ne bom vmes prekinjen, tako
               kot sem bil prej in sem izkoristil samo tistih svojih 5 minut, prekinjen s strani
               kolegov v državnem zboru. Samo toliko v pojasnitev.</p>
               <p>Gospod Grošelj! Ja, izvršni sveti so delovali po neki drugi logiki. Logika družbene
               pravičnosti, logika 2. člena ustave Republike Slovenije, ta je pa nastala po izvršnih
               svetih, ko govori o pravni državi. Mogoče še kakšna logika moralnega dolga slovenske
               države do vseh ljudi. To je tisto minimalno, kar pravzaprav prinaša ta zakon z
               amandmaji. Brez amandmajev ne prinaša nobenega od teh naštetih argumentov. 67%-ni
               delež, kolikor je lastnik država. Gospod Grošelj, tu ne gre za nepošteno dajanje
               nekomu, ampak gre za lociranje enega deleža lastnine, katerega je lastnik država. Ti
               državljani Republike Slovenije so pa državljani te države. To pomeni samo en majhen
               del bo v tem primeru dobil svojega titularja, bo dobil ime in priimek. Seveda bi
               lahko bilo in bolj pametno bi bilo, da bi bilo to lastninjenje v obliki delnic, ampak
               tu ima vlada in pa seveda minister sedaj druge probleme. Bojijo se, da ne bi na ta
               način mogoče dobili ti, ki so vlagali, preveč. Popolnoma drugačna slika bi bila, če
               za tem ne bistalo 160.000 slovenskih gospodinjstev in toliko posameznikov, ker
               gospodinjstvo kot takšno je vlagalo v to, torej celotna družina, ki je seveda lahko
               priskrbela in delala za denar. Popolnoma drugačna razprava bi bila tudi iz vaših ust
               slišana, če bi za tem stalo samo 16 ljudi, ki bi pa potem ne govorili o vračanju
               tistega, kar so vložili, ampak bi govorili tudi o obrestih, o pričakovanem dobičku in
               tako dalje. Da to ni bilo rešeno že v prejšnjem mandatu, je seveda odgovornost za to
               in da je zakon padel naustavnem sodišču, vladajoče koalicije. Takrat je bilo razmerje
               v koaliciji nekoliko drugačno - bom rekel - žal, za enega je vedno zmanjkalo, tistih,
               ki so bili naklonjeni tej rešitvi. Danes je to razmerje bistveno slabše, ki tej
               rešitvi ni naklonjeno. Seveda, s takšnimi razpravi, žal, vsi skupaj zadevo
               politiziramo, kar ni dobro. Pošteno bi bilo tistim ljudem, ki so dajali, to tudi - ne
               vrniti, postanejo lastniki del tega in to je vse. To je enostavna zgodba, "kot
               pasulj" in nič se ne daje iz proračuna. Nikjer se nič ne jemlje, ampak titular
               lastnine se določi. Vendar v tem primeru pridejo na vrsto res tisti z dna drubžene
               lestvice. V glavnem, tam ni bila infrastruktura zgrajena, tam se gradi na račun neto
               osebnih dohodkov teh državljanov. Pločniki v urbanih naseljih, ulice in ceste - pa
               seveda drugače. Tudi obvoznice in tako dalje - še danes niso računi poplačani. Hvala
               lepa.</p>
            </sp>
            <sp xml:id="SDZ3-Izredna-19-2002-05-15.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Lavrinc. Izvolite.</p>
            </sp>
            <sp xml:id="SDZ3-Izredna-19-2002-05-15.sp44">

               <speaker>MAKSIMILJAN LAVRINC:</speaker>

               <p>Bom zelo kratek. Sprašujem vas, gospod Sok in seveda ostale, naslednje. Kako mi boste
               zagotovili vrnitev mojih vložkov, ki smo mi jih pobrali, ker smo takrat združevali
               denar, recimo za stanovanja in tako naprej, denimo za ta segment, ker sem vlagal v
               izgradnjo stanovanj. Stanovanja so, kot vemo, prodana, so olastninjena. Zanima me,
               kako mi boste to vrnili. To je prvo vprašanje.</p>
               <p>Drugo, kako mi boste vrnili tisti del mojih sredstev, ki so v Luki Koper, pa v
               letališču - to kar se je lastninilo. Me zanima. Torej, še nekaj bom povedal, da tudi
               na ta zakon, ki ste ga večkrat omenjali, to je zakon o denacionalizaciji, jaz nisem
               ponosen. Še posebej zato ne, ker ne omogoča pravičnega vračanja, ampak je povzročil
               nove krivice, nove krivice bom rekel celo tako, da upravičenci, ki dobivajo nazaj,
               dobivajo različno uspešno. Na to pa res ne more biti noben parlament ponosen.
               Hvala.</p>
            </sp>
            <sp xml:id="SDZ3-Izredna-19-2002-05-15.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Kelemina.</p>
            </sp>
            <sp xml:id="SDZ3-Izredna-19-2002-05-15.sp46">

               <speaker>BRANKO KELEMINA:</speaker>

               <p>Hvala lepa. Če dovolite, bi vam odgovoril na to, čeprav me niste posebej omenili.
               Mislim, da bi bilo zelo razumljivo v tem trenutku, da bi svoje kolege vprašali, ki so
               to lastninili. Iz naše stranke pa iz N.Si-ja nihče tega ni lastninil in vam ne moremo
               ničesar vrniti. To je dejstvo. Je pa res, da za nekatere stvari, ki so setakrat
               lastninile, pač ni bilo interesa oziroma se nihče ni oglasil, da bi mu to vrnili. Če
               bi vi naredili neko kampanjo takrat in tako naprej oziroma bi vam nekdo obljubil, da
               vam bo to vrnil, bi pač neke interese izkazali in bi mogoče to bilo upoštevano Žal,
               pač ni tako. Vseh primerov ne moremo metati v isti koš in mislim, da razumete te
               stvari. Trenutno se pač pojavlja taka situacija in mislim, da tisti, ki jo
               zagovarjamo, da jo je treba zdaj na podlagi vseh dosedanjih aktivnosti, ki so se
               zgodile, primerno rešiti, in jo bomo poskušali rešiti. Zdaj, če boste sodelovali,
               boste, če ne, pa ne. To je moje mišljenje. Se opravičujem, no. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je javil še gospod Kebrič. Izvolite.</p>
            </sp>
            <sp xml:id="SDZ3-Izredna-19-2002-05-15.sp48">

               <speaker>IVAN KEBRIČ:</speaker>

               <p>Hvala za besedo. Spoštovana podpredsednica, ministri s sodelavci ter kolegice in
               kolegi! Ne želim ničesar ponavljati, kar sem pozorno poslušal, vendar imam določeno
               osebno mnenje in to mnenje bom izrazil.</p>
               <p>Zavzemam se za to, da naj bi dobili in bi morali dobiti tisti, ki so več vlagali, da
               so dobili predčasno telefon, kot bi ga dobili po normalni poti. Druga stvar pa je, da
               imam verodostojne podatke, da tisti, ki so sklepali pogodbe s krajevno skupnostjo,
               tisti zneski niso vedno bili zneski, ki jih jezahteval Telekom za to, da bi nekdo
               dobil priključek, pač pa so določene krajevne skupnosti v interesu svojih občanov še
               marsikaj primaknile in iz tistega, kar je bilo več, kot pa so odvajali po pogodbi
               Telekomu, še kaj koristnega storile za svoje občane.</p>
               <p>Osebno menim, da je zelo težko postaviti neke pravične zneske, koliko naj bo komu
               vrnjeno. Zato bomo prav gotovo morali poslanke in poslanci razmisliti, kje je tista
               pravšnja meja, da bi bili zadovoljni vsaj v tisti meri, kot jim pripada. Hvala lepa.
            </p>
            </sp>
            <sp xml:id="SDZ3-Izredna-19-2002-05-15.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sušnik, potem ima besedo gospod minister.</p>
            </sp>
            <sp xml:id="SDZ3-Izredna-19-2002-05-15.sp50">

               <speaker>FRANC SUŠNIK:</speaker>

               <p>Hvala lepa. Z vsem spoštovanjem do gospoda Kebriča, poglejte, to kar ste zdajle
               izrekli, so hude in težke obtožbe, ki se nanašajo na vse predstavnike lokalnih
               skupnosti, krajevnih skupnosti, režijskih odborov, ki so v obdobju 70., 80. in 90.
               let vodili gradnjo telefonov. Zato vas pozivam na tem mestu, ker ste rekli, da imate
               podatke, da točno, jasno in glasno poveste, če veste za primer da so se zbrana
               sredstva za namen izgradnje oziroma pridobitve telefonskega priključka porabila za
               kakršnekoli druge namene. Ker v nasprotnem vaše izjave mečejo slabo luč in
               postavljajo v čuden položaj vse tiste, ki so se trudili in delali ter pridobivali
               denar za to, da so ljudje prišli do telefonskih priključkov.</p>
               <p>Gre preprosto za to, še enkrat poudarjam, da ste spravili, vrgli vse v en koš in s
               tem naredili krivico, postavili v čuden položaj, v čudno luč tiste - dopuščam
               možnost, da se je tudi dogajalo to, kar ste povedali. V primeru izvajanja tega
               zakona, pa ko se bo ta zakon izvajal, se bodo takšne stvari razčistile in bodo
               ljudje, ki so eventualno bili vpleteni v take postopke, odgovorni, verjetno morali
               tudi odgovarjati. S tem se strinjam.</p>
               <p>Nikakor pa ni dopustno na splošno okarakterizirati vse, da so delovali v smislu
               vašega izvajanja. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še dve repliki. Najprej gospod Trofenik, potem gospod Kebrič. Gospod
               Trofenik, izvolite.</p>
            </sp>
            <sp xml:id="SDZ3-Izredna-19-2002-05-15.sp52">

               <speaker>VILI TROFENIK:</speaker>

               <p>Hvala za besedo. Se opravičujem kolegu Kebriču, ker bom uporabil kot repliko na
               njegovo izvajanje. Na neko zadevo, ki se je udomačila, ustalila v diskusijah, pa ni
               resnična in ni verodostojna. Razlog, da nekateri govorite, da so bili ljudje
               pripravljeni plačati za to, da bodo prej dobili telefon, enostavno ni res. Ali je pa
               lahko zelo, zelo v malem delu res.</p>
               <p>Tisti, ki smo malo starejši, bi morali vedeti, kakšen je bil takrat sistem. Sisteme,
               se je izgrajevalo iz SIS-ovskega prispevka, ki so ga plačevali v višini 15 procentov
               na ceno impulza vsi, ki so imeli telefonijo. Tu so se gradile centrale, končne,
               vozliščne in medkrajevni vodi in drugi sestavni deli, ker tudi radijske veze in
               podobne stvari so bile. Seveda na podlagi SIS-ovskega programa srednjeročnega in
               letnega. In seveda v ta program niso prišli vsi kraji in niso mogli biti deležni
               enakih pogojev, da bi prišli do telefona.</p>
               <p>Zato lepo prosim, ne uporabljajte tega kot argument, da je neka nepotešena želja, res
               da se je pojavila v enem obdobju tekmovalnost med kraji in potreba, ampak to je bila
               potreba. Bistvo problema je, da državljani ali interesenti niso bili v stanju pod
               enakimi pogoji dobiti te dobrine. In iz tega je pač prišlo do ogromnih posledic.</p>
               <p>Drugi del. Zopet se opravičujem, ker izkoriščam priliko, drugače do besede ne morem,
               kolega Kebrič. Govorite o pravičnem ali primernem znesku. Državni zbor ne more
               sprejeti zneska. Lahko sprejme boljše ali slabše kriterije, ki bodo pripeljali do
               nekega zneska, ampak na neki strokovni podlagi, kar pa ne more biti ideja ali ta
               filozofija, ki je tu notri, oprostite predlagatelji, o amortiziranosti ali
               neamortiziranosti, ker je krivična in strokovno nespremenljiva, mora biti nekaj
               drugega, kar velja v tej državi za podobne situacije. Za področje infrastrukture.
               Hvala.</p>
            </sp>
            <sp xml:id="SDZ3-Izredna-19-2002-05-15.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In replika še, gospod Kebrič. Izvolite.</p>
            </sp>
            <sp xml:id="SDZ3-Izredna-19-2002-05-15.sp54">

               <speaker>IVAN KEBRIČ:</speaker>

               <p>Hvala za besedo. Zadnje besede kolega Trofenika so zelo umestne in razumljive. In
               potrjujejo samo tisto, kar sem jaz predlagal, kako težko je doseči ali povedati,
               katera je tista pravšnja mera. Strinjam se z njim, da je to lahko samo osnova, neko
               merilo, ki bo veljalo za vse.</p>
               <p>Vam pa repliciram na to. Menim, da ste me namerno napak razumeli, saj ste na koncu
               potrdili tisto pravšnjo, kar sem jaz rekel, da vem za nekatere primere in niti malo
               ne mečem vseh krajevnih skupnosti oziroma tistih, ki so sklepali s krajevnimi
               skupnostmi, v isti koš. Če boste želeli, vam bom to pismeno dostavil.</p>
               <p>Dejstvo je in imam dokaze, ker so mi povedali verodostojni ljudje, da je to bil
               primer. Koliko jih je bilo - ne vem, ampak nekaj jih je bilo in iz tega sem izvajal
               svojo razpravo. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, beseda je vaša.</p>
            </sp>
            <sp xml:id="SDZ3-Izredna-19-2002-05-15.sp56">

               <speaker>DR. PAVEL GANTAR:</speaker>

               <p>Hvala lepa, gospa podpredsednica. Spoštovane poslanke in poslanci! Odgovoriti moram
               na nekaj vprašanj, podati nekaj komentarjev k navedbam, večina seveda netočnih,
               točnih ne bom komentiral in k interpretaciji zakona. Pri tem se bom poskušal po
               najboljši volji kar se da izogibati vrednostnim sodbam, ki jih je bilo v diskusijah
               veliko, in upajoč seveda tudi, da ne bom povzročil veliko število replik, ali pa
               tudi. Pa vendar je treba nekaj stvari povedati. Seveda se bom moral najprej navezati
               na včerajšnjo diskusijo in seveda komentirati tudi nekaj današnje.</p>
               <p>Gospod Sok je začel z mislijo, ki je tudi našla odmev v medijih, zato jo je treba
               komentirati, predstavlja pa izhodišče vsega našega razhajanja in nerazumevanja. Od tu
               naprej, bi rekel, se ločujemo; od izhodišča naprej, tako da to morajo tudi vsi
               vedeti, vsi ostali poslanci in poslanke in konec koncev tudi slovenska javnost.
               Gospod Sok seveda pravi, da gre pri tem zakonu za veliko prevaro, da tisti, ki so
               prispevali, ne bodo v procesu privatizacije dobili tako rekoč nič, lastnina bo prišla
               v roke drugih in tako naprej. In to je razlog, pravzaprav pravi razlog, če vas
               razumem, da je treba vrniti tistim, ki so v to vlagali, kot pravite.</p>
               <p>Zdaj pa takole, to je po mojem mnenju res veliko nerazumevanje ali še kaj več. Z
               vidika državnega premoženja bo privatizacija Telekoma nič več in nič manj kot
               zamenjava ene oblike državnega, javnega, našega, vašega, od vseh državljanov in
               državljank Slovenije premoženja, ki je v delnicah Telekoma, v neko drugo obliko ravno
               tako javnega, državnega premoženja, recimo, v finančna sredstva, ki bodo šla v
               proračun. In sicer, prav poseben del proračuna; v tisti del proračuna, s katerim se
               bo zmanjševal ta javni dolg. In kjer se bo zmanjšal javni dolg, bo zato tudi
               obremenitev proračuna manjša in bo zato korist za vse državljane, tudi vas, nas in
               vse državljane večja. Mi ne bomo nič dali zastonj, nihče ne bo nič dobil zastonj. Mi
               bomo Telekom seveda prodajali po pravi ceni, zato ga tu zdaj tudi ne prodajamo, ker
               ni prave cene - del Telekoma. Del Telekoma bo vedno ostal - vsaj po mojem mnenju mora
               ostati v javni lasti, najmanj 25% plus 1, vsaj še nekaj časa, torej kar dobršen del
               časa, po mojem mnenju. Torej, mi ne bomo ničesar zastonj razdelili. Paradoksalno,
               gospe in gospodje, bomo "zastonj", v narekovajih, kot ste ta izraz uporabili vi, bomo
               zastonj nekaj dali prav s tem zakonom, prav s tem zakonom za vračanje vlaganj. Sicer
               pa ne bomo nikomur ničesar zastonj dali. Nasprotno, Telekom bomo poskušali drago, kar
               se da drago prodati, del Telekoma. Tako da tu ta logika, iz katere izhajate - popolna
               in temeljna razlika med nami v tem, da tisti, ki so vlagali, ne bodo tega, teh
               vložkov prenesli brezplačno na neke lastnike. Nasprotno! To postane javna last,
               bodisi na takšen ali drugačen način, in je to izhodiščeseveda napačno.</p>
               <p>Naprej. Tu se ne morem popolnoma strinjati z vami, pa tudi ne z gospodom Trofenikom,
               ki pravi: za lokalno infrastrukturo je pa čisto drugače, zato ker ni bila prenesena
               na komunalna podjetja. Resnici na ljubo, nikoli mogoče celo "de facto" ni bila
               izločena iz komunalnih podjetij; še zdaj nekatera komunalna podjetja vodijo to. In
               drugič, že danes vodijo, imate nekatere službe na področju komunalne, predvsem na
               področju ravnanja z odpadki, delno ali pa celo v celoti privatizirane, predvsem na
               Štajerskem, in večinoma so to zelo uspešna podjetja, zato je ravnanje z odpadki tam,
               bi rekel, na nekoliko višji stopnji. In kako se tam dogovarjate - del infrastrukture
               je občinske, na tej cevi ali pa na tem je zgrajena neka zadeva s privatnim denarjem
               in pa katera. Marsikateri župan se bo lahko soočil, če boste tako razmišljali, čez en
               mesec z legitimno zahtevo, da se mu povrnejo vlaganja v to infrastrukturo. Moram
               reči, da to, ta ideja, ni tako daleč stran, če boste decidirano razmišljali po tej
               liniji.</p>
               <p>In, seveda, bilo nam je očitano, da se sklicujemo, da v pogodbah ni določil o
               vračanju - to je rekel gospod Sok - zato da pač mi se nekako sprenevedamo, kot da ne
               bi vedeli, za kakšen sistem je šlo. Saj zato smo pa - jaz sem posebej poudarjal - smo
               kot prvo načelo te pravičnosti rekli, da moramo zajeti vse upravičence, ki so
               vlagali, ne samo tistih, ki so imeli neko določeno zadevo. Tu ni nobenih zadev,
               nobenih problemov, prav to smo mi hoteli takrat in dosegli, kar ste nam očitali.</p>
               <p>Glede uvrščanja Telekoma, delnic Telekoma na borzo - nadzorni svet o tem ni nikoli
               glasoval za, da ne bi bilo nesporazumov, nikoli ni glasoval za. Poudarjeno pa moram,
               to pa res, poudarjeno moram popraviti napačno interpretacijo poslanca Soka v zvezi s
               4. členom zakona; namreč, kako se izračunajo sredstva za vračanje. Gospod Sok je
               izjavil, da se, na primer, od 5.000 DEM <stage>(bom uporabil nekdanje nemške marke)</stage> izračuna
               na primer 20%, kar je, recimo, zneslo 1.000 mark, in od tega se plača priključnina,
               morebitna priključnina pa prispevek SIS-u. Seveda ne, zakon točno drugače pove, in
               pravi, da se najprej obračuna neplačana priključnina in morebitni neplačani prispevki
               in od teh se izračuna ta vsota. To je povsem različno, kar predstavljajte si! In,
               seveda, če je takšno nerazumevanje osnovnega člena, potem je seveda tudi kritika
               toliko močnejša. Ni tako. Ni tako.</p>
               <p>Seveda ne bom govoril o tem, da se ustavno sodišče nikoli ni opredelilo do višine in
               načina vračanja, je pa zahtevalo, da se v zakonu opredeljena dolžnost izvrši in uredi
               z zakonom - posebnim ali kakorkoli že.</p>
               <p>Okoli amortizacije omrežja, njegovega vzdrževanja, to je govoril tako Sok kot drugi,
               kot gospod Trofenik. Jaz bi rekel samo to. Ponovil bom argument, ki je bil tudi na
               odboru: v tistem času sem nekaj časa živel v Angliji - v osemdesetih letih. In moram
               reči, da sem tam vsak teden metal stran pošto Telekoma in drugih operaterjev, ki so
               mi ponujali to, ono, tretjo, četrto storitev, nadgradnjo tega, četrtega, ne vem,
               ponujali: bombone, čokoladne medvedke - če vzamem eno to zadevo. Zakaj pri nas tega
               ni bilo? Zakaj pri nas tega ni bilo. Zakaj ni bilo pri nas tega?</p>
               <p>Mi se celo formalnopravno nismo priznali profita. Saj smo priznali - samo, kaj je že?
               Ne vem kaj in ga tudi nismo imeli. Dejansko je velik del telefonije, razvoja, ki ni
               bil v tem. In niso financirali naročniki individualnih telefonov, pač pa podjetja;
               združevanje sredstev in tako naprej v tedanjih tako imenovanih samoupravnih
               organizacijah združenega dela. To vemo vsi.</p>
               <p>In dejansko, če gremo z današnjim jezikom, mi pravzaprav ne moremo uporabljati naše
               terminologije na tedanje stanje. Dejstvo je, da je bila naročnina in priključnina in
               impulz, nizek, daleč prenizek in da smo ga šele v zadnjem času poskušali spraviti na
               kolikor toliko stroškovno raven. Tega ni mogoče zanikati.</p>
               <p>Pojavljale so se trditve, da smo izigrali upravičence. Od prvega dne, ko sem prevzel
               in se začel ukvarjati s tem problemom, nisem nikoli trdil, da bomo vrnili vse ali da
               bomo vrnili kaj več, kot je zapisano v tem zakonu. Lahko nam očitate, da imamo
               drugačno stališče kot vi. Ne morete pa nam očitati, ne meni, ne mojim sodelavcem in
               tudi ne stranki, ki ji pripadam, da smo bili neiskreni. Nismo nikoli obljubljali tega
               vračanja. Nikoli ga nismo zagovarjali. Celo smo proučevali zakone, ki bi to delali na
               nediskriminatoren način - na nek tak čuden način. In javno smo to povedali: pred
               volitvami in po volitvah. To sem povedal na Trojanah, to sem povedal na srečanjih s
               predstavniki združenja, kjer smo prišli skupaj o vsem, razen o višini vračanja. In
               povedal sem tudi na javnih radijskih oddajah in drugod.</p>
               <p>Tako da tu izigravanje ne pride v poštev. Mi smo bili do tega, kaj si mislimo o
               vračanjih, koliko vračati, po našem mnenju smo bili skrajno iskreni in vedno zelo
               jasni.</p>
               <p>Zanikati moramo tudi, na žalost, govorice o visokih dobičkih skupine Telekom. Jaz bi
               bil zelo vesel, če bi znašale za lansko leto 10 milijard. To žal ne bo res.
               Pričakujemo okoli 5 milijard. Izjemne potrebe po investiranju so v tem sektorju. Kar
               je težko, kar je pač to razumeti. Samo v MTS bo po navedbah, ki so bile tudi v
               medijih, zahtevala ta red velikosti investicij 150 milijard tolarjev. In dobički, z
               dobičkom Telekoma je tako kot z drugimi dobički v svetu. Blesteča prihodnost je za
               vogalom. Zdaj je pa treba še veliko investirati.</p>
               <p>Jaz se z uvodnimi izvajanji, ki jih je včeraj imel gospod Kelemina, v glavnem
               strinjam, ko je govoril o lokalni skupnosti in teh zadevah. Jaz bi celo izostril to
               poanto, ki je bila včeraj izrečena. Ne samo v prejšnji, socialistični Jugoslaviji,
               tudi v kraljevski in cesarski avstroogrski državi je proučevalcev slovenskega
               podeželja in ne samo podeželja jasno in znano, da če so ljudje hoteli kaj imeti, so
               se morali opreti predvsem na lastne sile, na solidarnost, na samoprispevek. Nič
               čudnega, da se je samoprispevek prav v Sloveniji tako dobro prijel, ker je imel
               zgodovinsko in kulturno tradicijo. To kar so, če smem reči, zgradile in akumulirale
               prejšnje generacije, to bi pomenilo dobro izhodišče za sedanje in za naslednje
               generacije. In to, kar bo naredila naša generacija, tudi marsikaj na takšen način, bo
               priložnost za prihodnje generacije. Zato pa smo razmeroma razviti. In če obrnemo to
               logiko in kot sem tudi na odboru rekel - v narekovajih, ne dobesedno, da se razumemo
               -: razrežimo in pojejmo torto, bomo zapravili priložnosti tudi za prihodnje
               generacije, tudi na cestah, tudi na kanalizaciji in tudi na kakšnih drugih
               institucijah in bomo prizadeli predvsem tiste, ki prihajajo za nami. Vsakdo je nekaj
               na nek način prispeval. Priznam, da nekateri več, nekateri manj in da tudi nekateri
               nič; vendar veliko. Če so hoteli ljudje kaj imeti, so to morali imeti.</p>
               <p>Ko govorite o socialnih slojih, da ne vračamo zato, ker nas ti sloji ne zanimajo.
               Rekel bom, da pri zavarovalnicah ne bom nič imel in ne morem imeti, vendar sem pa
               vlagatelj po tem zakonu, mimogrede, in po tem zakonu, ki je, recimo. Mislim, da je
               marsikateri od mojih kolegov iz te stranke, ki ji pripadam, tudi v tem.</p>
               <p>Še enkrat bi rekel, tu bi pa res polemiziral s tistimi, ki delajo prehitre, če smem
               reči, sociološke zaključke, češ da dno družbe ne bo dobilo nič. Moramo se zavedati,
               da tudi takrat dno družbe ni participiralo pri tej telefoniji, v glavnem ne. To
               telefonijo so najprej dobili tisti, ki so več imeli, ki so imeli nekaj več. Najnižji
               niso seveda niti pomislili na telefon in niso prišli do telefona. Mogoče pozneje, ko
               se je kaj izboljševalo, vendar v teh prvih fazah zanesljivo ne, ker si tega niso
               mogli privoščiti že zaradi visokih stroškov in tako naprej. Dno družbo je bilo dno
               prav v tem, je bilo diskriminirano celo dvakrat, bi rekel. Temu je pač treba reči
               tako in je to v navadi tako tudi v večini družb. Seveda, ta zakon nima pretenzije, da
               bi vse povrnil. Je tudi dejansko, kot sem rekel, neko določeno priznanje: za to
               prizadevnost, za to, da se je nekaj dogajalo, da se je to zgradilo. Priznam to, kar
               je bilo rečeno: brez teh prizadevnosti ne bi imeli dobrega omrežja. Toda to omrežje
               danes, ki je dobro in nujno, ni rentabilno, to smo že povedali. In še manj bo, ko bo
               brezžična komunikacija še bolj prisotna in tako naprej. Je pa pomembno in potrebno,
               to je pa dejstvo. In če bi želeli povrniti vse, je jasna dilema, ali če hočete "trade
               off": ali v prihodnost, ali za nazaj. In da na to dilemo ta zakon odgovarja: več za
               prihodnost, manj za nazaj. To je jasna zadeva, ki smo jo že večkrat povedali.</p>
               <p>V dopisih je bilo direktno vprašanje, kaj je s centralami. Če so centrale v pogodbi,
               gospod Cukjati, bodo seveda po tem zakonu upoštevane.</p>
               <p>Kar zadeva polemiko, ali se mi zavedamo moči, ki jo imajo upravičenci tega združenja,
               in dejstva, da imajo podporo SDS in Nove Slovenije. Seveda se zavedamo tega in
               mislim, da je to tudi pomembna moč, ki je; toda, vsaka javna politika, vsaka vladna
               politika se mora zavedati in mora pristati na to, da mora včasih sprejeti tudi
               zakone, ukrepe ali projekte, ki ne godijo, ki niso po volji določenim segmentom
               prebivalstva, ki se ne sončijo, bi rekel, na sončnih straneh politike. Vsak minister
               mora sprejeti ukrepe, s katerimi včasih nihče ni zadovoljen, pa je prav takšen ukrep
               najbolj potreben. Se pravi, tega smo navajeni, navajeni smo tudi plavati proti toku,
               in to mogoče nekateri v Sloveniji tudi cenijo.</p>
               <p>S tem sem tudi zaključil s svojimi replikami. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Štiri replike, najprej gospod Trofenik, potem gospod Pukšič.</p>
            </sp>
            <sp xml:id="SDZ3-Izredna-19-2002-05-15.sp58">

               <speaker>VILI TROFENIK:</speaker>

               <p>Prisiljen sem, gospod minister, izraziti začudenje nad nekaterimi deli vašega
               izvajanja; upam, da se vam je zareklo. V tistem delu, ko ste enačili podjetja ali
               pravne osebe, ki se ukvarjajo z izvajanjem gospodarskih javnih služb in njihovim
               lastninjenjem ter infrastrukturo, ki je v smislu lastnine ali lokalna ali državna.
               Govorili ste konkretno o podjetjih, ki se ukvarjajo s smetmi in podobno. Seveda je
               bilo možno razumeti tako, da se vam je zareklo. Če pa je kaj drugega - pa upam, da ni
               -, niste razumeli, da je privatna infrastruktura kjerkoli na lokalnem nivoju in da so
               lokalne skupnosti na nek način pristale na neko privatno lastnino. To enostavno ni
               res, ni take zakonodaje, in podobno.</p>
               <p>Seveda bi zelo neokusno izgledalo, če bi v državnem zboru moral nekdo nekomu brati
               določene stvari. Vendar mislim, da je treba nujno prebrati, tako vladi kot vsem nam,
               pa ne bom tega napravil, 76. člen zakona o gospodarskih javnih službah, in opozarjam
               na prvi odstavek in na četrtega. Prvi odstavek točno govori, kaj je lokalno, kaj je
               državno, četrti pa pravi, kaj pa ni. In tu gre za tisti razlog ali temeljni, izvirni
               greh, zakaj se mi danes tu ukvarjamo s tem. Zakaj? Ker prispevek tistih, ki so šli v
               telefonijo, ali pravnih ali fizičnih oseb, ni v duhu prvega odstavka tega člena, ki
               se je "poobčinaril" ali podržavil. Četrti odstavek jasno govori, da to ni.</p>
               <p>In kje je naslednji razlog? Ko je država podržavila to, delno neupravičeno, lastnino
               ali infrastrukturo na račun drugih vlagateljev, ni pozvala teh vlagateljev, da
               postavijo terjatve do tega. Vsi vemo, da takratna vlada tega ni opravila. In
               naslednji korak je, da je to prenesla, to državno lastnino, javno, na Telekom. Mene
               to nič ne moti, jaz se v diskusijeo Telekomu, o delnicah in podobno, ne vključujem.
               Čeprav trdim, da je takrat, če bi napravili to 1993 ali vsaj 1.1.1995, bi lahko po
               enaki logiki kot pri zavarovalnici - takrat, danes ne - šli tudi z logiko deleža
               kapitala v tej lastnini. Seveda, zakaj ni bilo, mi ne vemo. To bodo znali tisti
               odgovarjati, tudi vi verjetno ne, ker niste bili odgovorni za to zadevo.</p>
               <p>Seveda amortizacija, še enkrat, ker ste govoril o amortizaciji. Lepo vas prosim,
               dajte pogledati, podatki obstajajo, telefonija je bila in je vedno akumulativna
               dejavnost. Dejstvo pa je, da je prelivalo - enotno podjetje takrat, PTT - dobiček iz
               telefonije v izgubo iz poštarije, po domače povedano. In če to danes ne želimo
               vedeti, je seveda to nek drug problem. To je dejstvo in ko sem govoril jaz o dobičku
               - če ste mene mislili -, govorim o izplačilu Telekoma Pošti, ki je bilo okrog 14
               milijard, povprečni letni dobički Telekoma - od takrat, ko je lastna firma - pa so
               tudi reda velikosti med 4 in 5 milijard, različno, katero leto. In to primerjavo sem
               povedal.</p>
               <p>Zato plediram za delno vračilo po strokovnih kriterijih, zaradi tega, ker je država
               leta 1993 oziroma 1995 si prisvojila nekaj, kar ji ne gre. Ne gre pa ji v tistem
               delu, ko so bili to nenormalni prispevki, čeprav se ne strinjam s tistimi, ki trdijo,
               da bi morali vsi telefon dobiti pod enakimi pogoji. To enostavno ni res. In je
               skregano z evropsko prakso, z zakonodajo, pa tudi kje drugje. Tam, kjer so koncesije
               za gospodarske javne službe, so tudi omejitve. Ali je območje tako veliko, da se v
               ceni in priključnini izravnajo stroški, ali so pa omejitve, do katere metraže, če
               hočete, lahko dobi pod takimi pogoji nekdo: ali plin, ali vodo, ali telefonijo ali
               elektriko. Tega se je pa treba tudi zavedati. Hvala.</p>
            </sp>
            <sp xml:id="SDZ3-Izredna-19-2002-05-15.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Najprej, še tri replike. Najprej gospod Pukšič, gospod Kelemina in potem
               gospod Sok. Gospod Pukšič, izvolite.</p>
            </sp>
            <sp xml:id="SDZ3-Izredna-19-2002-05-15.sp60">

               <speaker>FRANC PUKŠIČ:</speaker>

               <p>Hvala lepa. Gospod minister, meni je presneto jasno, da ste nosilec takšnega zakona,
               kakšnega ste, ker ste si tudi v prejšnjem mandatu, v tisti pogajalski skupini, v
               koaliciji zelo prizadevali, da do realizacije takrat tistega zakona o
               telekomunikacijah, ko je bil pač sprejet, ne pride do tega posebnega zakona, ki bi
               pač to vračal. In seveda sedaj ste v neki neprijetni poziciji, ko pa ste vendar
               morali pravzaprav narediti, predočiti v državnem zboru nek zakon. Potrudili ste se,
               da ste naredili takšnega, iz tega zakona - takšen kot je -, ne bo dobil nihče nič. To
               je že jasno.</p>
               <p>Ampak hotel sem vam replicirati na tisti del, ko govorite o temeljni razliki. Ja,
               gospod minister. Ja. V temeljni razliki ne pridemo skupaj. Ampak vi govorite o tem,
               da seveda ne moremo in ni upravičeno tistim, ki so nekaj nadpovprečno dajali,
               vračati. Glejte, državno podjetje, PTT, takratni PTT in tako dalje - iz česa se je
               financiral. Iz proračuna. Torej, izvršni svet je sprejel sklep in tako dalje.
               Skratka, financiran je bil iz davkov. Katerih davkov? Tistih davkov, ki so jih pač po
               neki zakonodaji plačevali vsi in vse državljanke in državljani. To je bil en vir.
               Drugi vir, za katerega se vi zahvaljujete, da je danes omrežje tako dobro zgrajeno,
               je pa seveda bil tisti, ki so ga vplačali samo nekateri. Samo nekateri so morali od
               tistih rednih dajatev, ki so tako ali tako, ki smo jih vsi torej plačevali - tudi za
               stanovanjsko izgradnjo itd. - so morali dati za izgradnjo telefonskega omrežja na
               podeželju seveda več. Ni res, da tam niso sodelovali ljudje, ki so imeli tudi nizke
               oziroma tudi najnižje osebne dohodke. Minister, so sodelovali. Jaz iz takšnih
               področij prihajam. Jaz prihajam iz takih področij, kjer smo to akcijo delali. In
               gospod minister, jaz poznam vsaj nekaj, vsaj na desetine bi jih lahko naštel, lahko
               samo iz ene manjše občine, da so ali najeli kredit ali pa tudi v tistih letih, ko so
               podpisali takšne pogodbe in seveda to plačevali, odprodali iz štale kravo. To je
               seveda veliko za te ljudi pomenilo. Veliko. Ampak druge možnosti enostavno ni bilo.
               Zavedali so se pa seveda razvoja, napredka, skratka, gledali so naprej. Ti ljudje,
               gospod minister, so pri teh 63%, katerih lastnik je država, upravičeni do teh svojih
               petih procentov in samo o tem govorimo. Saj govorimo pravzaprav o eni mali zadevi,
               res pa, da govorimo o velikem številu vlagateljev. In ne vem, zakaj mora biti to
               sporno, če bo ta del pač razpršen. Seveda, po takšnem predlogu, kot je, bodo dobili
               neka sredstva, ki jih bodo lahko zopet vložili v nekaj. Bolj logično bi bilo, seveda,
               če bi dobili delnice, tako kot sem rekel, da bi se pač zadeva prenesla - torej, ta
               lastnina na državljane. In državljani vedno ostajajo, torej, tudi državni, saj so
               državljani te države državni.</p>
               <p>In razmišljati o prihodnosti ali razmišljati ali naprej ali nazaj. Veste, pred
               desetletji so ti razmišljali in seveda so najemali kredite in vse ostalo, so
               razmišljali za naprej in tudi danes ti ljudje razmišljajo za naprej in na takšnih je
               treba graditi in v skladu s to pravičnostjo, če že kaj o tem govorimo, je treba to
               narediti minimalno s temi amandmaji, ki smo jih predložili in ne politizirati okoli
               tega, ampak vsaj to spraviti čez ta državni zbor in bo neko zaupanje, bom rekel,
               ostalo, ne pa govoriti, da so ti dolžni tudi z večjim deležem pokrivati javni dolg.
               Gospod minister, minister za finance je govoril, da imamo zdrave javne finance, potem
               upam, da ni problema z javnim dolgom.</p>
            </sp>
            <sp xml:id="SDZ3-Izredna-19-2002-05-15.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Kelemina. Izvolite.</p>
            </sp>
            <sp xml:id="SDZ3-Izredna-19-2002-05-15.sp62">

               <speaker>BRANKO KELEMINA:</speaker>

               <p>Hvala lepa. Spoštovani! Čisto na kratko bi pokomentiral razmišljanja gospoda
               ministra.</p>
               <p>Prav gotovo, saj dejstvo je, da imamo različne poglede na to problematiko. Vi morate,
               seveda, zagovarjati lastništvo države - malo se mi sicer zdi sumljivo to vaše trkanje
               na vest, češ, to se bo potem transformiralo, če bo ostalo v državni lasti naprej, v
               drugo komunalno opremljanje, kanalizacijo, vodovod in tako naprej. Saj, to drži,
               ampak, poglejte, danes je pač situacija malo drugačna, kot je bila v prejšnji državi,
               in prav zaradi tega lastninjenja, ki se je zgodilo, so tudi pričakovanja
               posameznikov, predvsem tistih, ki pri tem lastninjenju niso kdo ve koliko sodelovali
               ali pristavili svojih lončkov, nekoliko drugačna, kot jih pač vi zdaj razlagate in
               zagovarjate; pa ni važno. Dejansko smo bolj razviti danes na račun vsega tega, to ste
               priznali, razlika je samo v tem, da so nekateri mogoče tudi nata račun bogati ali pa
               zelo bogati, nekateri pa pač ne, in te stvari so pač danes malo drugače
               postavljene.</p>
               <p>Samo to bi rekel, poglejte, spoštovani gospod minister, ne vem, če ste mi natančno
               odgovorili, pa se ne bom spuščal v vse ostale stvari, ker mislim, da je treba zadevo
               malo pospešiti, da ne bomo zavlačevali. Ali ste mi mogoče natančno odgovorili, vendar
               se mi zdi, da ne, glede tega, ali je možen še kakšen ugodnejši predlog z vaše strani,
               da bi se to bolj ugodno rešilo in da to zadevo zaključimo. Saj v končni fazi - pa če
               vi to lahko poveste zdajle, če lahko obljubite - ali zagovarjate svoje striktno
               stališče, da od tistega, kar se predlaga, ne odstopate, potem je končno čas, da
               državni zbor odloči, kot bo pač odločil. Na podlagi odločitve državnega zbora pa se
               bodo potem vsi ostali procesi zgodili, če se bodo zgodili - ker mislim, da skoraj
               nima smisla več. Samo to sem mislil, ker se mi zdi, da niste jasno povedali, ali ste
               pripravljeni še kaj popustiti ali niste, ali vztrajate na tistem, pa da gremo naprej,
               ker nima smisla, ker ne bomo prišli do konca. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister vam bo podal odgovor po še dveh replikah, gospod Sok in
               gospod Sušnik še želita replicirati na izvajanje gospoda ministra. Izvolite.</p>
            </sp>
            <sp xml:id="SDZ3-Izredna-19-2002-05-15.sp64">

               <speaker>ALOJZ SOK:</speaker>

               <p>Hvala lepa. Pričakoval sem, seveda, in normalno je, da minister v vladi vse pripombe
               opozicije tako zavrne. To se mi zdi pač v političnem pluralnem sistemu primerno.
               Vendar, kaj sledi iz tega, ko bomo mi danes ta zakon sprejeli? Ne vem, gospod
               minister, če bomo mi ta problem danes s tem razrešili. Sprašujem se, kakšen korak bo
               naslednji. Jaz nisem hotel zavajati, ko sem rekel, da so takrat upravičenci grožnjo
               po zbiranju podpisov za referendum umaknili, nisem vam očital, da ste vi kaj
               zavajali, ampak takrat ste se z upravičenci pač dogovorili na nek primeren način, da
               bo vlada v roku šestih mesecev po sprejemu zakona o telekomunikacijah sprejela zakon
               o lastninjenju in to je takrat zadostovalo. Danes je ta zakon tu in danes vam
               upravičenci - ne gre za to, da se iz tega dela politiko, kar so nekateri poslanci
               povedali. Gre pač za to, da so se upravičenci pripravljeni z vami pogovarjati in se z
               vlado pogoditi o eventualni višini vračila. Ne pristajajo pa očitno na to, kar ste
               jim vi ponudili: od 20 do 40%. Če je 4. člen, jaz razumem, da ga vi tako
               interpretirate, ampak če je tako, kot ste vi povedali, potem bi ga morali malo bolj
               jasno zapisati. Tako, kot je zdaj zapisan, gospod minister, ni jasno zapisan.
               Preberite ga, kako piše, in boste videli, da lahko iz tega člena izhajajo različne
               interpretacije.</p>
               <p>Ne vem, kaj se je spremenilo tako velikega v stališčih vlad, recimo, od Bajukove pa
               do sedanje Drnovškove. V času vlade dr. Andreja Bajuka je vlada v zakonu o
               telekomunikacijah opredelila drugačen sistem vračanja. Torej, takrat smo tistih pet
               členov iz zakona izčrtali, ampak takrat je vlada dejansko pristala na to, da se
               upravičencem črtajo tisti zneski, ki so jih plačali. In ni res nična vaša trditev, da
               najnižji sloji v razvoj telefonijeniso vlagali. To ne drži. To vam je kolega Pukšič
               povedal. Tudi sam vem, da so kmetje prodajali svoja osnovna sredstva, se pravi govejo
               živino iz hlevov, da so lahko prišli do telefona, da niso rabili več hoditi na
               železniške postaje ponoči klicati zdravnika ali pa živinozdravnika in podobno. Torej,
               to je bila tista prvotna želja na podeželju: priti do telefona in začeti na sodoben
               način komunicirati.</p>
               <p>Ne bi se spuščal v to vaše povezovanje druge infrastrukture, vodovoda in Telekoma.
               Odgovorno trdim, da podobnega problema, kot je Telekom, v tej državi trenutno ni in
               da tudi v prihodnosti ne vidim nekega podobnega problema. Zdi pa se mi za našo skupno
               prihodnost zelo obremenjujoče, če ne bomo razrešili na pravilen način nekaterih zadev
               iz preteklosti. Lahko bi jih še več naštel, ampak ta definicija: pozabimo na tisto,
               kar je bilo včeraj, važno je tisto, kar bo jutri - to, gospod minister, enostavno ne
               vzdrži. Ne vzdrži. Posebno ne pri taki zadevi, kjer so tisti, ki so vlagali, poznani.
               Tukaj so poznani. Točnose ve, kakšne zneske. Dokumentacija naj bi obstajala. Če
               obstaja - jaz ne vem. Vi kot minister ste to verjetno preverili, če obstaja.</p>
               <p>Moram vam pa povedati, da končno začenjam razumeti, zakaj je pravzaprav ta del bil
               izločen iz ministrstva za promet in zveze. To sedaj, ko je ta problem pred nami, vse
               bolj začenjam razumeti, zakaj je to bilo narejeno na takšen način in sem pač eden
               tistih poslancev, ki me vi kot minister s temi argumenti ne morete prepričati. Res me
               ne morete prepričati, pa lahko naštejete še ne vem kakšne razloge, da to niso bili
               kapitalski vložki, da je tu amortizacija in potem, da so nastajale izgube. Glejte,
               govoriti o izgubah pri monopolističnem podjetju, ne vem, če bi to lahko svojim
               kolegom v Evropski uniji na isti način razložili.</p>
               <p>Verjetno bi vam postavili veliko vprašanj v zvezi s tem. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Sušnik. Izvolite.</p>
            </sp>
            <sp xml:id="SDZ3-Izredna-19-2002-05-15.sp66">

               <speaker>FRANC SUŠNIK:</speaker>

               <p>Hvala lepa. Spoštovani gospod minister, rad bi mogoče odgovor na en pomislek, ki se
               mi pojavlja v zvezi z vašo trditvijo in navedbo, s katero se v celoti strinjam, da je
               s civilnim gibanjem, kar združenje upravičencev je, bilo praktično dogovorjeno vse v
               zakonu, razen vračila višine vložka.</p>
               <p>Poglejte, v uvodu ste pod cilje in načela zakona napisali, da je namen zakonskega
               predloga, da se uredi način vračanja s ciljem, da se izenačijo pogoji za pridobivanje
               telefonskega priključka, ne glede na čas in kraj. Ne glede na čas in kraj, kdaj in
               kako je bil ta telefonski priključek pridobljen.</p>
               <p>Zdaj, če to poveževa še naprej, v samem zakonu so tudi določeni postopki, kdo in na
               kakšen način bo sestavil lestvico in določil povprečno ceno telefonskega priključka
               za neko geografsko območje in za neko časovno obdobje. In razumem, zakaj je prišlo do
               konflikta med združenjem in med vlado kot predlagateljem zakona.</p>
               <p>Namreč, ko je vse to narejeno, vi potem v 4. členu ponujate 20 do 40 procentov
               tistega realno preveč vplačanega. Tukaj niste podali niti v zakonskem predlogu niti v
               vašem izvajanju in jasno navedli razloga, zakaj 20 do 40 procentov tiste realne
               razlike. Tiste razlike, s katero bi dosegli cilj in načela zakona, ki ste ga
               napisali, in s katero bi izenačili pogoje za pridobivanje telefonskega priključka,
               tako kot ste lepo in slušno zapisali v uvodu tega zakona. Zakaj samo 20 do 40
               procentov?</p>
               <p>Na drugi strani bi rad še vaš razmislek in pogled. Poglejte, kaj se bo zgodilo s
               privatizacijo oziroma z razvojem telefonije, če ta problem ne bo zadovoljivo rešen.
               Ker to, da ga je treba razrešiti oziroma da ste tudi vi kot odgovorni minister za to
               področje ugotovili, da je treba stvar razrešiti, kaže ta predlog, ki ste ga
               pripeljali pred državni zbor. Ker če bi ne bilo potrebe oziroma nuje, ki ste jo tudi
               vi sprevideli, bi do razmeroma skopega zakona niti ne prišli. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod Trofenik, replika, potem bo odgovoril gospod minister.
               Izvolite.</p>
            </sp>
            <sp xml:id="SDZ3-Izredna-19-2002-05-15.sp68">

               <speaker>VILI TROFENIK:</speaker>

               <p>Hvala. Replika je kolegi Kelemini, da ne bi bilo nesporazuma. Glede na tisti del, ko
               je vprašal ministra, če se je pripravljen, pod narekovajem, "pogajati".</p>
               <p>Še enkrat trdim, da je to najbolj nevaren in nekvaliteten pristop. In kaže v tem delu
               na slabost zakona in enako slabost tistih, ki so na nasprotni strani, ki bi želeli
               licitirati višino prispevka. Ali je to tista tolikokrat poudarjena pravičnost - samo
               navidezna? Ne, ne spuščam se v odstotke, ampak sprašujem, ali je to pravično, da
               dobijo enak odstotek tisti, ki so financirali medkrajevni vod, centralo in krajevno
               omrežje; drugi so pa financirali samo krajevno omrežje, tretji pa druge kombinacije,
               ki so možne. Tu gre v resnici za neenakost, ne pa za enakost v procentih in na
               vsebino, ker po vseh strokovnih in drugih kriterijih nikakor ni dopustno, da so se
               financirale centrale in medkrajevni vodi. Ostala je pa infrastruktura.</p>
               <p>Slabost tega je ravno to, kot je prišel že razvoj dogodkov na odboru in zdaj vidim,
               da bo v parlamentu ravno tako - licitacija v višini odstotka med 0 in 100, namesto da
               bi govorili o strokovnih kriterijih, rezultat bi pa prišel sam po sebi potem.
               Hvala.</p>
            </sp>
            <sp xml:id="SDZ3-Izredna-19-2002-05-15.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Kelemina.</p>
            </sp>
            <sp xml:id="SDZ3-Izredna-19-2002-05-15.sp70">

               <speaker>BRANKO KELEMINA:</speaker>

               <p>Hvala lepa. Čisto na kratko bi rad pojasnil gospodu poslancu, kolegu, da se mogoče
               res ni najbolj korektno na tak način pogovarjati, vendar dejstvo je, da je vprašanje,
               če bomo nek pravičen sistem našli tako, da bi bilo to najbolj pravično - v to dvomim.
               Bom pa seveda, ker je vaš amandma, spoštovani kolega, pred amandmaji ostalih
               pomembnih amandmajev - jaz sem na odboru glasoval za vašega in bom tudi zdaj, če
               mislite, da se jaz ne strinjam z vašim amandmajem. Se strinjam. In če bo vaš sprejet,
               bom še posebej zadovoljen, če ne bo, bom pa podprl nekatere druge amandmaje. Samo za
               to gre. Nisem se spuščal v to, da je vaš predlog kakorkoli slab. Samo toliko za
               pojasnitev. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še gospod minister v delu splošne razprave. Izvolite.</p>
            </sp>
            <sp xml:id="SDZ3-Izredna-19-2002-05-15.sp72">

               <speaker>DR. PAVEL GANTAR:</speaker>

               <p>Na nekaj konkretnih vprašanj. Glejte, ta pogajanja, s tem bom tudi verjetno
               zadovoljil, samo v tem delu, gospoda poslanca Trofenika. Ta kompromis ni možen.
               Razlike med vladnim stališčem in stališčem upravičencem so prevelike in do tega ne
               moremo priti.</p>
               <p>Vendar bi opozoril na neko drugo stvar. Ta zakon omogoča v tem členu - mislim, da je
               člen, ki zadeva poravnavo pri pravobranilcu; ja, zadnji peti odstavek predloga pove,
               da če nekdo ni zadovoljen z izračunanim vračilom, lahko v roku, mislim, da dveh
               mesecev po preteku tega roka, začne postopek pred pristojnim okrajnim sodiščem in na
               normalen sodni način uveljavlja svojo zahtevo, kot misli, da je to. V tem smislu
               odgovarjam tudi gospodu Trofeniku. Samo to moram reči, ker je prav, da se izrečem o
               tem predlogu gospoda Trofenika - njegov predlog bi bil zelo zanimiv leta 1993 ali
               celo 1995, žal mi je, da v te stvari nisem bil takrat vpleten, vendar danes bi to
               pomenilo skorajda novo denacionalizacijo oziroma privatizacijo, z dolgimi,
               zapletenimi postopki in vsemi mogočimi zadevami. Tisti, ki bo hotel v to iti, ima po
               tem zakonu še vedno to možnost. Tisti, ki je pa pripravljen sprejeti, bi rekel,
               poravnavo na tej formuli, ki je v tem zakonu, bo pa to poravnavo dobil, torej šel v
               to, in bo tudi dobil izplačana ta sredstva. Tako, da mi ne zapiramo teh poti. In to
               je moj odgovor, tudi na vprašanje, bi rekel, tega referenduma ali pogajanj. Tako bi
               tu le rekel, da je ta stvar vendar bolje rešena, kot mislite.</p>
               <p>Rekel bi še to, kar je bilo večkrat že omenjeno: ali obstaja dokumentacija.
               Dokumentacija obstaja. Večino dokumentacije imajo krajevne skupnosti in občine ali pa
               Telekom, ki bo dolžan to dokumentacijo dati, tudi po tem. Tako da, gospod Kelemina,
               če vi nimate listkov doma, bodo pač uredili, da boste te listke dobili od Telekoma.
               Toliko, če je treba reči kaj o tem. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani in spoštovane! Mislim, da smo izčrpali govorce in govornice v
               tem delu in da lahko zaključim splošno razpravo.</p>
               <p>Prehajamo torej na <title>drugo obravnavo</title> , to je na razpravo ter odločanje o
               posameznih členih predloga zakona.</p>
               <p>Zboru predlagam, da skladno z drugo alineo 189. člena poslovnika po končani razpravi
               in glasovanju o amandmajih in členih razpravlja in glasuje skupaj o preostalih
               členih, h katerim niso bili vloženi amandmaji. Predlagani sklep ne bo sprejet, če mu
               bo nasprotovala najmanj tretjina navzočih poslancev.</p>
               <p>O predlogu sklepa glasujemo. Glasujemo. Mislim, da nas je v dvorani zadosti, bistveno
               več, kot jih je zdaj pritisnilo na enega izmed gumbov, zato lepo prosim ponovno za
               pozornost, ker bomo drugič glasovali o predlogu sklepa. Glasujemo. Navzočih nas je
               53, za je glasovalo 43, proti nihče.</p>
               <p><stage>(Za je glasovalo 43.)</stage> <stage>(Proti nihče.)</stage></p>
               <p>Ugotavljam, da je predlog sprejet.</p>
               <p>Prehajamo na razpravo o posameznih členih in vloženih amandmajih. Razpravo bomo
               vodili na podlagi pregleda amandmajev z dne 15.5.2002.</p>
               <p>V razpravo in odločanje dajem 2. člen in dva amandmaja k temu členu. Pod številko 1
               je amandma dveh poslanskih skupin, SDS in Nove Slovenije, pod številko 2 je amandma
               odbora. Odpiram razpravo. Gospod minister, izvolite, potem gospod Sušnik.</p>
            </sp>
            <sp xml:id="SDZ3-Izredna-19-2002-05-15.sp74">

               <speaker>DR. PAVEL GANTAR:</speaker>

               <p>Vlada temu nasprotuje, tudi odbor ne podpira.</p>
               <p>Namreč to "doda pravna oseba" bi pomenilo, da se krog upravičencev razširi tudi na
               podjetja, ki pa so že olastninjena. In to bi pomenilo tudi sicer problem, ker bi
               morali za nazaj odpirati otvoritvene bilance in tako naprej. Tako je ta amandma, ne
               samo, da je težko izvedljiv, je tudi nesmiseln, zato vlada in odbor temu tudi
               nasprotujeta.</p>
               <p>Še to bi redakcijsko opomnil, da v primerih, ko se vlada ne bo strinjala, bom to
               posebej obrazložil. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Izredna-19-2002-05-15.sp76">

               <speaker>FRANC SUŠNIK:</speaker>

               <p>No, ravno zaradi navedbe oziroma tudi dilema, ki se je pojavljala pri obravnavi tega
               zakona na odboru, še zmeraj ni razčiščena. Mi vztrajamo pri tem amandmaju, ker gre za
               to, da so na teh območjih tudi pravne osebe, ki bi bile in morajo biti upravičene do
               teh prekomernih vložkov. Gre prav tako za prekomerni vložek in mi ne vidimo nobene
               razlike, ali je telefonski priključek pod diskriminatornimi pogoji pridobivala
               fizična ali pravna oseba. Pozabljate, gospod minister, da je v to vključeno obdobje
               1990-1995. V zvezi s tem bi rad povedal tudi to, da istočasno predlagamo črtanje roka
               1.1.1995 zato, ker se nam ne zdi pomembno omejevati navzgor oziroma zadnji datum,
               sploh pa se nam to ne zdi potrebno omejevati s 1.1.1995, ker imamo podatke, da je
               bilo nekaj pogodb sklenjenih tudi po 1.1.1995, sami pa v drugem poglavju, poglavje
               dva, cilji in načela zakona, pišete, da je to popravljanje krivic uveljavljeno za
               obdobje od uveljavitve zakona o temeljih zvez v letu 1974 pa do uveljavitve zakona o
               telekomunikacijah v letu 1997. In zaradi tega smo mi tudi predlagali amandma, kot
               sledi k drugemu členu, pa prosim za podporo temu amandmaju. Hvala.</p>
            </sp>
            <sp xml:id="SDZ3-Izredna-19-2002-05-15.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok izvolite.</p>
            </sp>
            <sp xml:id="SDZ3-Izredna-19-2002-05-15.sp78">

               <speaker>ALOJZ SOK:</speaker>

               <p>Ja, k ministrovi obrazložitvi bi povedal, da ne gre samo za podjetja. Minister je
               omenil podjetja, seveda tu gre za številna društva in druge organizacije, ki so si
               kot status pravne osebe urejale telefonijo. Konec koncev gre tudi za številne
               občinske odbore političnih strank, ki so v teh časih plačevale enake zneske, sam
               poznam in vem torej, da niso tu samo podjetja zajeta, zato predlagam, da ta amandma
               sprejmemo.</p>
            </sp>
            <sp xml:id="SDZ3-Izredna-19-2002-05-15.sp79">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem in prehajamo na
               odločanje, in sicer najprej o amandmaju pod zaporedno številko ena k 2. členu.</p>
               <p>Glasujemo. Navzočih nas je 63, za je glasovalo 18, proti 45.</p>
               <p><stage>(Za je glasovalo 18.)</stage> <stage>(Proti je glasovalo 45.)</stage></p>
               <p>Ugotavljam, da amandma pod ena ni bil sprejet.</p>
               <p>Glasujemo o amandmaju pod zaporedno številko dve.</p>
               <p>Glasujemo. Navzočih nas je 62, za je glasovalo 5l, proti eden.</p>
               <p><stage>(Za je glasovalo 5l.)</stage> <stage>(Proti l.)</stage></p>
               <p>Ugotavljam, da je amandma sprejet.</p>
               <p>Odločamo še o členu v celoti.</p>
               <p>Glasujemo. Navzočih nas je 63, za je glasovalo 43, proti 16.</p>
               <p><stage>(Za je glasovalo 43.)</stage> <stage>(Proti 16.)</stage></p>
               <p>Ugotavljam, da je člen sprejet.</p>
               <p>Prehajamo na razpravo in odločanje o 4. členu in o petih amandmajih k temu členu, ki
               so v pregledu, in še amandma skupine poslancev k 4. členu s prvopodpisanim poslancem
               mag. Janezom Krambergerjem, ki ga imate na klopi. V pregledu ga ni, o njem bomo
               odločali pod zaporedno številko 6. Pod 1 v pregledu je amandma poslanca Vilija
               Trofenika z opombo, če bo ta sprejet, so ostali amandmaji pod 2, 3, 4 in 5
               brezpredmetni. Pod 2 je amandma poslanskih skupin Socialdemokratske stranke in Nove
               Slovenije z opombo, da je ta povezan z amandmajem pod točko 5 in če bo sprejet, je
               naslednji amandma pod točko 3, katerega predlagatelj je odbor, brezpredmeten. Pod 4
               je amandma odbora, pod 5 pa amandma poslanskih skupin SDS in Nove Slovenije, ki je
               povezan z amandmajem pod točko 2. In pod 6 bomo glasovali o amandmaju skupine
               poslancev k 4. členu. Besedilo tega amandmaja imate na klopi. O vseh teh amandmajih
               in o členu odpiram razpravo. Gospod Trofenik, izvolite.</p>
            </sp>
            <sp xml:id="SDZ3-Izredna-19-2002-05-15.sp80">

               <speaker>VILI TROFENIK:</speaker>

               <p>Hvala za besedo. Poskušal bi obrazložiti amandma pod zaporedno številko 1. Kot sem že
               prej v diskusiji povedal, me ne zadovoljujejo kriteriji za ugotavljanje višine ali
               pravice za vračanje vlagateljev. Zato sem poskušal pripraviti vsebinsko utemeljen
               kriterij na podlagi navodila za izračun komunalnega prispevka, objavljenem v Uradnem
               listu Republike Slovenije št. 4 iz leta 1999.</p>
               <p>Za kaj gre? Vlaganja v telefonske centrale in medkrajevne telefonske vode, so v
               skladu z 10. členom tega navodila sistemi, ki spadajo v celoviti primarni sistem in
               niso predmet komunalne opreme stavbnega zemljišča. Krajevno telefonsko omrežje je po
               vsebini tipična komunalna oprema stavbnega zemljišča. In ker v komunalni prispevek ni
               mogoče vračunati stroškov sistemov oziroma primarnih omrežij, izpeljujem logiko, da
               je treba zaradi tega tistim, ki so vložili v centrale in medkrajevne telefonske vode,
               vrniti vložek v celoti, da se pa seveda vložek v krajevno telefonsko omrežje, ali
               drugače povedano, v komunalno opremljanje zemljišč vlaga v razliki, ki - tu sledim
               ideji zakona - med dejansko ugotovljenim povprečnim stroškom, odbitkih dveh znanih
               prispevkov, vendar omejujem to vračilo največ v višini takrat veljavne
               priključnine.</p>
               <p>Zakaj? Nobene logike ni, da bi moral strošek komunalne opreme zemljišča biti povsod
               enaki. Odvisen je od disperzije in drugih specifičnih lokalnih razlogov, zato se to
               razlikuje. Zadeva je vsebinska, zelo enostavna in korektna in vleče analogijo na
               veljavnem podzakonskem aktu, po katerem se v tej državi trenutno obračunavajo
               komunalni prispevki. Hvala.</p>
            </sp>
            <sp xml:id="SDZ3-Izredna-19-2002-05-15.sp81">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Izredna-19-2002-05-15.sp82">

               <speaker>FRANC SUŠNIK:</speaker>

               <p>Hvala lepa. Poglejte, nekaj bi rad rekel v podporo drugemu amandmaju. Mi praktično
               predlagamo, da se uveljavi nov termin, to je pogodbena vrednost, ker je bilo tudi
               nekako dogovorjeno in sprejeto v tretjem amandmaju, ki dobi podporo. Vendar je
               problem tega, da se tam govori o pogodbeni vrednosti iz pogodbe, obstaja pa ogromno
               število primerov, ko vlaganja, tako v delu kot v materialu, niso bila navedena v
               pogodbah.</p>
               <p>Zato smo prepričani, da je potrebna ta korektura. Da je potrebna ta korektura 4.
               člena, če hočemo doseči poslovni cilj in namen zakona. Ta pa je, kot smo že danes
               dostikrat slišali, izenačiti pogoje oziroma čim bolj izenačiti pogoje za pridobivanje
               telefonskega priključka, ne glede na čas in kraj pridobivanja teh priključkov.</p>
               <p>Ni treba posebej opozarjati, tudi v razpravi smo že, da je šlo tukaj za primere, ko
               so posamezni režijski odbori kupovali kable mimo pogodbenih vrednosti, mimo
               sklenjenih pogodb, ko so vršili enormni obseg izkopov ali postavljali cele linije
               drogov za vzpostavitev medkrajevnih oziroma drugih povezav.</p>
               <p>K amandmaju številka 5, ki smo ga vložili. Ta amandma pa je v duhu našega gledanja na
               to zadevo. Mi smo prepričani, da je možno odpraviti krivico in izenačiti pogoje za
               pridobivanje telefonskega priključka samo v primeru in takrat, če se v celoti povrne
               realno preveč plačana vrednost, pri tem da je to tudi kompromis, ker za preveč
               plačano vrednost ne terjamo vračila nekih obresti ali pa obravnavo te preveč plačane
               vrednosti kot kapitalski vložek.</p>
               <p>Gre za kompromis, ki ga sprejema tudi združenje in ki bi po moje zadovoljil večino
               vlagateljev, zaradi tega smo mi tudi vložili in vas pozivam, da podprete amandma pod
               številko 5. V bistvu gre tu za celotno črtanje drugega odstavka, za celotno črtanje
               tiste lestvice, za katero še danes nisem, vsaj jaz, dobil enega odgovora, kako ste do
               te lestvice, gospod minister, prišli oziroma kako je vlada prišla do te lestvice.
               Verjamem, da je ta lestvica pač posledica nekega dogovora, političnega kompromisa, ki
               je bil sklenjen, da se zaureditev tega vprašanja pač nameni takšen delež Telekoma v
               fazi privatizacije.</p>
               <p>Poudarjamo pa, da je to minimum in da to ne zadovolji upravičencev, še manj pa je to
               v skladu z zapisanimi cilji in načeli zakona. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp83">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Izredna-19-2002-05-15.sp84">

               <speaker>ALOJZ SOK:</speaker>

               <p>Hvala za besedo. Torej 4. člen je seveda v tem zakonu ključen. Torej, od tega člena
               je odvisno, jaz sem skorajda prepričan o tem, ali bo referendum o tem vprašanju ali
               pa ne. Torej, na to sem že včeraj in tudi danes opozarjal in vseskozi sem poskušal
               ministra prepričati, da bi se vendar še z upravičenci sestal in se poskušal
               dogovoriti v skladu s tem dopisom, ki smo ga danes po faksu vsi prejeli. Torej,
               upravičenci so še vedno pripravljeni na pogovor o tem. Ker očitno z vladne strani ni
               pripravljenosti, jaz verjamem, da bodo ti amandmaji, trije so, vloženi na podobno
               temo. Zanimivo je, da sta vložena dva amandmaja na to temo s strani Slovenske ljudske
               stranke in pa amandma št. 5 s strani koalicije Slovenija. Mi bomo, kar se tiče naše
               poslanske skupine, podprli amandma št. 1, to je amandma gospoda Trofenika, čeravno se
               nam zdi, da je, tako kot je minister povedal, ta amandma v izvedbi, v praksi res
               nekoliko kompliciran. Torej mi ga bomo podprli. Mislimo, da ga lahko potem še vedno v
               tretji fazi ministrstvo nekoliko dodela, bolj poenostavi.</p>
               <p>Sicer pa predlagamo, da podprete amandma številka 5, kajti samo na takšen način, še
               enkrat povem, verjamem, da se lahko izognemo nepotrebnim zapletom in pa navzkrižju
               interesov pri tej pereči problematiki. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp85">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kramberger, izvolite.</p>
            </sp>
            <sp xml:id="SDZ3-Izredna-19-2002-05-15.sp86">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Spoštovane kolegice in kolegi, predstavniki vlade!
               Amandma, ki smo ga vložili, skupina poslancev, k 4. členu, ta amandma je nastal na
               predlog vseslovenskega združenja upravičencev do vračanja vlaganj v
               telekomunikacijsko omrežje. Moram povedati, da ta stališča združenja podpirata tudi
               obe združenji občin. Mislim, da gre zastališče, ki ga je vseslovenske združenje
               upravičencev opravilo ob tem zakonu, da gre za pomembno delo, ki so ga opravili,
               vendar je škoda, da se s predlagateljem zakona niso uspeli večkrat sestati in mogoče
               bolj vsebinsko pogovarjati. Namreč, ta predlog amandmaja govori, da bi upravičencu
               pripadalo vračilo v denarnih sredstvih, izračunano v višini 80% od osnove.</p>
               <p>Torej, predlagam in vas prosim, da ta amandma, ki je dobil, mislim, da številko 6, da
               ga podprete. Namreč, predlagana enotna stopnja 80% od osnove zagotavlja izenačenje
               pogojev pridobivanja telefonskih priključkov vseh, ki so vlagali prekomerna sredstva,
               ne glede na čas in kraj ter nekako predstavlja porazdelitev tega bremena amortizacije
               sorazmerno na vse lastnike priključkov, ne pa samo na tiste, ki so vlagali samo ta
               dodatna investicijska sredstva. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp87">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, izvolite.</p>
            </sp>
            <sp xml:id="SDZ3-Izredna-19-2002-05-15.sp88">

               <speaker>BRANKO KELEMINA:</speaker>

               <p>Hvala lepa za besedo. Tukaj ne bi toliko mogoče zagovarjal teh amandmajev, ki smo jih
               mi predlagali.</p>
            </sp>
            <sp xml:id="SDZ3-Izredna-19-2002-05-15.sp89">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani!</p>
            </sp>
            <sp xml:id="SDZ3-Izredna-19-2002-05-15.sp90">

               <speaker>BRANKO KELEMINA:</speaker>

               <p>Mogoče bi samo komentiral ta amandma, ki ga je zdaj obrazložil mag. Kramberger.</p>
               <p>Spoštovani kolega, malo se mi zdi čudno, če ni ta amandma nekoliko populističen.
               Namreč, vaš kolega, gospod Vili Trofenik, je predložil amandma, ki izključuje potem
               ta amandma, če bo njegov sprejet. In ne vem, kako to, da v isti poslanski skupini
               vlagate tako različne amandmaje, ki so med seboj izključujoči. Skratka, ne vem, če
               ste mislili resno s tem amandmajem.</p>
            </sp>
            <sp xml:id="SDZ3-Izredna-19-2002-05-15.sp91">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dve repliki - samo trenutek, da uspem po vrsti - najprej se je javil
               gospod Trofenik, potem gospod Kramberger in potem gospod Sušnik. Izvolite, gospod
               Trofenik.</p>
            </sp>
            <sp xml:id="SDZ3-Izredna-19-2002-05-15.sp92">

               <speaker>VILI TROFENIK:</speaker>

               <p>Hvala. Repliciram obema predgovornikoma, tako poslanskemu kolegu Krambergerju kot
               Kelemini.</p>
               <p>Najprej, gospod Kelemina, ali je prepovedano, da sme poslanec neodvisno od poslanske
               skupine vlagati amandma, na to bi rad jasen odgovor. Mislim, da ne, kolikor poznam
               stari poslovnik, novega še ne poznam.</p>
               <p>Drugič pa bi odgovorno, brez kakršnihkoli drugih teženj repliciral kolegu
               Krambergerju v tistem delu, ko ponovno utemeljuje izenačenost pogojev, in bom to
               ilustriral, da to, za kar se zavzema združenje, ni verodostojno in ni izenačenost
               pogojev. Izražanje v takšnem ali drugačnem odstotku prikriva marsikaj. Pa poglejmo. V
               istem kraju je nekdo dobil telefonski priključek, da je plačal zgolj strošek
               krajevnega omrežja, ker je bilo v centrali zadosti kapacitet. Potem pa so prišli
               drugi, ki niso imeli te sreče da bi bila centrala zadosti velika, so morali doplačati
               najprej centralo. Potem so pa prišli tretji, ki niso imeli sreče niti pri centrali
               niti pri medkrajevnih vodih in so morali doplačati še povečane kapacitete
               medkrajevnih vodov, centrale in še krajevnega omrežja. In, lepo prosim, ne govorite
               mi potem o izenačenosti pogojev, izraženih skozi odstotek. Zelo nevarno je odstotke,
               ki se jih sicer učijo v četrtem ali petem razredu, uporabljati v politiki, ker se v
               politiki običajno zlorabijo.</p>
            </sp>
            <sp xml:id="SDZ3-Izredna-19-2002-05-15.sp93">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Gospod Kramberger, izvolite, replika.</p>
            </sp>
            <sp xml:id="SDZ3-Izredna-19-2002-05-15.sp94">

               <speaker>MAG. JANEZ KRAMBERGER:</speaker>

               <p>Hvala lepa, gospa podpredsednica. Želel bi kolegu Kelemini povedati, da nikjer ni to
               prepovedano, da ne bi smeli poslanci iz ene poslanske skupine vlagati različnih
               amandmajev; to je seveda kolega Trofenik že sam omenil.</p>
               <p>Kar se pa tiče tega predloga, torej to je predlog, ki sem ga povzel po omenjenem
               združenju. Sicer pa tudi predlagatelj ne pristopa diferencirano, tako da tu nekako
               združenje sledi intenci tega zakona, ki jo ima predlagatelj.</p>
               <p>Osebno pa mislim, da je rešitev, ki jo kolega Trofenik predlaga, pač bolj razdelana.
               Hvala lepa.</p>
            </sp>
            <sp xml:id="SDZ3-Izredna-19-2002-05-15.sp95">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sušnik, izvolite.</p>
            </sp>
            <sp xml:id="SDZ3-Izredna-19-2002-05-15.sp96">

               <speaker>FRANC SUŠNIK:</speaker>

               <p>Ni replika, pač pa gre za to, da bi rad na podlagi opozorila sekretarke spremenil
               vsebino napovednega stavka pri petem amandmaju. V bistvu se ta napovedni stavek črta,
               ker ni potreben, in se amandma kar glasi, da se drugi odstavek črta. Hvala.</p>
            </sp>
            <sp xml:id="SDZ3-Izredna-19-2002-05-15.sp97">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Še ena replika, potem gospod minister. Gospod Kelemina, izvolite.</p>
            </sp>
            <sp xml:id="SDZ3-Izredna-19-2002-05-15.sp98">

               <speaker>BRANKO KELEMINA:</speaker>

               <p>Za razliko malo bolj proceduralno eno vprašanje. V bistvu sem zdaj razumel, da gre za
               rezervni scenarij, če prvi amandma ljudske stranke slučajno ne bi bil sprejet, bi bil
               potem drugi. Ni problema. Je popolnoma korektno, sem potem pogruntal, da je to lahko
               tudi tako.</p>
               <p>Samo nekaj drugega sem mislil vprašati, proceduralno. Ali bomo mi zdaj najprej
               glasovali o tistem amandmaju, ki zagovarja 100% vlaganje, potem o tistem 80% in potem
               o 40% in tako naprej, ali kakšen bo vrstni red, ker to je zelo pomembno? Glede na to,
               kako so ti amandmaji naknadno vloženi; to me zanima, kakšen bo vrstni red glasovanja.
               Hvala lepa.</p>
            </sp>
            <sp xml:id="SDZ3-Izredna-19-2002-05-15.sp99">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Kelemina, če niste bili pozorni na začetku, ko sem to pojasnilo že
               dala, vam pojasnjujem še enkrat. Tako, kot je v pregledu amandmajev zapisano, od 1 do
               5 po vrstnem redu in pod zaporedno številko 6 glasujemo o amandmaju skupine poslancev
               s prvopodpisanim gospodom Janezom Krambergerjem. Jasno? Gospod minister,
               izvolite.</p>
            </sp>
            <sp xml:id="SDZ3-Izredna-19-2002-05-15.sp100">

               <speaker>DR. PAVEL GANTAR:</speaker>

               <p>Seveda, to je najbolj pomemben člen in nekaj je bilo že rečeno. Opozoril bi poslanke
               in poslance, kje se vlada ne strinja.</p>
               <p>Vlada se najprej, seveda, ne strinja z vsemi amandmaji, ki na tak ali drugačen način
               povečujejo delež vrnjenih sredstev ali pa spreminjajo način. Že prej sem omenil, da
               se ne strinjamo z amandmajem gospoda Trofenika. Mislim, da bi to izjemno
               zakompliciralo zadevo. Še enkrat bi rad poudaril, da je to mogoče bila, o tem bi se
               dalo razpravljati, vendar brez jasnega zaključka, da že vemo, da je bila tema, ki bi
               jo bilo dobro zavrteti leta 1993, do 1995. Potem je ta tema na nek način zaključena.
               Meni je žal, da se to ni zgodilo takrat. Danes je to izjemno težko narediti in
               socialni in pravni stroški tega procesa bi bili zelo dragi in zelo veliki. Poleg tega
               pa, kot sem rekel - še enkrat poudarjam. Če se nekdo ne strinja s poravnavo na
               formuli, ki jo predlaga vlada oziroma ta zakon, gre lahko v tožbo, da iztoži več, če
               misli, da je upravičen in tako naprej. Torej, ni popolnoma preprečena ta opcija,
               kakor tudi druge.</p>
               <p>Potem, če gremo naprej, zavračamo amandma pod številko 2, preprosto zato, ker je
               amandma pod številko 3 boljši in je povzet tudi od Nove Slovenije, s tem da je
               potemtakem kombiniran z drugim amandmajem k 8. členu po pogodbeni vrednosti in v
               kombinaciji tega in tega amandmaja je toliko boljša rešitev. Torej, zavračamo amandma
               številka 2.</p>
               <p>Jasno je, da zavračamo amandma pod številko 5, to je amandma, kjer se drugi odstavek
               črta in se torej želi vračati vse, ne bom ponavljal, in - jasno - obžalujem, da je
               prišlo do tega amandmaja, hkrati pa tudi seveda zavračamo amandma, ki je prišel na
               mizo, skupine poslancev s prvopodpisanim mag. Krambergerjem, kjer se vrača 80%. S tem
               se ne strinjamo. Menimo tudi, da žal - koalicijska stranka ni predlagala usklajevanja
               na tem zakonu, čeprav sem celo prišel razlagat ta zakon, ni bilo predlagano
               usklajevanje in zato obžalujem, da je takšen amandma bil sploh vložen. Hvala
               lepa.</p>
            </sp>
            <sp xml:id="SDZ3-Izredna-19-2002-05-15.sp101">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Lahko preidemo h glasovanju? Ja prosim, gospod Trofenik.</p>
            </sp>
            <sp xml:id="SDZ3-Izredna-19-2002-05-15.sp102">

               <speaker>VILI TROFENIK:</speaker>

               <p>Hvala za besedo. Gospod minister, da je tehnologija ali realizacija vsebine mojega
               amandmaja komplicirana, to enostavno ni res. Je tehnologija čisto enaka kot po
               predlogu vlade. Treba je ugotoviti višino prispevka in tisti, ki bo dokazal, da je
               plačal centralo, ono, drugo, tretje, ima dokazilo, kdor pa nima, pa pač nima. Zato
               prosim, na tak način - mislim, da vam je to ušlo, da to niste namerno rekli, ker
               enostavno zadeva ne drži.</p>
               <p>Zelo pa bi me veselilo, ker sem ta amandma predlagal že na odboru, kjer je bilo
               glasovanje neodločeno, in od takrat, mislim, da je vsaj štirinajst dni ali tri tedne
               in bi s strani predlagatelja pričakoval finančno ilustracijo svojega amandmaja. Ker
               trditev, da ste rekli, da ne podpirate amandmaja zato, ker pomeni večje breme,
               zavračanje, to enostavno ni res, ker tega ne znate povedati; če pa znate, pa prosim,
               povejte. Bojim se pa, da bi - enostavno to tako odpravite, z levo roko. Prosim,
               povejte, zakaj je to več. Takrat sem pripravljen z vami tudi polemizirati s
               številkami. Zato prosim - normalno, da boste rekli, da ne, vendar ne drži, da je
               komplicirano vračanje! Daleč od tega: čisto enaka tehnologija, čisto enako
               ugotavljanje povprečnega stroška, je pa korektno. In to priložnost izkoriščam še za
               to, ker je pa predlog vlade, zlasti v tistih delih kjer pa poskuša obrazložiti ta
               svoj ključ ali te odstotke, nekorekten. Kaj je - izpustili ste temi izračuni
               obojestranski promet, govorite samo o enostranskem, ker razpolagate samo s številkami
               o impulzih v odhodnem, ne pa obratno. In prosim, tako nas ne podceniti. Tisti, ki so
               vam to pripravljali, so zelo površno to delali. Tega prej namerno nisem rekel, ker
               ste pa zdaj prišli na tak nivo, da pravite, da je komplicirano, kar ni res; vlada ne
               zna odgovoriti, koliko več to stane - jaz trdim, da ne - 1, 2, 3 je pa korektno.
               Ključ - ne samo da amortiziranost ali pa amortizacija ne more biti ključ, lahko bi
               izpeljali kaj drugega še iz tega, ne more pa biti tako, zlasti ne na tak način, kot
               je v obrazložitvi zakona in ob predstavitvi bilo predstavljeno.</p>
            </sp>
            <sp xml:id="SDZ3-Izredna-19-2002-05-15.sp103">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? Ni več razprave. Zaključujem razpravo in prehajamo na glasovanje o
               amandmajih k 4. členu. Imamo šest amandmajev, tako kot so bili po tem zaporedju
               določeni, tako bomo tudi glasovali.</p>
               <p>Najprej glasujemo o prvem amandmaju k 4. členu.</p>
               <p>Glasujemo, prosim. Od 59 prisotnih je za glasovalo 30 poslank in poslancev, 27 je
               bilo proti.</p>
               <p><stage>(Za je glasovalo 30.)</stage> <stage>(Proti 27.)</stage></p>
               <p>Amandma je sprejet.</p>
               <p>S tem ko je bil ta amandma sprejet, so ostali amandmaji brezpredmetni.</p>
               <p>Glasujemo še o 2. členu v celoti. Pardon, pardon. O 4. členu v celoti. Glasujmo,
               prosim. Od 62 prisotnih je za glasovalo 34 poslank in poslancev, 25 je bilo
               proti.</p>
               <p><stage>(Za je glasovalo 34.)</stage> <stage>(Proti 25.)</stage></p>
               <p>Člen je sprejet.</p>
               <p>Prehajamo na 5. člen. Pri 5. členu imamo tri amandmaje. Odpiram razpravo o amandmajih
               in členu. Kdo želi besedo? <stage>(Nihče.)</stage> Ja, gospod minister, prosim.</p>
            </sp>
            <sp xml:id="SDZ3-Izredna-19-2002-05-15.sp104">

               <speaker>DR. PAVEL GANTAR:</speaker>

               <p>Opozoril bi poslance, če to seveda bo imelo kakšen odmev, da ne podpiramo amandmaja k
               5. členu pod številka 1, ker menim, da to vendar da prekratke roke, neizvedljive
               roke; roke, ki jih ne moremo realizirati. In je nesmiselno, da državni zbor nalaga
               roke, ki so neizvedljivi in potem seveda, to potem tudi kritizira.</p>
               <p>Predlagal bi torej, da prvega amandmaja k 5. členu ne sprejmete. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp105">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? <stage>(Nihče.)</stage> Zaključujem razpravo in prehajamo na odločanje o
               amandmajih k 5. členu. Najprej glasujemo o prvem amandmaju k 5. členu. Glasujmo,
               prosim. Od 65 prisotnih je za glasovalo 23 poslank in poslancev, 41 je bilo
               proti.</p>
               <p><stage>(Za je glasovalo 23.)</stage> <stage>(Proti 41.)</stage></p>
               <p>Amandma ni sprejet.</p>
               <p>Glasujemo o drugem amandmaju k 5. členu. Glasujmo, prosim. Od 63 prisotnih je za
               glasovalo 60 poslank in poslancev, 1 je bil proti.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Amandma je sprejet.</p>
               <p>Glasujemo o tretjem amandmaju k 5. členu. Glasujemo, prosim. Od 63 prisotnih je za
               glasovalo 57 poslank in poslancev, 1 je bil proti.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Amandma je sprejet.</p>
               <p>In glasujemo še o 5. členu v celoti. 5. člen v celoti. Glasujmo, prosim. Od 62
               prisotnih je za glasovalo 61 poslank in poslancev, 1 je bil proti.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Člen je sprejet.</p>
               <p>Smo pri 6. členu. Tu imamo šest amandmajev. Prosim, če lahko tudi pogledate opombe,
               ki so pri posameznih amandmajih. Ne bi jih zdaj navajal. Bomo pred glasovanjem na
               njih posebno opozorili, če bo potrebno. Odpiram razpravo k 6. členu in amandmajem.
               Kdo želi besedo? Poslanke in poslanci? <stage>(Nihče.)</stage> Gospod minister, izvolite.</p>
            </sp>
            <sp xml:id="SDZ3-Izredna-19-2002-05-15.sp106">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Seveda, vlada nasprotuje drugemu amandmaju k 6.
               členu in seveda tudi šestemu amandmaju k 6. členu, čeprav je priznati, da je ta
               povezan z amandmaji, ki so bili sprejeti k 4. členu, k prvemu amandmaju. Vlada bo
               vložila amandma na amandma šele v tretjem branju. Predlagam, da te amandmaje
               sprejmete. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp107">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Trofenik, prosim.</p>
            </sp>
            <sp xml:id="SDZ3-Izredna-19-2002-05-15.sp108">

               <speaker>VILI TROFENIK:</speaker>

               <p>Hvala za besedo. Mislim, da gre med vlado in med mano kot predlagateljem drugega
               amandmaja za nesporazum. Moja intenca je ista, vendar bolj jasno povedano, da se
               vrnejo sorazmerni deleži. Ker tekst, ki je v Poročevalcu objavljen, se meni, se
               opravičujem, zdi nekorektno napisan ali pa dvoumno napisan. "Prejeto vračilo iz 4.
               člena tega zakona vrne lokalna skupnost v celoti v deležih sorazmernih vlaganjem
               oseb." In tako naprej. Vsebinska intenca je čisto enaka, zato se čudim, ampak je
               razčiščeno besedilo, da se vlada ne strinja, ne bom pa "se sekiral", če ne bo
               sprejet, ker ni vsebinskega pomena, ampak je bil namen izčiščevanje besedila.</p>
            </sp>
            <sp xml:id="SDZ3-Izredna-19-2002-05-15.sp109">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo od poslancev in poslank? <stage>(Nihče.)</stage> Prosim</p>
            </sp>
            <sp xml:id="SDZ3-Izredna-19-2002-05-15.sp110">

               <speaker>DR. PAVEL GANTAR:</speaker>

               <p>Se opravičujem. Je pač treba skrbno pogledati zadeve. Jasno je, da... Torej, ostajam
               slej ko prej pri našem stališču k 6. členu, torej menimo, da ga ni treba sprejeti, da
               je naš predlog boljši, pač pa korigiram svoje stališče k amandmaju gospoda Trofenika
               k 6. členu, šesti amandma, to bo po branju, ki smo ga zdaj opravili, še hitrem
               pregledu - vlada temu amandmaju ne nasprotuje.</p>
            </sp>
            <sp xml:id="SDZ3-Izredna-19-2002-05-15.sp111">

               <speaker>PODPREDSEDNIK DR. MIHA BREJC:</speaker>

               <p>Ne nasprotuje? Hvala. Lahko zaključimo razpravo? <stage>(Da.)</stage> Zaključujem razpravo in
               prehajamo na glasovanje o amandmajih k 6. členu. Glasujmo o prvem amandmaju.
               Glasujmo, prosim! Od 63 prisotnih je za glasovalo 61 poslank in poslancev, 2 sta bila
               proti.</p>
               <p><stage>(Za je glasovalo 61.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>Drugi amandma, tu vas opozarjam na opombo spodaj. Če bo ta sprejet, potem bo amandma
               pod točko 3 brezpredmeten. Glasujmo o drugem amandmaju. Glasujmo, prosim! Mir v
               dvorani! Od 63 prisotnih je za glasovalo 30 poslank in poslancev, 33 jih je bilo
               proti.</p>
               <p><stage>(Za je glasovalo 30.)</stage> <stage>(Proti 33.)</stage></p>
               <p>Ugotavljam, da amandma ni sprejet.</p>
               <p>Glasujmo o amandmaju pod zaporedno številko 3. Glasujmo, prosim! Od 60 prisotnih je
               za glasovalo 53 poslank in poslancev, 3 so bili proti.</p>
               <p><stage>(Za je glasovalo 53.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Glasujemo o četrtem amandmaju. Glasujmo. Od 62 prisotnih je za glasovalo 57 poslank
               in poslancev, nihče ni bil proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o petem amandmaju. Glasujmo, prosim. Od 62 prisotnih je za glasovalo 61
               poslank in poslancev, nihče ni bil proti.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o šestem amandmaju. Oprostite! Obrazložitev glasu v zvezi s šestim
               amandmajem.</p>
            </sp>
            <sp xml:id="SDZ3-Izredna-19-2002-05-15.sp112">

               <speaker>VILI TROFENIK:</speaker>

               <p>Glasoval bom, seveda, za amandma. Zakaj? Ker mislim, da je to določilo nujno; v
               nasprotnem bi lahko kdo razumel, da tisti del sredstev, ki je bil vložen v telefonsko
               omrežje iz naslova samoprispevkov, lahko delimo med fizične osebe, kar je v nasprotju
               z zakonom o samoprispevku.</p>
            </sp>
            <sp xml:id="SDZ3-Izredna-19-2002-05-15.sp113">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko preidemo na glasovanje? <stage>(Lahko.)</stage></p>
               <p>Torej glasujemo o šestem amandmaju. Glasujmo, prosim. Od 59 prisotnih je za glasovalo
               36 poslank in poslancev, 22 je bilo proti.</p>
               <p><stage>(Za je glasovalo 36.)</stage> <stage>(Proti 22.)</stage></p>
               <p>Ugotavljam, da je amandma sprejet.</p>
               <p>Glasujemo še o 6. členu v celoti. Glasujmo, prosim. Od 63 prisotnih je za glasovalo
               62 poslank in poslancev, eden je bil proti.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Ugotavljam, da je 6. člen sprejet.</p>
               <p>8. člen, štirje amandmaji. Odpiram razpravo. Kdo želi besedo, poslanke in poslanci?
               <stage>(Nihče.)</stage> Gospod minister, izvolite.</p>
            </sp>
            <sp xml:id="SDZ3-Izredna-19-2002-05-15.sp114">

               <speaker>DR. PAVEL GANTAR:</speaker>

               <p>Opozoril bi, da že prej, pri 8. členu predlagamo, da se ne sprejme amandmaja pod
               številko 1. Mislim, da je amandma, ki je pod številko 2, v bistvu korigiran amandma
               odbora, ki povzema, v skladu tudi s tistim, kar sem rekel že prej, dejstvo, da je
               treba s pogodbo, računi in drugimi vrstami dokumentov dokazovati pogodbeno vrednost.
               Predlagamo, da zaradi nomotehnike in čistosti beseda dejansko pomeni ta amandma pod
               številko 2 boljšo rešitev kot ta pod številko 1.</p>
            </sp>
            <sp xml:id="SDZ3-Izredna-19-2002-05-15.sp115">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko zaključimo razpravo? <stage>(Lahko.)</stage> Zaključujem razpravo in prehajamo na
               odločanje o amandmajih in členu.</p>
               <p>Najprej glasujemo o prvem amandmaju k 8. členu. Glasujmo, prosim. Od 63 prisotnih je
               za glasovalo 23, 40 poslank in poslancev je bilo proti.</p>
               <p><stage>(Za je glasovalo 23.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Glasujemo o amandmaju pod zaporedno številko 2. Glasujmo, prosim. Od 62 prisotnih je
               za glasovalo 59 poslank in poslancev, nihče ni bil proti.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo o amandmaju pod zaporedno številko 3. Glasujmo, prosim. Od 63 prisotnih je
               za glasovalo 51 poslank in poslancev, 11 je bilo proti.</p>
               <p><stage>(Za je glasovalo 51.)</stage> <stage>(Proti 11.)</stage></p>
               <p>Amandma je sprejet.</p>
               <p>In četrti amandma. Glasujmo, prosim. Od 60 prisotnih je za glasovalo 59, nihče ni bil
               proti.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo še o 8. členu v celoti. Glasujmo, prosim. Od 63 prisotnih je za glasovalo
               62 poslank in poslancev, nihče ni bil proti.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Amandma je sprejet.</p>
               <p>12. člen. Trije amandmaji. Odpiram razpravo. Kdo želi besedo? Gospod Sušnik,
               prosim.</p>
            </sp>
            <sp xml:id="SDZ3-Izredna-19-2002-05-15.sp116">

               <speaker>FRANC SUŠNIK:</speaker>

               <p>Hvala lepa. Rad bi nekaj povedal v podporu amandmaju pod številko 2. V bistvu je 12.
               člen ključen glede časa izvedbe vračanja. In ta definicija v tretjem odstavku oziroma
               v drugem odstavku, da se začnejo zneski iz 4. člena tega zakona vračati upravičencem
               v roku 3 mesecev po izvedeni privatizaciji državnega deleža v Telekomu Slovenije
               d.d., odmika vračanje v neko daljno prihodnost. Ker niti v razpravi niti v kontaktih,
               ki smo jih imeli z združenjem, niso nam mogli zagotoviti, da bi jim lahko podali neki
               rok, kdaj bi se naj ta privatizacija Telekoma izvršila, kar bi v bistvu tudi
               opredelilo rok vračanja zneskov iz 4. člena.</p>
               <p>Zato mi predlagamo amandma v predloženem besedilu, v katerem predlagamo, da se
               začnejo zneski vračati upravičencem v roku 1 meseca po prvem plačilu kupnine od
               privatizacije državnega deleža v Telekomu Slovenije d.d. To praktično pomeni to, da
               bi se prva kupnina od prodanih državnih delnic iz Telekoma namenila vračilo
               upravičencem po tem zakonu, ne da se čaka na izvršeno privatizacijo, ker lahko vse
               skupaj, bom rekel, premakne v neko nedorečeno daljno prihodnost in postavlja pod
               vprašaj dober namen predlagatelja. Hvala.</p>
            </sp>
            <sp xml:id="SDZ3-Izredna-19-2002-05-15.sp117">

               <speaker>PODPREDSEDNIK DR. MIHA BREJC:</speaker>

               <p>Hvala. Kdo želi besedo še? <stage>(Nihče.)</stage> Minister, izvolite.</p>
            </sp>
            <sp xml:id="SDZ3-Izredna-19-2002-05-15.sp118">

               <speaker>DR. PAVEL GANTAR:</speaker>

               <p>Se opravičujem. Se je že stegnila roka državnega sekretarja. Torej, drugi amandma k
               12. členu. Moram reči, da ga pri najboljši volji ne razumem dobro. Zneski iz tretjega
               in petega odstavka 8. člena - 8. člen, tretji odstavek govori: "Pisna poravnava, ki
               jo podpišeta vlagatelj zahtevka in državni pravobranilec, izvrši naslov", in tako
               naprej. In peti odstavek, ki govori: "Če vlada zahteva in državni pravobranilec ne
               skleneta, se gre potem na sodišče," in podobno. Če pa se nanaša na četrti odstavek,
               je pa treba redakcijsko popraviti. Torej 4. člen nima petega odstavka. Ali smo ga
               dodali? Nismo ga dodali. Torej, ta amandma, če razumem, je nomotehnično nesmiseln.
               Torej, nesmiseln je, neizvršljiv je. Nesmiseln je, enostavno rečeno, in seveda ga
               zato zavračam.</p>
            </sp>
            <sp xml:id="SDZ3-Izredna-19-2002-05-15.sp119">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sušnik, prosim.</p>
            </sp>
            <sp xml:id="SDZ3-Izredna-19-2002-05-15.sp120">

               <speaker>FRANC SUŠNIK:</speaker>

               <p>Mislim, da ni tako nesmiseln, kot se na prvi pogled zdi. V zakonu lepo piše, da je
               možno vračilo šele, ko je sklenjen dogovor z državnim pravobranilcem. In je
               sklicevanje na peti odstavek 8. člena potem popolnoma smiselno. Ko je sklenjen
               dogovor s pravobranilcem, ker tudi do tega dogovora je po vašem predlogu zakona težko
               priti in je opredeljenih cel niz nekih rokov in postopkov o ustanovitve agencije, pa
               potem to zbiranje podatkov, pa ta tabela in druga, da ne bom navajal, kako. Vračilo
               je možno šele po sklenjenem dogovoru s pravobranilstvom. Mi smo napisali, da bi se
               naj vrnil ta znesek v povezavi s sklenjenim dogovorom ali z doseženo tožbo na
               sodišču, znesek, ki mora biti predhodno utemeljen z enim ali z drugim aktom, da bi
               naj bil vezan na prvo kupnino odprodanih državnih delnic Telekoma. Ne da potem, ko že
               dosežemo ta dva pogoja za vračilo, še čakamo na dokončno privatizacijo državnega
               deleža Telekoma, prosim.</p>
            </sp>
            <sp xml:id="SDZ3-Izredna-19-2002-05-15.sp121">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ3-Izredna-19-2002-05-15.sp122">

               <speaker>DR. PAVEL GANTAR:</speaker>

               <p>Moram se opravičiti za napačno interpretacijo vašega člena, ker pravzaprav smo tudi
               mi pripravili v 3. členu to rešitev in se zato opravičujem. Dejansko, ko človek to
               gleda, mora imeti te stvari pred očmi. Torej, mi menimo naslednje, da mi zavračamo ta
               vaš amandma predvsem zaradi tega, ker menimo, da je v našem členu zadosti jasno, da
               se začne vračati sredstva takoj, ko začnejo pritekati sredstva v tako imenovani
               proračunski sklad. To je bilo že večkrat jasno povedano in ni nobenega razloga, dabi
               se to pisalo o kakšnih mesecih, celo tu piše, "v roku treh mesecev po izvedeni
               privatizaciji", in to je nek življenjski in razumen rok - en mesec prej ali dva
               meseca pozneje, to ne pomeni nič. Ko se reče "izvedena privatizacija", pomeni
               izvedeno privatizacijo tistega deleža, ki je takrat izveden, ki je predmet
               privatizacije. In to je tudi povsem jasno, zato mislim, da je treba ta drugi amandma
               zavrniti in sprejeti tretjega. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp123">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sušnik in potem gospod Sok.</p>
            </sp>
            <sp xml:id="SDZ3-Izredna-19-2002-05-15.sp124">

               <speaker>FRANC SUŠNIK:</speaker>

               <p>No, jaz bi vseeno rekel, glejte, povednik ali glagol "izvedeno" pomeni neko stanje.
               In za mene je izvedeno to, da je privatizacija Telekoma končana. To je pa lahko dolg
               postopek, ki se vleče leta in leta, preden je dokončana privatizacija Telekoma. Vi
               ste maloprej omenili, da bo verjetno država en delež vedno obdržala, zato se nam zdi,
               da rok za pričetek vračanja ni zadosti natančno definiran in zato smo tudi predložili
               amandma, s katerim jasneje povemo, da bi naj šla prva kupnina od prodanih delnic
               Telekoma za vračilo po tem zakonu. Mislim, da je to bolj definirana oblika, ki ne
               dopušča nobenih dvomov o tem, da bo prva kupnina od prodanih delnic Telekoma, ki so v
               lasti države, namenjena za vračila po tem zakonu. In mislim, da ta amandma v ničemer
               ni skregan z namenom predlagatelja, kot ste ga predočili. Hvala.</p>
            </sp>
            <sp xml:id="SDZ3-Izredna-19-2002-05-15.sp125">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Sok, prosim.</p>
            </sp>
            <sp xml:id="SDZ3-Izredna-19-2002-05-15.sp126">

               <speaker>ALOJZ SOK:</speaker>

               <p>Hvala, podpredsednik, za besedo. Ravno to sem hotel reči, da ta amandma v ničemer ne
               poslabšuje vsebine zakona. Skratka, bolj natančno opredeljuje in določa postopek,
               začetek vračanja. In mi samo s sprejetjem tega amandmaja lahko, gospod minister,
               dikcijo zakona izboljšamo. Mislim, da ta amandma v ničemer zakona vsebinsko ne
               pokvari. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp127">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Pukšič, prosim.</p>
            </sp>
            <sp xml:id="SDZ3-Izredna-19-2002-05-15.sp128">

               <speaker>FRANC PUKŠIČ:</speaker>

               <p>Hvala lepa. Prav to je v tem členu, bom rekel, dvoumno zapisano, "po izvedeni
               privatizaciji". Prej sem razumel ministra, da ni nasprotoval temu delu, da ga je bolj
               motilo tisto, "po treh ali v enem mesecu", vendar pa ni nasprotoval temu delu
               amandmaja, "ob prvem vplačilu kupnine od privatizacije". Torej, definicija "ob prvem
               vplačilu kupnine" je gotovo primernejša, ker je eksaktna in točno pove, kdaj - ko se
               bo nekaj zaključilo, ker se lahko tudi tako razume, po izvedeni privatizaciji, torej
               izvedeno delo, ko bo izvedeno delo, potem vam bomo po tolikem času nakazali izplačilo
               za to. Tu pa pove, "po prvem izvedenem delu bomo začeli to in to". In po razumevanju
               ministra, govori o tem, da se bo vračalo, "po prvem izvedenem delu se bo začelo to in
               to". In da bo to seveda tudi vsem ostalim v državni upravi in državnih podjetjih, ki
               se bodo s tem ukvarjala, pravobranilcu in ne vem komu vse jasno in dovolj eksaktno,
               je prav, da "po prvem izvedenem delu", torej po prvem plačilu kupnine. V nasprotnem
               primeru bi seveda lahko to pripeljalo do različnega tolmačenja in seveda
               nerazumevanja oziroma razlage, kakor bi komu "pasalo", torej odgovarjalo. In tistim,
               ki bi morali vračati, bi jim odgovarjalo čim kasneje; tisti, ki so upravičenci do
               tega, pa jasno, tako kot smo vseskozi, tudi v prejšnji razpravi, ko smo govorili o
               zakonu o telekomunikacijah, govorili o tem, kdaj se bo začelo. Torej: po prvi
               privatizaciji. Hvala.</p>
            </sp>
            <sp xml:id="SDZ3-Izredna-19-2002-05-15.sp129">

               <speaker>PODPREDSEDNIK DR. MIHA BREJC:</speaker>

               <p>Lahko zaključimo razpravo? Dobro, zaključujem razpravo in prehajamo na odločanje o
               amandmajih k 12. členu. Glasujemo o prvem amandmaju k 12. členu.</p>
               <p>Glasujemo, prosim. Od 63 prisotnih je za glasovalo 59 poslank in poslancev, eden je
               bil proti.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Amandma je sprejet.</p>
               <p>Glasujemo o drugem amandmaju.</p>
               <p>Glasujemo. Od 64 prisotnih je za glasovalo 25 poslank in poslancev, 38 je bilo
               proti.</p>
               <p><stage>(Za je glasovalo 25.)</stage> <stage>(Proti 38.)</stage></p>
               <p>Amandma ni sprejet.</p>
               <p>Glasujemo še o tretjem amandmaju.</p>
               <p>Glasujemo. Od 62 prisotnih je za glasovalo 57 poslank in poslancev, eden je bil
               proti.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Amandma je sprejet.</p>
               <p>In zdaj glasujemo še o 12. členu v celoti.</p>
               <p>Glasujemo, prosim. Od 63 prisotnih je za glasovalo 54 poslank in poslancev, devet je
               bilo proti.</p>
               <p><stage>(Za je glasovalo 54.)</stage> <stage>(Proti 9.)</stage></p>
               <p>Člen je sprejet.</p>
               <p>15. člen, prvi amandma, en amandma je. Odpiram razpravo. Kdo želi besedo? <stage>(Nihče.)</stage>
               Zaključujem razpravo in prehajamo na odločanje. Tu je samo en amandma. Torej
               glasujemo o tem amandmaju k 15. členu.</p>
               <p>Glasujemo, prosim. Od 61 prisotnih je za glasovalo 57 poslank in poslancev, eden je
               bil proti.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Amandma je sprejet.</p>
               <p>Glasujemo še o 15. členu v celoti.</p>
               <p>Glasujemo, prosim. Od 57 prisotnih je za glasovalo 54 poslank in poslancev, eden je
               bil proti.</p>
               <p><stage>(Za je glasovalo 54.)</stage> <stage>(Proti 1.)</stage></p>
               <p>Člen je sprejet.</p>
               <p>Ugotavljam, da smo s tem zaključili razpravo in odločanje o vloženih amandmajih.</p>
               <p>Prehajamo na razpravo o preostalih členih, h katerim niso bili vloženi amandmaji.
               Želi kdo besedo? <stage>(Nihče.)</stage> Ker ne želi nihče več besede, prehajamo na odločanje o
               preostalih členih, h katerim niso bili vloženi amandmaji. Glasujmo, prosim! Od 61
               prisotnih je za glasovalo 58 poslank in poslancev, 1 je bil proti.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da so preostali členi s tem sprejeti.</p>
               <p>Prehajamo na razpravo o naslovu zakona. Želi kdo besedo? <stage>(Nihče.)</stage> Ker nihče ne želi
               razpravljati, lahko odločamo o naslovu zakona. Glasujmo, prosim, o naslovu! Od 64
               prisotnih je za glasovalo 60 poslank in poslancev, 3 so bili proti.</p>
               <p><stage>(Za je glasovalo 60.)</stage> <stage>(Proti 3.)</stage></p>
               <p>Ugotavljam, da je naslov zakona sprejet.</p>
               <p>S tem prehajamo na <title>3. obravnavo</title> . Izvolite, gospod minister.</p>
            </sp>
            <sp xml:id="SDZ3-Izredna-19-2002-05-15.sp130">

               <speaker>DR. PAVEL GANTAR:</speaker>

               <p>Hvala, gospod podpredsednik. Vlada namerava vložiti oziroma se dogovoriti za amandma
               k 4. členu. Zaprosil bi, če je možno to točko prekiniti za tretjo obravnavo.</p>
            </sp>
            <sp xml:id="SDZ3-Izredna-19-2002-05-15.sp131">

               <speaker>PODPREDSEDNIK DR. MIHA BREJC:</speaker>

               <p>V tem hipu imamo napoved amandmaja. Še kdo želi napovedati amandma? Gospod Sušnik.
               Torej prekinjam razpravo o tem zakonu v tretji obravnavi. Nadaljevali jo bomo jutri
               ob 14.00 uri. S tem je ta točka prekinjena.</p>
               <p>Nadaljujemo z zakonom o psihološki dejavnosti Gospe in gospodje, smo pri <title>12.
                  TOČKI DNEVNEGA REDA.</title> Prehajam torej na prvo obravnavo <title>PREDLOGA ZAKONA O
                  PSIHOLOŠKI DEJAVNOSTI.</title>
               </p>
               <p>Predlog zakona je v obravnavo zboru predložil Državni svet Republike Slovenije.
               Sprašujem, ali želi predstavnik državnega sveta besedo? Gospod dr. Zoltan Jan,
               prosim. Izvolite. Prosim za mir v dvorani!</p>
            </sp>
            <sp xml:id="SDZ3-Izredna-19-2002-05-15.sp132">

               <speaker>DR. ZOLTAN JAN:</speaker>

               <p>Spoštovane gospe in gospodje! Rad bi vam predstavil zakon o psihološki dejavnosti, ki
               ima dolgo zgodovino. Prvič se je ta zakon pričel pripravljati že 1991. leta in je bil
               potem tudi že oddan v postopek, vendar je bil zakonodajni postopek 1996. leta z
               iztekom mandata državnega zbora prekinjen. Državni svet je spoštoval pobudo društva
               psihologov Republike Slovenije, ki meni, da je ta zakon nujno potreben in da je treba
               to področje, področje psihologije, urediti enovito in v celoti zagotoviti neko
               kvaliteto dejavnosti.</p>
               <p>Spoštovani gospodje poslanci! Gotovo se strinjamo, da je psihologija pomembno
               področje in da posega v samo bit človeka in da moramo na tem področju urediti zadeve
               in tudi zagotoviti neko normalno odgovornost in tudi urediti to dejavnost. Podatki za
               Republiko Slovenijo kažejo, da 5% prebivalstva Republike Slovenije ima ponavljajoče
               hude psihološke težave. 40 do 50% prebivalstva se vsaj enkrat znajde v hujši duševni
               stiski in nekateri potrebujejo tudi zdravljenje. Ob tem bi seveda tudi opozorili, da
               nas številni podatki uvrščajo v sam vrh tistih držav, kjer je samomorilnost zelo
               visoka. To področje je danes prepuščeno naključju in vsakdo lahko poseže na to
               področje. Verjetnose boste začudili, vendar kdorkoli med nami lahko začne zdraviti,
               odpravljati psihološke probleme, ne glede na to, ali je kvalificiran ali ni
               kvalificiran. Ravno tako ni pomembno, kakšne metode uporablja; lahko gre za neka
               ezoterična načela in tako naprej</p>
               <p>Aktualnosti tega vprašanja smo preverjali tudi s širšo strokovno in zainteresirano
               javnostjo na posvetu. Rezultati so objavljeni v zborniku, ki so, mislim, da na
               razpolago bili poslancem. In tam smo ugotovili visoko stopnjo soglasnosti, da je to
               področje potrebno urediti enovito. Res je sicer, da na nekaterih področjih je to
               urejeno. Na področju zdravstva in sociale in tudi šolstva so te pristojnosti urejene.
               Vendar gre za nov fenomen, ki ga prinaša sodobno življenje. Stiske in stresi vsakega
               posameznika med nami, pred katerimi ni nihče imun. In ti ljudje, ko doživijo hujšo
               preizkušnjo v osebnem življenju, se včasih in pogosto zatekajo pač k različnim
               ljudem. Vemo, kakšno je področje zasedenosti te dejavnosti v zdravstvu. In tako so
               potem ljudje prisiljeni, da gredo pač k nekomu, ki opravlja psihološko dejavnost.</p>
               <p>Kaj je to psihološka dejavnost? Kakšne so pristojnosti, odgovornosti? In kaj je treba
               tukaj napraviti? To pa, seveda, ni urejeno. Na področju zdravstva - ja, psihiater
               lahko predpiše tudi medikamente, vendar ob tem se pa seveda pojavijo lahko kjerkoli,
               kadarkoli tudi druge dejavnosti. To so tiste stvari, ki nas prepričujejo, da je bil
               tisti zakon, torej ta zakon, ki ima 10-letno zgodovino, potreben.</p>
               <p>Naj navedem tudi, da se je vlada takrat, ko je bil v proceduri, torej sredi
               devetdesetih let, tudi pozitivno izrekla o tem zakonu in je menila, da je to treba
               urediti. Mi, državni svet potem, ko je prevzel ta zakon kot predlagatelj, je
               preverjal tudi, kakšno je stanje danes. Kajti, v desetih letih se je marsikaj
               spremenilo in marsikaj uredilo. In seveda pri tem smo potem ugotovili, da je ta zakon
               potreben in da je pomembno to, da se sprejme.</p>
               <p>Osnovni cilji zakona o psihološki dejavnosti je vzpostavitev enotne zakonske ureditve
               psihološke dejavnosti v Republiki Sloveniji. Posebni cilji oziroma načela takšne
               ureditve so predvsem: opredeliti psihološko dejavnost in njene posebnosti, zagotoviti
               večjo strokovnost in etičnost psihološkega dela, ureditev poklicnega položaja
               psihologov, zagotovitev nadzora nad delom psihologov, določiti pristojnosti upravnih
               in strokovnih organov za skrb na področju psihološke dejavnosti ter uskladitev
               slovenske ureditve z mednarodnimi normativi in standardi.</p>
               <p>No, in rešitve so temu prilagojene. Zakon določa pogoje, da se pridobi licenco,
               natančno opredeljuje sam pojem psihološke dejavnosti, tako da se ve, kaj kdo
               opravlja, pogoje, v katerih se opravlja psihološka dejavnost in seveda tudi
               organizacijo teh dejavnosti. Tu je predvidena ustanovitev zbornice, ki bi potem imela
               nadzor nad celotnim področjem in usklajevala tiste potrebe.</p>
               <p>Odbor državnega zbora je kot matično telo tudi obravnaval zakon in ga podprl tako, da
               je sprejel sklep, ki ga imate na mizi in o katerem boste glasovali.</p>
               <p>Edini očitek, ki je bil, edina dilema, ki je bila, je dilema, ali je ta zakon
               potreben ali ni potreben in tu zagovarjamo stališče, da je potreben. Kot sem že
               povedal, res je, da je ta dejavnost na področju socialnega varstva, na področju
               zdravstva dokaj normalno urejena, vendar izven tega ostaja šecela vrsta področij,
               kjer pa ni nobene normative, nobene odgovornosti in tudi vsa vprašanja ostajajo
               odprta. To je vse tisto, kar se dogaja na področju industrije, vojske, policije, na
               področju osebnega življenja vsakega posameznika. Prav zato menim, da bi bilo treba,
               da ta zakon gre.</p>
               <p>Pripombe, ki jih je dal sekretariat za zakonodajo, so takšne narave, da jih je mogoče
               v nadaljnjem zakonodajnem postopku upoštevati in vključiti v zakon, prav tako vse
               tisto, kar je v predlogu sklepa napravljeno, tako da ne vidim nobenega razloga, da
               zakon ne bi doživel vaše podpore. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp133">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Gospod Brenčič, prosim, predstavite
               mnenje odbora.</p>
            </sp>
            <sp xml:id="SDZ3-Izredna-19-2002-05-15.sp134">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Spoštovani predstavniki vlade, spoštovane
               kolegice in kolegi poslanci! Odbor za zdravstvo, delo, družino, socialno politiko in
               invalide kot matično delovno telo je predlog zakona obravnaval na 17. redni seji. Ne
               bom ponavljal predstavitve zakona s strani predlagatelja, ki je bil povsem identičen
               ali podoben današnjemu, treba pa se je ustaviti na obširnem mnenju sekretariata za
               zakonodaje in pravne zadeve, ki ugotavlja, da predlog zakona vsebuje vse formalne
               elemente zakonskega predloga po 175. členu poslovnika državnega zbora.</p>
               <p>Ima pa pripombo glede preskopo predstavljenih finančnih posledic, saj niso razvidne
               kvantitativne ocene izdatkov iz državnega proračuna, prav tako pa ni pojasnjeno, iz
               katerih virov se bodo črpala sredstva za dodeljevanje zbornici v prvih letih.</p>
               <p>Sekretariat z vidika skladnosti predloga zakona z ustavo nima pripomb. S
               pravnosistemskega vidika pa meni, da bi bilo treba v nadaljnjih fazah zakonodajnega
               postopka obravnave in sprejemanja zakona nekatere rešitve še dodatno proučiti v smeri
               njihove pravne konsistentnosti z drugimi področnimi zakoni, v katerih je psihološka
               dejavnost oziroma dejavnost psihologov na posameznih področjih različno urejena.
               Sekretariat meni, da bi kazalo že v izhodiščni zasnovi predloga zakona razmisliti o
               zakonski rešitvi, po kateri bi bile upravne pristojnosti združene v tistem
               ministrstvu, ki v pretežni meri pokriva to dejavnost, prav tako pa bi kazalo
               razmisliti o zakonski rešitvi, po kateri bi se v zbornico obvezno združevali vsi
               psihologi. Iz mnenja sekretariata so razvidne tudi konkretne pripombe k drugemu,
               sedmemu, osmemu, devetemu, desetemu, enajstemu, trinajstemu, šestnajstemu in
               devetnajstemu, petindvajsetemu, šestindvajsetemu, osemindvajsetemu, triintridesetemu
               in štiriintridesetemu členu, k 35., 36., 37. in 38. členu zakona. Odbor k predlogu
               zakona o psihološki dejavnosti ni prejel pisnega mnenja vlade Republike Slovenije,
               kar je prav gotovo nekoliko oteževalo odločanje kolegic in kolegov članov odbora,
               ustno mnenje pa je kot predstavnik ministrstva za zdravje predstavil minister za
               zdravje dr. Dušan Keber, državni sekretar na ministrstvu za šolstvo, znanost in šport
               mag. Mirko Zorman pa je predstavil ustno mnenje kot predstavnik ministrstva za
               šolstvo, znanost in šport, medtem ko vabljenih predstavnikov ministrstva za delo,
               družino in socialne zadeve ter predstavnika ministrstva za notranje zadeve ni bilo na
               odboru in tudi nismo prejeli njihovega mnenja.</p>
               <p>Minister za zdravje je povedal, da je po njihovem mnenju status psihologov, ki
               delujejo na področju zdravstva, dobro urejen v zakonu o zdravstveni dejavnosti, ki
               jim tudi dopušča vse oblike organiziranosti, vključno z zbornicami, zato menijo, da
               zakon o psihološki dejavnosti ni potreben. Podrobnega mnenja je bil tudi predstavnik
               ministrstva za šolstvo, znanost in šport, ki je dejal, da je psihološka dejavnost v
               šolstvu ustrezno urejena v zakonu organizacije in financiranje vzgoje in
               izobraževanja ter v zakonu o usmerjanju otrok s posebnimi potrebami. V razpravi so
               člani odbora izrazili po eni strani začudenje glede pristopa vlade k tej
               problematiki, saj je delovanje psihologov široko in dejansko obsega skoraj vsa
               področja. Čeprav so bili izraženi nekateri pomisleki glede potrebnosti zakona, pa je
               vseeno prevladalo mnenje, da je področje, ki ni dovolj definirano in dovolj
               regulirano, treba urediti. Razpravljavci pa so opozorili predvsem na nekatere
               pomanjkljivosti priloge zakona, na katere je član sekretariata opozoril tudi
               sekretariat za zakonodajo in pravne zadeve in se nanašajo predvsem na način
               ustanovitve zbornice psihologov, njeno pristojnost, delovanje, članstvo in seveda v
               prvi vrsti tudi financiranje. Menili smo, da je potrebno predpisati obvezno članstvo
               v zbornici glede na to, da zbornica pričakuje javna pooblastila ter tudi treba
               soglasje vlade, medtem ko pri ustanovitvi zbornice njeno sodelovanje ni potrebno.</p>
               <p>Postavlja se tudi vprašanje matičnosti ministrstva, saj v predlogu zakona krovno
               oziroma pristojno ministrstvo ni definirano. Zato bi bilo treba upravne pristojnosti
               združiti v tistem ministrstvu, ki v pretežni meri pokriva psihološko dejavnost, kar
               bo pa v praksi najbrž precej težko.</p>
               <p>Odbor državnega zbora Republike Slovenije za zdravstvo, delo, družino in socialno
               politiko ter invalide predlaga državnemu zboru Republike Slovenije, da v skladu s
               185. členom poslovnika državnega zbora po končani obravnavi predloga zakona o
               psihološki dejavnosti sprejme sledeča sklepa:</p>
               <p>Prvi sklep: "Predlog zakona o psihološki dejavnosti, prva obravnava, je primerna
               podlaga za pripravo predloga besedila za drugo obravnavo."</p>
               <p>Drugi sklep: "Predlagatelj naj pri pripravi predloga zakona za drugo obravnavo v
               soglasju z vlado Republike Slovenije upošteva sledeči dve stališči: 'Prouči in
               upošteva mnenje sekretariata za zakonodajo in pravne zadeve ter predlagatelj naj
               dodatno prouči možnost, da v predlogu zakona za drugo obravnavo določneje opredeli
               področje ustanavljanja in organiziranja zbornice psihologov ter pri tem proučiglede
               na javna pooblastila, ki naj bi jih zbornica imela, tudi status njenega članstva,'
               namreč članstva psihologov v zbornici." Hvala lepa.</p>
            </sp>
            <sp xml:id="SDZ3-Izredna-19-2002-05-15.sp135">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnik sekretariata? <stage>(Ne želi.)</stage> Želijo besedo
               predstavniki vlade, ki jih ob tej priložnosti pozdravljam? Gospod državni sekretar
               Vrhunec, boste vi? Prosim, izvolite.</p>
            </sp>
            <sp xml:id="SDZ3-Izredna-19-2002-05-15.sp136">

               <speaker>MAG. SIMON VRHUNEC:</speaker>

               <p>Hvala za besedo. Lepo pozdravljeni, spoštovani predsedujoči in poslanci! Torej vlada
               je svoje mnenje državnemu zboru predložila in ocenjuje, da poseben zakon o psihološki
               dejavnosti, ki ga je v postopek v državnem zboru vložil državni svet, ni
               potreben.</p>
               <p>Vlada ocenjuje, da se zakon dotika dejavnosti poklica, ki opravlja zelo različne
               funkcije v različnih sektorjih v naši družbi, v socialnem skrbstvu, v šolstvu,
               zdravstvu in v gospodarstvu. Ti sektorji so tudi med sabo zelo različni in njihovi
               uporabniki vstopajo v te dejavnosti, v te sektorje, zaradi zelo različnih potreb in
               interesov. Zato so te posamezne dejavnosti, če jih tako imenujem, urejene s
               področnimi zakoni, z zakoni teh dejavnosti, ki urejajo tudi delovanje posameznih
               nosilcev v okviru teh dejavnosti. Tako so v zakonih s področja zdravstva, šolstva,
               socialnega varstva urejene tako vsebine teh dejavnosti kot področje delovanja
               posameznih poklicev, pogoji za opravljanje dejavnosti, funkcije nadzora, možnost
               strokovnega združevanja posameznih poklicnih skupin, cehovskega združevanja in
               podobno. Na ta način je seveda najbolj celovito zagotovljeno zagotavljanje interesov
               tistih, ki potrebujejo storitve v teh dejavnostih. To so državljani.</p>
               <p>Ta zakon ne prinaša boljših rešitev, tudi ne novih rešitev za uporabnike storitev
               različnih dejavnosti, pač pa zakon na nek način grozi, da se bo skozi dejavnost
               poklica skušalo unificirati potrebe državljanov.</p>
               <p>Zato vlada ne vidi razloga za sprejetje tega posebnega zakona in državnemu zboru
               predlaga, da tega zakona ne sprejme. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp137">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želijo besedo predstavniki poslanskih skupin? Po vrsti, dr. Cukjati v
               imenu poslanske skupine Socialdemokratske stranke.</p>
            </sp>
            <sp xml:id="SDZ3-Izredna-19-2002-05-15.sp138">

               <speaker>FRANCE CUKJATI:</speaker>

               <p>Hvala za besedo. Spoštovani! Pred sabo imamo na nek način nenavaden zakon, ker kot je
               povedal moj predhodnik, posega na neko dejavnost, ki je zelo razdrobljena na različna
               področja. Srečamo psihologe v šolah, v delovnih organizacijah, v podjetjih, v
               zdravstvu. Vsekakor gre za dejavnost, ki je razsejana po slovenskem prostoru, kot je
               razsejana potreba po urejanju nekaterih psiholoških elementov tako posameznika, kot
               skupine, skupinska psihologija, grupna dinamika, kot družbe. To ne bi bil argument,
               da ne bi šli v poenotenje, v poskus urejanja tega področja, ampak prej razlog, da k
               temu tako pristopimo.</p>
               <p>Izkušnje so pokazale, ne samo v Sloveniji, kjer imamo že vrsto poklicov urejenih z
               zbornico in zbornično dejavnostjo, ampak predvsem tuje zahodne izkušnje pokažejo, da
               pravzaprav samoregulacija poklica v demokratičnih okoliščinah pomeni pravzaprav
               najboljšo garancijo, da se nek poklic ne spridi, da so na nek način zagotovljeni
               standardi, izobraženost in da je zagotovljeno varstvo potrošnikov ali naročnikov, če
               že hočete. Vrsta poklicev, ne samo v zdravstvu. Vsekakor to načelo subsidiarnosti, ki
               se je izkazalo kot pravzaprav železno načelo zahodne demokracije, verjetno bo
               potrebno tudi pri nas pri urejanju sedaj neurejenih poklicev še kako upoštevati.</p>
               <p>Poglejte, inženirji gradbeništva s svojo zbornico, lahko bi rekli, da ne potrebujejo,
               ker imajo ministrstvo za gospodarstvo, to se pravi, ne nekoga, ki lahko bedi nad
               njimi. Lekarniška zbornica ali zdravniška zbornica - ne potrebujemo, ker imajo ti
               profili ministra za zdravje, ki jih lahko ureja. Psihologi pa nimajo nikogar. Celo
               matičnega ministrstva nimajo.</p>
               <p>Menim, da je toliko bolj potrebno, da se na nek način te stvari uredijo. Zato
               pozdravljamo pristop, pozdravljamo idejo o organiziranju poklica, o organiziranju,
               kjer sam ceh, sam poklic prevzame vrsto odgovornosti za svoje delo in ni potrebno, da
               vedno država nekako materinsko vodi vsak poklic za roko.</p>
               <p>Imamo pa nekaj pripomb, ki bi jih veljalo upoštevati pri pripravi gradiva za drugo
               obravnavo. Te pripombe bi povzel v naslednje.</p>
               <p>V 9. členu se govori o licenci. Tam je navedeno, da nosilci iz zdravstvenih nazivov
               za pridobitev osnovne licence ne potrebujejo pripravništva. Menim, da je tukaj
               nedosleden pristop do strokovnih zahtev, ki so vedno osnova podelitve licence, to je
               dovoljenja za delo. Magisterij, doktorati in drugi nazivi ne morejo nadomestiti
               pripravništva.</p>
               <p>Dalje, v 11. členu, ki zopet govori o licenci, in sicer licenci za specialistično
               dejavnost. Tudi tu se kaže na nek način nedoslednost ali premalo pogumen poseg na to
               področje, saj predlog predvideva, da postopek opravljanja specialističnega izpita ter
               imenovanje izpitne komisije sicer določi zbornica, vendar v soglasju s pristojnim
               ministrstvom. Prvič, nimamo pristojnega ministrstva, drugič pa za vsako malenkost pa
               res ne bi potrebovali soglasje ministrstva. Za imenovanje izpitne komisije pa res ne.
               Ker potem bi pa vedno pravzaprav bili na vratih in si podajali kljuko.</p>
               <p>Nekaj teh načel se še ponavlja in predlagamo, da pravzaprav zbornica v celoti
               prevzame tiste odgovornosti, ki jih lahko nek poklic prevzame. Kot sem rekel, ni
               potrebno, da se drži nekega ministra za krilo.</p>
               <p>Dalje, zopet pri licenci oziroma vprašanje zasebnega dela bi bilo potrebno še doreči.
               V 19. členu v drugem odstavku beremo o navedenih pogojih, to so pogoji, pod katerimi
               se sme opravljati zasebna praksa. Tako piše besedilo. Navedene pogoje ugotavlja
               pristojno ministrstvo in na podlagi mnenja zbornice psihologov izda odločbo za
               opravljanje zasebne prakse. Menim, da bi tukaj morali ločiti dve vrste dejavnosti
               psihologov, in sicer tisto dejavnost, za katero je država zainteresirana, to je javna
               služba, tam zagotovo mora imeti minister ali vlada alikatera koli institucija
               odločilno besedo. Pri zasebni dejavnosti, ki ni javnega pomena, ki ni javna služba,
               pa zagotovo lahko odloča zbornica oziroma tisti, ki podeljuje koncesijo in ugotavlja
               strokovno in etično usposobljenost določenega kandidata.</p>
               <p>22. člen, ki govori o registru, zbornica psihologov vodi register psihologov, ki
               opravljajo zasebno psihološko prakso. Menim, da je to preskromno. Če želimo, da nek
               poklic suvereno in polno odgovorno ureja svojo dejavnost, potem mora seveda zbornica
               voditi register vseh psihologov, ki opravljajo psihološko dejavnost in ne samo
               zasebnikov.</p>
               <p>Podobno vprašanje širine pooblastil oziroma nalog zbornice velja omeniti tudi v 29.
               členu, kjer piše v zadnjem odstavku, da so naloge zbornice, določene z zakonom,
               zavezujoče tudi za nečlane. Mislim, da to ni potrebno. Morajo biti obvezujoče za vse
               psihologe in to univerzalnost je potrebno vnesti v dosedanje besedilo.</p>
               <p>Da zaključim. Osnovna pripomba na besedilo je, da morajo biti povsem jasno določena
               naslednja načela: zbornico naj ne ustanovi minister ali vlada, kot je v 35. členu. To
               je nemogoče. Zbornica se ustanovi sama. To je osnovno načelo. Poklic jo ustanovi. Če
               je psihologi niso sposobni ustanoviti, potem je bolje, da je nimamo, ker tudi ne bodo
               sposobni prevzeti nalog.</p>
               <p>Načelo samostojnosti velja tudi v tem, da pravzaprav mi oziroma vlada pa mora
               določiti matično ministrstvo. To bo pa prej ali slej potrebno, tudi če ne ustanovimo
               zbornice.</p>
               <p>Drugo načelo je načelo članstva. Če hoče nek poklic solidno, kvalitetno prevzeti
               naloge in obveznosti, mora biti članstvo na nek način obvezno. Dalje. Licence,
               nadzor, izobraževanje - to je suverena dolžnost zbornice in ni potrebno, da se glede
               strokovnih elementov, ki se zahtevajo pri izdaji licenc, pri nadzoru, izobraževanju,
               da se v ta vprašanja odgovorno vključuje ministrstvo. Vlada in ministrstva imajo
               druga pomembnejša dela. Prav zaradi tega prenašamo odgovornost in naloge na sam
               poklic. Tako je tudi z javnimi pooblastili, s katerimi se stvari urejajo, in se
               razbremeni tako vlada kot ministrstvo, če ministrstva čutijo odgovornost tudi za to
               področje. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp139">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospa Marija Tisovic, Nova Slovenija, za njo pa gospa
               Črnugelj.</p>
            </sp>
            <sp xml:id="SDZ3-Izredna-19-2002-05-15.sp140">

               <speaker>MARIJA ANA TISOVIC:</speaker>

               <p>Hvala lepa za besedo. Spoštovani! Poslanska skupina Nove Slovenije se je po pregledu
               zakona o psihološki dejavnosti odločila, da zakona ne bo takoj podprla.</p>
               <p>Psihološka dejavnost je sedaj z zakonom in podzakonskimi akti urejena tako, da jo
               pokrivajo ministrstvo za zdravstvo, ministrstvo za šolstvo ter ministrstvo za delo,
               družino, socialo in invalide. Če bi sedaj na vsak način hoteli sprejeti nek nov
               krovni zakon o psihološki dejavnosti, bi to pomenilo, da moramo sprejeti že urejena
               področja v zakonodaji.</p>
               <p>Klinična psihologija je na področju zdravstva v polni meri vključena v zdravstveni
               sistem. Svoje pravice in obveznosti klinični in drugi psihologi v zdravstvu pa
               uresničujejo v sistemu, ki velja za zdravstvene delavce in sodelavce. Imajo pa tudi
               dobro organiziran republiški strokovni kolegij, pa tudi v zakonu o socialnem varstvu
               in podzakonskih aktih je natančno opredeljena dejavnost psihologov na tem
               področju.</p>
               <p>Psihologi na področju socialnega varstva so strokovno avtonomni, vendar zavezani
               strokovnim smernicam ter spoštovanju kodeksa etičnih načel na področju socialnega
               varstva, ki ga je sprejela socialna zbornica Slovenije.</p>
               <p>Tudi na področju šolske zakonodaje je psihološka dejavnost dovolj dobro pokrita.</p>
               <p>Poleg tega je predstavitev finančnih posledic sprejetja tega zakona za državni
               proračun zelo nedorečena. Nikjer ni prikazan del, iz katerega bi se črpala sredstva
               za ustanovitev zbornice in njeno delovanje.</p>
               <p>V poslanski skupini Nove Slovenije imamo tudi pripombo na 35. člen predloga zakona o
               psihološki dejavnosti, ki se glasi, da zbornico psihologov ustanovi vlada Republike
               Slovenije. Menimo, da ni dobro, če je vlada ustanovitelj neke zbornice. Da se
               razumemo, nismo proti zbornicam na splošno, ampak zbornica si mora s svojim dobrim
               delom, v dobrobit stroke in članov, zagotoviti članstvo. Zbornica ne sme biti sama
               sebi namen. Imamo zbornice, ki zelo dobro delujejo, imamo pa tudi zbornice na drugi
               strani, ki še v sedmih letih niso zaživele. Zbornica ne sme biti sama sebi namen,
               zato moramo na to prej pomisliti.</p>
               <p>Poslanska skupina Nove Slovenije na podlagi vsega tega meni, da predlog zakona o
               psihološki dejavnosti zaenkrat ne bo podprla, ker je psihološka dejavnost že urejena
               v področni zakonodaji. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp141">

               <speaker>PODPREDSEDNIK DR. MIHA BREJC:</speaker>

               <p>Hvala. Stališče združene liste bo predstavila gospa Črnugelj. Prosim.</p>
            </sp>
            <sp xml:id="SDZ3-Izredna-19-2002-05-15.sp142">

               <speaker>SILVA ČRNUGELJ:</speaker>

               <p>Lepo pozdravljeni, gospod podpredsednik! Spoštovani predstavnik vlade! Predstavnik
               predlagatelja, Zoltan Jan! Dragi kolegi in kolegice! Danes imam priložnost, da
               predstavim mnenje Združene liste socialnih demokratov o predlogu zakona o psihološki
               dejavnosti, katero prvo obravnavo bomo opravili danes v državnem zboru.</p>
               <p>Združena lista bo pričujoči predlog zakona o psihološki dejavnosti podprla, saj se
               zaveda pomena zakonskega urejanja tako subtilne dejavnosti, kot je psihološka
               dejavnost, saj sodi med tiste znanstvene in strokovne dejavnosti, ki se zlasti v
               zadnjih letih zelo intenzivno razvijajo, dejavnost sama pa vpliva na duševno,
               socialno, zdravstveno blagostanje vseh ljudi. Zaradi zahtevnosti, zapletenosti
               problemov in vprašanj, ki jih ta dejavnost razrešuje oziroma poskuša razrešiti,
               zlasti na področju zdravstva, vzgoje, varstva predšolskih otrok, šolstva,
               zaposlovanja, socialnega varstva, gospodarstva, trženja, športa, obrambe in
               raziskovalne dejavnosti in drugih dejavnosti smo v združeni listi pozdravili zakonsko
               ureditev tega področja predvsem zaradi razvejanosti in kompleksnosti in zavedajoč se
               dejstva, da je dejavnost že urejena v nekaterih področnih zakonih, kot so zakon o
               zdravstveni dejavnosti, zakon o financiranju vzgoje in izobraževanja in drugih
               podzakonskih aktih.</p>
               <p>Združena lista socialnih demokratov meni, da je ravno zaradi tega, ker je dejavnost
               tako razpršena po različnih resorjih, pričujoči zakon toliko bolj pomemben in
               potreben. Zakon enotno ureja način pridobitve naziva psihologov, opredelitev
               opravljanja psihološke dejavnosti, definira uporabo besede "psihologa", bolj podrobno
               opredeljuje pogoj za strokovno samostojno, definira pripravništvo, prakso, strokovne
               izpite, sepervizorstvo, detajljno razčlenjuje licenco, kaj je osnovna licenca, kaj je
               posebna licenca, licenco za specifično dejavnost, podelitev licence in odvzem
               licence, kar do sedaj seveda ni bilo urejeno. Zlasti so zelo dobrodošle določbe, ki
               se nanašajo na varovanje tajnosti podatkov, saj kljub zakonu o varstvu podatkov se
               pogosto dogaja, da se ravno podatki iz tega segmenta izrabljajo in uporabljajo tudi
               za različne druge dejavnosti.</p>
               <p>Združena lista socialnih demokratov podpira združevanje psihologov, ki opravljajo
               zasebno prakso, pa tudi v zbornico, če se kot interesna skupina za to zavzemajo, saj
               združena lista podpira vsa interesna združevanja.</p>
               <p>Združena lista meni, da bi bilo prav, da do drugega branja predlagatelj razmisli o
               rešitvi, po kateri bi se v zbornico obvezno združevali tisti psihologi, ki za svoje
               delo obvezno potrebujejo licenco, za nečlane pa bi veljalo, da so naloge in načela
               delovanja psihologov, opredeljena v zborničnih pravilih, priporočljiva tudi za
               nečlane, ne pa obvezujoča. Pričakujemo, da bodo opredeljene finančne posledice
               zakona, pa tudi druge nejasnosti, ki so bile podane v razpravi na odboru za socialo,
               zdravstvo in šport in se bodo pojavile tudi danes ob tej razpravi, do drugega branja
               odpravljene. To se pravi, da združena lista podpira zakon. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp143">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Peče iz Slovenske nacionalne stranke.</p>
            </sp>
            <sp xml:id="SDZ3-Izredna-19-2002-05-15.sp144">

               <speaker>SAŠO PEČE:</speaker>

               <p>Glede na to, da bom kratek, si bom dovolil, da govorim s sedeža. V poslanski skupini
               Slovenske nacionalne stranke bomo zakon podprli zaradi dveh argumentov. Prvič, zaradi
               prepričanja oziroma naše lastne ocene, da zakon ščiti uporabnika, da zakon dodeljuje
               pravice in obveznosti, ki so se na podlagi obstoječega predloga v tem momentu, v tem
               branju boljše oziroma je pozitivno, da so zapisane tudi v obliki akta.</p>
               <p>In pa drugič, prav tako ocenjujemo, da bo tak pristop v tej fazi pripomogel h
               kvalitetnejšemu izvajanju psihološke dejavnosti, zato se nam zdi to še posebej
               smiselno zaradi neke vrste konstruktivnega pristopa, se mi zdi še posebno smiseln
               drugi sklep matičnega delovnegatelesa, kjer pa istočasno podajamo tudi kritiko na
               vlado Republike Slovenije, na njeno nepripravljenost in neke vrste ignoranco k samemu
               pristopu predloga zakona. Hvala.</p>
            </sp>
            <sp xml:id="SDZ3-Izredna-19-2002-05-15.sp145">

               <speaker>PODPREDSEDNIK DR. MIHA BREJC:</speaker>

               <p>Hvala lepa. S tem smo zaključili predstavitve poslanskih skupin do zakona in dajem
               besedo poslankam in poslancem. Pisnih prijav nimamo, zato bomo vse nadaljnje razprave
               omejili na pet minut. Ali želi kdo besedo? Gospod Brenčič, izvolite prosim.</p>
            </sp>
            <sp xml:id="SDZ3-Izredna-19-2002-05-15.sp146">

               <speaker>STANISLAV BRENČIČ:</speaker>

               <p>Hvala lepa za besedo gospod podpredsednik. V vsakem primeru podpiram smiselnost, da
               država ali državni organi puščajo čimbolj v ospredje subsidiarnost tudi v določenih
               poklicnih grupah, poklicnih skupinah oziroma da puščamo v ospredju samoregulacijo
               določenih poklicev, znotraj same organizacije poklica, notranje organizacije v smislu
               zbornic ali drugačnih oblik, tudi zaradi tega, da se s tem vzpostavlja, bi rekel,
               nezmožnost, da se nekateri ljudje samooklicujejo za takšne in drugačne strokovnjake
               ali zastopnike poklica.</p>
               <p>Vendar pa ob vsem spoštovanju do specifičnosti poklica psihologa in te dejavnosti, pa
               ko dejavnost deluje v tako različnih delovnih področjih, delovnih okoljih, da je tako
               zapopadena zakonska regulativa tega poklica ali opredelitev tega poklica, kot jo
               prinaša ta zakon, nemogoča in tudi najbrž težko mogoča in, kot jo jaz berem, tudi
               neizvedljiva.</p>
               <p>Zastavlja se mi vprašanje, če bo ta zakon ostal tudi konceptualno tako, kot je
               zapisan, je neke vrste domino za celo vrsto novih poklicnih skupin, ki bodo terjale
               zakonsko umestitev v strukturi, tako v realnem sektorju kot v javnem sektorju.
               Opozarjam, da je lahko to zelo težko regulirana odločitev, ali je regulirana vpetost
               tudi v zdajšnjo strukturno zakonsko opredeljevanje določenih dejavnosti, ki imajo
               celo vrsto poklicev v to strukturno vpetost že umeščeno.</p>
               <p>V generalnem povedano povsem podpiram namen, tudi zbornico kot tako, vendar je treba
               krepko dodelati tudi njene finančne posledice in predvsem vzpostaviti v kreaciji
               zbornici notranjo potrebo tega poklica, da se samoorganizira ali da se
               samoregulira.</p>
               <p>Iz tako pripravljenega predloga, kot je ta predlog, je meni velevalo, da zakona že
               nisem podprl na odboru in tudi sedaj bom storil tako. Predloga sklepa matičnega
               delovnega telesa ne bom podprl. S tem pa nikakor ne odrekam interesa te poklicen
               skupine, da naprej vlaga napore v to, da pride do samoregulacije znotraj te poklicne
               skupine. Hvala.</p>
            </sp>
            <sp xml:id="SDZ3-Izredna-19-2002-05-15.sp147">

               <speaker>PODPREDSEDNIK DR. MIHA BREJC:</speaker>

               <p>Še kdo želi besedo? Gospod dr. Jan.</p>
            </sp>
            <sp xml:id="SDZ3-Izredna-19-2002-05-15.sp148">

               <speaker>DR. ZOLTAN JAN:</speaker>

               <p>Spoštovani poslanci! Najlepša hvala vsem, ki ste podprli ta predlog zakona in ste
               zaslutili tudi kaj je in kaj ureja. Predvsem kolega poslanec Brenčič je jasno
               povedal, da zakon poskuša urejati tisto področje, tisto cono, ki je izven institucij.
               Nihče ne oporeka, da je psihološka dejavnost regulirana na področju šolstva, na
               področju medicine, na področju sociale.</p>
               <p>Gre za tiste črne lise, kjer se lahko kdorkoli med nami ali kdorkoli drug razglasi za
               psihologa in se igra z duševnim zdravjem. In to se v svetu dogaja. To mislim, da je
               ključno. Tudi v proceduri državnega zbora je zakon, ki zahteva zaščito psiholoških
               bolnikov.</p>
               <p>Lahko bi navajal tudi konkretne primere, ko je psihiatru zmanjkalo točk, ga je
               postavil pred vrata, ker tak bolnik pač ni imel sredstev, da bi šel v privatno
               prakso. In tu si lahko plača ali pa gre k "šlogarci", ki bo prerokovala iz kave, ali
               pa mu polagala roke, ali pa ga usmerjala v neko ezoterično dejavnost. In to je
               popolnoma nekaznivo.</p>
               <p>Cela vrsta drugih poklicev, ki se igrajo z bistveno manj pomembnimi področji
               človekovega življenja, je reguliranih. Na misel ne pride nobenemu, da bo popravljal
               avtomobil, če ni mehanik in če nima poklicne usposobljenosti. Tu pri nas v zdravstvu
               seveda je potrebno te in te in te pogoje. V šolstvu ima psiholog te in te pogoje, ki
               jih mora izpolnjevati, če hoče opravljati svoje delo. Izven tega je pa množica.</p>
               <p>Če pogledate, kaj se dogaja v Združenih državah Amerike, v Franciji, kjer psihologi
               prevzemajo vlogo duhovnikov, kjer se odpirajo številni zasebni kabineti. To se bo
               počasi pojavljalo tudi pri nas oziroma se je že pojavilo. To se mi zdi, da je
               najpomembnejše tisto področje, ki ga odpira in ki ga je mogoče urejati prek tega. S
               tem, da zakon ni izrazito represiven, pač pa to področje regulira prek opredeljevanja
               pojma psihologija. Če nekdo hoče prerokovati iz kave, lahko prerokuje, lahko se
               zdravi, vendar to ni psihološka dejavnost. To pa je tudi dovolj pomembno opozorilo za
               tistega, ki se bo zatekel v svoji stiski in skušal reševati probleme na ta način. Če
               nekomu, ki si vzame pravico, če nekdo nekomu njegov kvazi pacient umre ali pa napravi
               samomor, zdaj ni nikomur odgovoren. Če si upate to prevzeti, potem je vaša stvar.</p>
               <p>Glede finančnih posledic. Res je, da tu niso natančno opredeljene, vendar je
               popolnoma jasno v zaključnih točkah, da so obremenitve samo prvo leto, dokler
               zbornica ne bi pričela delovati. To so tiste osnovne stvari. Ni noben problem
               kvantificirati, koliko stane pač letna plača dveh ljudi in najemnina za dva prostora.
               In to je, mislim, tudi vse, kar bi prvo leto obremenjevalo proračun. Vse drugo, tako
               kot je bilo v razpravi povedano, pa je naravnano k temu, da javna sredstva v bistvu
               razbremeni in da tudi delo upravnih organov oziroma vladnih organov in strokovnih
               služb se razbremenijo prek tega, ko prevzamejo naloge zbornice, zbornica pa se
               financira iz svojih prispevkov in iz tistih pooblastil, ki jih država prenese na
               zbornico. To je eden izmed redkih zakonov, ki pred proračun ne postavljajo pomembnih
               obveznosti, zlasti pa ne dolgoročnih obveznosti.</p>
               <p>To se mi zdijo najpomembnejše stvari. Vse drugo, kar je bilo povedano v razpravi in
               kar je tudi odbor naložil v svojem predlogu sklepa, pa tudi kar so poslanske skupine,
               se da vključiti in mislim, da lahko nastane kvaliteten zakon, ki bo pomagal
               regulirati in dvigniti kvaliteto življenja v Republiki Sloveniji, kjer so te stiske
               zelo aktualne. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp149">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Prosim, izvolite.</p>
            </sp>
            <sp xml:id="SDZ3-Izredna-19-2002-05-15.sp150">

               <speaker>MAJDA ŠIRCA:</speaker>

               <p>Mislim, da je treba predlagatelju zakona oziroma ob obrazložitvi, ki je bila ravnokar
               podana, vendarle pridodati krajši komentar, če se že ne spuščamo v daljšo analizo
               tega predloga.</p>
               <p>Komentarjev bi lahko bilo več, ne samo na tisto opravičilo, kjer pravi, da zakon ne
               prinaša finančnih posledic. Dejstvo je, da jih prinaša, niso pa opredeljene, vendar
               je to mogoče še najmanjša slabost.</p>
               <p>Od približno 39 členov, ki jih ima ta predlog zakona, je, na pamet rečem, 30 členov
               že absorbiranih v obstoječi zakonodaji, ki jo ima Republika Slovenija. In sicer od
               zakona o organizaciji in financiranju vzgoje in izobraževanja, ki zelo jasno določa,
               kako je organizirana psihološka dejavnost v šolah, tako na socialnem področju,
               socialni pedagogiki in defektologiji, do zakona o usmerjanju otrok s posebnimi
               problemi znotraj zdravstva, do zakona o zdravstveni dejavnosti, ki zelo jasno govori
               o tem, kateri ukrepi in aktivnosti so v domeni zdravstvenih delavcev, kamor sodijo
               tudi klinični psihologi, do zakona o socialnem varstvu, ki kar natančno opredeljuje
               socialnovarstveno dejavnost, ki jo opravljalo psihologi in tudi, da so zavezani h
               kodeksu, ki ga sprejme socialna zbornica Slovenije itd. Hočem poudariti, da številne
               rešitve, ki so v tem zakonu podane, so že rešene v obstoječi zakonodaji. To smo
               slišali in zato tudi razumem, da kar tri ministrstva, predpostavljam kar tri
               ministrstva oziroma vlada ni podprla zakona, ministrstva, ki bi lahko bila pristojna,
               jih zakon ni pozval v svojo pristojnost.</p>
               <p>Hkrati bi pa povedala, da je eno ključno poglavje, ki ga ta zakon na novo uvaja in to
               je zbornica, kot je videna, pa vendarle odpira kar številna vprašanja, na katera bi
               najbrž morali dati svoje mnenje in odgovore tudi tisti strokovnjaki, ki se ta
               trenutek ukvarjajo ne samo z raziskovanjem, z izobraževanjem in z urejanjem tega
               področja, kajti mislim, da bi zbornica, če bo tako sprejeta, bistveno posegalav neke
               določene avtonomije, ki so v tem trenutku last stroke ali pa še koga drugega.</p>
               <p>Zbornica poleg tega tudi prenaša predlog, da je članstvo obvezno zgolj in samo za
               tiste psihologe, ki za svoje delo potrebujejo licenco, da ne odpiram nadalje sploh
               vprašanja licenc v teh treh oblikah, kot so predstavljene kot posebne, specialne in
               osnovne, ki so tudi problem zase. Ampak vendarle, če bi samo tisti člani, ki
               potrebujejo pri svojem delu licenco, sodelovali obvezno v zbornici, pri tem pa bi
               bile odločitve veljavne za celotno psihološko dejavnost, kar pomeni, da bi določeni
               deli stroke z licenco odločali tudi za tisti del, in o zelo pomembnih vprašanjih,
               zbornici bi odločala tudi za tisti del stroke, ki ni v članstvu te zbornice. Zagotovo
               bi šlo za dosti diskriminatorno ali pa zagotovo necelovito, če se opravičujem za malo
               grob izraz, za necelovito videnje te stroke, ki naj bi se s tem zakonom povezovala.
               Zbornica ima pa visoke, velike, zelo široke kompetence, od oblikovanja kodeksov
               psihološke etike, mimogrede tega že del psihološke stroke ima, do priprave
               izobraževalnih programov, podeljevanja licenc, usposabljanja, skrbstva za
               usposabljanje pri pridobitvi licenc, izvajanja strokovnega nadzora in tako naprej, da
               ne povzemam celotnega člena, kjer naj bi država dala tisti del javnih pooblastil, ki
               naj ne bi bile do sedaj regulirane.</p>
               <p>Poleg tega pa tudi zakon ne upošteva oziroma inkorporira tistih institucij, ki so
               bile na področju psihološke stroke že aktivne in legitimne. Hkrati v obrazložitvi
               predstavnika - zaradi česar sem se pravzaprav sploh oglasila - se mi zdi, da obstaja
               precej nejasnosti o tem, kaj so tukaj psihologi: to že, kar so in kaj so "šlogarji"
               ali tisti sprotni svetovalci, ki naj bi se tako divje v tem prostoru organizirali
               tudi v privatni praksi Oni so lahko že danes - in zagotovo psiholog ne more na trgu
               delovati kot "šlogar". Ne bi pa izpostavljala oziroma nimam pa časa izpostaviti
               vprašanja psihoterapevtske dejavnosti, zaradi katere mislim, da se v veliki meri
               vzpostavlja tudi možnost privatnega dela. To pa mogoče v nadaljevanju. Hvala.</p>
            </sp>
            <sp xml:id="SDZ3-Izredna-19-2002-05-15.sp151">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi besedo? <stage>(Nihče več.)</stage> Ugotovil bi, da ni več razpravljavcev in bi s
               tem zaključil splošno razpravo.</p>
               <p>Prehajamo na razpravo o predlaganih stališčih in sklepih. Prej smo slišali, za kakšne
               predloge gre. Tu imamo dva sklepa matičnega delovnega telesa in dve stališči.</p>
               <p>Najprej bomo glasovali o prvem sklepu, ki se glasi: Predlog zakona o psihološki
               dejavnosti - prva obravnava je primerna podlaga za pripravo predloga besedila za
               drugo obravnavo.</p>
               <p>Glasujmo prosim. Od 51 prisotnih je za glasovalo 17 poslank in poslancev, 28 je bilo
               proti.</p>
               <p><stage>(Za je glasovalo 17.)</stage> <stage>(Proti 28.)</stage></p>
               <p>Ugotavljam, da prvi sklep ni bil sprejet in s tem ostali sklepi tudi niso aktualni,
               zato je zakonodajni postopek končan.</p>
               <p>Prehajamo na <title>14. TOČKO,</title> to je <title>PREDLOG ZAKONA O VOJNIH
               GROBIŠČIH.</title>
               </p>
               <p>Gre za drugo obravnavo. Zahvaljujem se vsem prisotnim, hvala.</p>
               <p>Predlog zakona o vojnih grobiščih je v obravnavo zboru predložila Vlada Republike
               Slovenije in ob tej priliki pozdravljam predstavnike ministrstva za delo. Verjetno
               želite uvodno besedo. Izvolite gospod državni sekretar gospod Žnidaršič.</p>
            </sp>
            <sp xml:id="SDZ3-Izredna-19-2002-05-15.sp152">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovane poslanke in poslanci. Predlog zakona za prvo
               branje je vlada sprejela na svoji 50. seji dne 19.2.1998 in ga poslala v državni
               zbor. Državni zbor je predlog v prvem branju obravnaval na svoji 18. seji dne
               15.2.2000 in ob tem sprejel naslednje sklepe in stališča.</p>
               <p>Prvi sklep - predlog zakona o vojnih grobiščih, prva obravnava, je primerna podlaga
               za pripravo besedila predloga zakona za drugo obravnavo.</p>
               <p>Drugi sklep - predlog zakona o vojnih grobiščih za drugo obravnavo pripravi vlada
               Republike Slovenije v skladu z naslednjimi stališči. Prouči in upošteva naj se
               pripombe sekretariata za zakonodajo in pravne zadeve. Prouči se možnost ureditve
               tistih grobišč Slovencev v tujini, ki so za posledicami vojnih dogodkov umrli po
               uradnem zaključku druge svetovne vojne. Prouči se upravičenost uvrstitve med vojna
               grobišča tudi novo odkritih grobišč v Špitaliču in tankovskih jarkih pri Mariboru.
               Prouči se možnost uvrstitve grobišč padlih borcev, organizacije Tiger med vojna
               grobišča.</p>
               <p>K predlogu zakona v prvi obravnavi je bil sprejet tudi dodatni sklep, ki se glasi:
               Predlagatelj naj do druge obravnave predloga zakona o vojnih grobiščih pripravi
               primerjalno analizo, kako je v evropskih državah urejeno obeleževanje in varstvo
               grobov okupatorjevih sodelavcev. Navedena je bila naslednja obrazložitev. Takšna
               analiza je potrebna, da bomo lahko tudi v naši državi imeli primerljive rešitve na
               tem področju z državami protifašistične in protinacistične koalicije v drugi svetovni
               vojni.</p>
               <p>Vlada je predlog zakona za drugo obravnavo pripravila v skladu s sklepi in stališči
               državnega zbora in jih upoštevala v največji možni meri ter navedla razloge za del,
               kjer to ni bilo mogoče. Po skrbni proučitvi tako pripravljenega predloga zakona za
               drugo obravnavo je vlada ugotovila, da je mogoče, potrebno in upravičeno z amandmaji
               k večini členov zakonske določbe pomembno izboljšati.</p>
               <p>Ugotovljeno je bilo tudi, da pri pripravi besedila zakona za prvo branje niso bili
               upoštevani predlogi in stališča takratne komisije vlade Republike Slovenije za
               vprašanje prikritih grobišč. Zato je vlada pri pripravi amandmajev k predlogu zakona
               za drugo obravnavo upoštevala in usklajevala predloge, mnenja in stališča komisije
               vlade Republike Slovenije za vprašanje prikritih grobišč v prejšnji in novi zasedbi,
               komisije vlade Republike Slovenije za izvajanje zakona o popravi krivic, ministrstva
               za okolje in prostor, ministrstva za kulturo, ministrstva za pravosodje, ministrstva
               za notranje zadeve, ministrstva za finance in službe za zakonodajo in pravne zadeve
               vlade Republike Slovenije.</p>
               <p>Amandmaji vlade so tako medresorsko usklajeni, usklajeni pa so tudi z vladno namero,
               da reši vprašanje prikritih grobišč, nastalih med in po drugi svetovni vojni, in
               mrtvim povrne dostojanstvo. Zlasti slednje je narekovalo pripraviti amandmaje k 2.,
               3., 4. in 13. členu tako, da so v vojnih grobiščih nediskriminatorno obravnavane vse
               človeške žrtve vseh vojn na Slovenskem.</p>
               <p>Pri tem se je vlada zavestno izognila vrednostnih sodb, zgodovinskih in političnih
               opredelitev. S strani državnega zbora naročena analiza je bila tudi napravljena. V
               državah, kot so Italija, Francija, Norveška, Finska, za grobišča sodelavcev
               okupatorja skrbijo samo svojci in na lastne stroške. Pri tem je potrebno ugotoviti,
               da so bila taka grobišča v teh državah znana od nastanka dalje, svojci pa so smeli in
               so za to lahko poskrbeli zanje.</p>
               <p>Ker gre v našem primeru za zamolčane žrtve in zamolčana grobišča, svojci te možnosti,
               razen v redkih primerih, niso imeli. Danes ko se ta grobišča odkrivajo, v večini
               primerov identifikacija žrtev ne bo mogoča, zato bo za taka grobišča poskrbela
               država.</p>
               <p>Predlagatelj s svojimi amandmaji v nadaljevanju natančneje opredeljuje tudi
               pristojnosti na področju varstva grobišč in pri tem upošteva okoljevarstvene in
               kulturnovarstvene pogoje. Vlada si pri svojih odločitvah za tako koncipirane
               amandmaje k predlaganemu zakonu zaveda velike, tudi politične, odgovornosti do doslej
               nerešenega vprašanja vojnih grobišč in bo podprla vse izboljšave v obliki amandmajev,
               ki ne rušijo tega, lahko bi rekli pomiritvenega koncepta. Vlada je z zamenjavo
               amandmajev kpredlogu zakona za drugo obravnavo upoštevala vse pripombe in predloge
               sekretariata za zakonodajo in pravne zadeve državnega zbora, ki jih je le-ta
               pripravil k najprej poslanemu besedilu.</p>
               <p>In na koncu. Ob pogoju, da bo zakon v drugem branju sprejet, predlaga vlada, da se
               zakon v tretji obravnavi opravi v okviru določb drugega odstavka 194. člena
               poslovnika državnega zbora. Hvala lepa.</p>
            </sp>
            <sp xml:id="SDZ3-Izredna-19-2002-05-15.sp153">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Gospod Brenčič bo predstavil stališče
               odbora. Prosim.</p>
            </sp>
            <sp xml:id="SDZ3-Izredna-19-2002-05-15.sp154">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Po dolgi bradi sledi predlogu tega zakona
               v drugi obravnavi, ki je tokrat v obravnavi, kar je dobro.</p>
               <p>Odbor državnega zbora Republike Slovenije za zdravstvo, delo, družino, socialno
               politiko in invalide je predlog zakona obravnaval na drugem nadaljevanju 15. redne
               seje, na 10. izredni, nesklepčni seji, na 17. redni seji ter na nadaljevanju te seje
               8.3.2002. leta.</p>
               <p>Na odbor oziroma pred člane odbora je prispelo celo vrsto gradiv z dostikrat povsem
               nasprotno si vsebino. Zato lahko rečem že na začetku, da je odbor opravil veliko delo
               in tudi precej mukotrpno delo, zato je izdelek, kakršen je, tu pred vami in prav je,
               da bi se podobno vztrajnosti odbora lotili tega dela tudi tu in ta zakon spravili pod
               streho.</p>
               <p>Potrebno pa se je ustaviti najprej ob mnenju sekretariata za zakonodajo in pravne
               zadeve, ki v svojem mnenju ugotavlja, da je predlagatelj zakona pripravil zakon
               skladno s 187. členom poslovnika državnega zbora, da je upošteval stališče državnega
               zbora, sprejeta po končani prvi obravnavi. Pri navajanju tistih argumentov, zaradi
               katerih določenim stališčem ni mogel slediti oziroma jih ni mogel upoštevati,
               predlagatelj zakona pojasnjuje, da bodo nekatere sistemske oziroma pravne
               pomanjkljivosti zakonskega besedila, ugotovljene v prvi obravnavi, odpravljene z
               njegovimi, sočasno predloženimi, amandmaji.</p>
               <p>Z normativno tehničnega vidika pa sekretariat meni, da bi bilo potrebno nekatere
               amandmaje dodatno proučiti in posamezne na novo predlagane rešitve dikcijsko
               izboljšati v smeri večje normativne oziroma pravne jasnosti. Sekretariat je v svojem
               mnenju opozoril predlagatelja tudi na upoštevanje podnaslovov,za katere se je odločil
               že v prvi obravnavi. Tak pristop bi moral upoštevati tudi pri novo predlaganih
               členih. Glede podnaslovov k posameznim členom bi bilo primerno preveriti, ali so še
               ustrezni podnaslovi tistih členov, katerih vsebina naj bi se z amandmaji v dokajšnji
               meri spremenila oziroma dopolnila.</p>
               <p>Po dolgi in polemični razpravi so se člani odbora strinjali, da se čim prej opravi
               druga obravnava predloga zakona, pri tem pa predvsem poudarjali, da mora zakon
               ustrezati pogojem strokovnosti, nevtralnosti, verodostojnosti glede na vsebino, ki jo
               vsebuje predlog zakona.</p>
               <p>Posebej polemična razprava se je odvijala o kategorizaciji posameznih grobišč, o
               vprašanju, ali sodijo tudi povojna grobišča, medvojna grobišča, o vprašanju termina
               revolucije oziroma revolucionarnega nasilja ter o obeleževanju posameznih grobišč, ki
               so nastala po vojni.</p>
               <p>Člani odbora so se strinjali, da je vlada z vloženimi amandmaji z dne 4.2.2000
               bistveno izboljšala prvotno besedilo predloga zakona, s katerimi je možno doseči in
               razrešiti določena vprašanja, ki se pojavljajo z zahtevno in zapleteno vsebino
               predloga zakona o povojnih grobiščih.</p>
               <p>V zvezi s številnimi vprašanji o upravičenosti uvrstitve med vojna grobišča tudi novo
               odkrita grobišča je predstavnik vlade povedal, da je vlada želela s tem zakonom
               urediti grobišča vojne in tista grobišča, ki so z vojno povezana, to je tudi povojna
               grobišča.</p>
               <p>Predlagatelj je pri pripravi predloga zakona izključil vsako vrednostno oceno,
               zgodovinska dejstva in ideološke opredelitve. Predlog zakona tudi ne rešuje statusnih
               vprašanj, ampak opredeljuje grobišča in njihovo urejanje.</p>
               <p>Predstavnik komisije za vojna grobišča je povedal, da je bilo primarno stališče pri
               pripravi predloga zakona in amandmaja doseči, da je zakon nediskriminatoren do vseh
               žrtev in da izključuje vsakršno ideološko oznako.</p>
               <p>Osnovni namen zakona je vprašanje ureditve in vzdrževanja grobišč. Le s takšno
               vsebino je lahko ta predlog zakona pomemben člen v procesu sprave oziroma nacionalne
               pomiritve.</p>
               <p>Glede na to, da gre za tehnični zakon, ne pa za razreševanje vprašanja poimenovanja
               medvojnih dogodkov, bi bilo primerno, da se pri obravnavi posameznih amandmajev in
               členov predloga zakona ne obremenjujemo z ideološkimi in političnimi vprašanji.</p>
               <p>Glede na številne pripombe sekretariata za zakonodajo in pravne zadeve na vložene
               amandmaje predlagatelja, je vlada z dopisom z dne 17.1. tega leta predlagala odboru
               za zdravstvo, delo, družino, socialno politiko in invalide, da obravnavo in
               opredeljevanje do amandmajev k predlogu zakonao vojnih grobiščih preloži na eno od
               prihodnjih sej ter da bo svoje amandmaje ustrezno uskladila s pripombami
               sekretariata. Člani odbora so se s predlogom vlade vsekakor strinjali, glede na
               dejstvo, da bi bilo tudi na osnovi mnenja sekretariata mogoče mnogo bolj
               konstruktivno in vsebinsko voditi samo obravnavo na odboru.</p>
               <p>Odbor je želel nato na 10. izredni seji 7.2. nadaljevati z obravnavo in
               opredeljevanjem do novo vloženih amandmajev vlade, vendar seja žal ni bila sklepčna.
               Zato je odbor na 17. redni seji 7. in 8.3. obravnaval predlog zakona in vložene
               amandmaje ter se do njih tudi opredeljeval. Opredeljeval se je tudi do amandmajev s
               strani poslanske skupine Nove Slovenije in Socialdemokratske stranke in tudi do
               amandmajev s strani skupine poslancev, s prvopodpisano Danico Simšič.</p>
               <p>Odbor se je opredelil takole. Odbor je podprl vse amandmaje vlade Republike
               Slovenije, vložene 4.2. To so zadnji amandmaji s strani vlade. Podprl je tudi amandma
               skupine poslancev s prvopodpisano Danico Simšič k 3. členu.</p>
               <p>Odbor ni podprl amandmajev na amandmaje vlade skupine poslancev s prvopodpisano
               Danico Simšič k 4. in 13. členu predloga zakona, amandmaja poslanske skupine
               Socialdemokratske stranke in Nove Slovenije k naslovu zakona.</p>
               <p>Odbor se ni opredelil, ker so amandmaji postali brezpredmetni, do amandmajev na
               amandmaje vlade poslanskih skupin Socialdemokratske stranke in Nove Slovenije za novi
               14.a, za novi 22.a in za novi 34.a člen. Odbor se tudi ni opredelil do amandmaja
               poslanskih skupin Socialdemokratske stranke Slovenije in Nove Slovenije k 1., 2., 3.,
               6., 7. in 13. členu. Ravno tako se ni opredelil do amandmaja skupine poslancev s
               prvopodpisano Danico Simšič k 2. členu. Poslanska skupina Socialdemokratske stranke
               in Nove Slovenije je amandma k 4. členu umaknila.</p>
               <p>Odbor je oblikoval in sprejel naslednje amandmaje na amandmaje Vlade Republike
               Slovenije: k 1. členu, odbor je sprejel tudi amandmaje k podnaslovu amandmaja vlade k
               4. členu, potem amandma na amandma vlade k 13. členu. To pa je bilo tudi vse. Po
               končani razpravi je odbor sprejel tudi sklep, s katerim predlaga državnemu zboru, da
               predlog zakona obravnava skupaj z amandmaji odbora in amandmaji, ki jih odbor
               podpira.</p>
               <p>Odbor za zdravstvo, delo, družino in socialno politiko predlaga Državnemu zboru
               Republike Slovenije, da po zaključeni drugi obravnavi sprejme še naslednja sklepa.
               Prvi dodatni sklep: Državni zbor Republike Slovenije naproša Vlado Republike
               Slovenije, da ob predložitvi predloga zakona za tretjo obravnavo predloži tudi oceno
               finančnih sredstev, ki so potrebna za izvajanje zakona.</p>
               <p>Drugi dodatni sklep: Predlagatelj naj do tretje obravnave zakonskega predloga
               pripravi pravno eskpertizo glede statusa domobranske vojske, zlasti glede na 2. člen
               predloga zakona, ki opredeljuje vojaška grobišča kot grobišča vojaških oseb. Hvala
               lepa.</p>
            </sp>
            <sp xml:id="SDZ3-Izredna-19-2002-05-15.sp155">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Smo pri predstavitvah stališč, mnenj, poslanskih skupin. Besedo ima mag. Janez
               Drobnič, v imenu poslanske skupine Nove Slovenije. Prosim.</p>
            </sp>
            <sp xml:id="SDZ3-Izredna-19-2002-05-15.sp156">

               <speaker>MAG. JANEZ DROBNIČ:</speaker>

               <p>Hvala lepa, gospod predsedujoči. Spoštovane kolegice in kolegi, predstavniki
               vlade.</p>
               <p>Dovolite, da podam mnenje Nove Slovenije k drugem branju zakona o vojnih grobiščih.
               Glede na to, da ga v prvem branju ta državni zbor v tej zasedbi ni obravnaval, je
               mnenje nekoliko natančneje in daljše.</p>
               <p>Neurejena grobišča zlasti po vojni ubitih neoboroženih ujetnikov slovenske narodnosti
               in tudi drugih so za slovensko državo kršenje najbolj osnovnih človekovih dolžnosti.
               Zato splošni dogovor o potrebi ureditve tega sramotnega stanja ne predstavlja nobene
               velikodušnosti. To je samo zapoznelo dejanje in priznanje velikega zločina,
               storjenega nad slovenskimi in drugimi ljudmi, ter potreba po odpravi madežev v naši
               državi.</p>
               <p>Zakon o vojnih grobiščih bi morali sprejeti vsaj pred 50 leti. Vendar je tedanja
               revolucionarna oblast problem rešila s tajnim odlokom, da se vsa grobišča, v katerih
               je bilo brez sodbe pobitih morda celo 200 tisoč ljudi - natančnega števila ne bomo
               nikdar izvedeli - prikrije, odpravi vse sledi in kazensko prepove kakršnokoli
               razpravljanje na to temo.</p>
               <p>Že sama ta dejanja skrivanja resnice povedo, da se je tedanja komunistična oblast, ki
               ni spoštovala nobene človečnosti, prava in vesti, zavedala, da je storila hudo
               zločinsko dejanje, ki ga je skrivala pred lastnimi državljani, pa tudi pred
               mednarodno javnostjo.</p>
               <p>Če bi bilo takšno dejanje upravičeno, tudi v smislu konstruirane podobe o pravični
               kazni, jih ne bi skrivala, pač pa bi jih normalno obelodanila in zapisala v
               zgodovino. Če tudi je jeklena pest revolucije v 50 in 60 letih popuščala, bi tisti,
               ki bi prišel z besedo na dan, tvegal zapor. Tudi policija je skrivnostno čuvala tajna
               grobišča, da ne bi kdo potihem prišel na praznik vseh svetih in prižgal svečko na
               grobu svojega sina, sestre, matere, očeta ali brata.</p>
               <p>Dosti bolje ni bilo tudi v zadnjih desetih letih pred osamosvojitvijo in zlomom
               prejšnjega sistema, saj je resnica lahko prišla do ljudi le neuradno, zato o ureditvi
               grobov ni bilo govora.</p>
               <p>Potem je prišla demokratična oblast in med ljudmi, vsaj med tistimi, ki so dolga leta
               skrivali stisko in niso smeli prižgati sveče na grobu svojih bližnjih, je vzklilo
               upanje na ureditev. Spet se je stvar ustavila, saj so vplivni posamezniki nastopali s
               slepilnimi manevri, med katerimi tudi projekti sprave in pomirjanja, ki so služili
               samo za to, da se nič ne uredi. V Sloveniji imamo nekaj grobišč, urejenih žal samo za
               nekatere. Ne razumeti narobe. V Novi Sloveniji smo za ureditev grobov in grobišč vseh
               tistih iz 2. svetovne vojne in po njej, ki so padli na katerikoli strani, brez
               razlike. Sedaj obstaja velika razlika - za tako imenovano zmagovalno stran so
               grobišča dostojno urejena, za drugo pa ne. V tej vojni ni bilo zmagovalca, saj so
               bili poraženci vsi To se je pokazalo z zlomom komunizma. Ta zakon potrebujemo zaradi
               teh slednjih grobišč. Se pa v poslanski skupini Nove Slovenije bojimo, da se bo
               nazadnje iz tega zakona izcimilo le to, kaj ne sme pisati na grobiščih zamolčanih
               žrtev in prenos obveznostivzdrževanja partizanskih grobov iz občine na državo in spet
               bo tisti del našega naroda, ki je bil že neštetokrat prevaran, prevaran še enkrat.
               Zato bi po našem mišljenju svojcem morali prepustiti, da sami odločajo o napisu, ker
               so do sedaj pretrpeli preveč ponižanj in ustrahovanj.</p>
               <p>Zakon o vojnih grobiščih je sedaj v drugi obravnavi. Na osnovno besedilo, ki je bilo
               v prvi obravnavi februarja 2000, je sedanja vlada, ta je v docela podobni zasedbi kot
               tedanja, predložila več kot 30 amandmajev, ker je nenadoma ugotovila, da je besedilo
               izrazito diskriminatorno do tistih, ki jim je zakon v prvi vrsti namenjen, torej
               žrtev, ki do leta 1990 niso imele pravice do groba. Ljudje se sprašujejo, od kod ta
               nenaden in radikalen obrat. Predloženi vladni amandmaji v resnici izboljšujejo
               prejšnje povsem nesprejemljivo besedilo, vendar pa vseeno nekaterih grobišč ne
               rešujejo ali pa jih urejajo na tak način, ki ni v skladu z zgodovinskimi dejstvi,
               pojmom vojne, revolucije, pietete in mednarodnimi standardi o vojaških grobiščih.</p>
               <p>Sedanja želja sil kontinuitete je izbrisati iz zgodovine pojem revolucije in vse, kar
               je povezano z njo, in ohraniti le NOB, čeprav je revolucijo cela desetletja
               poveličevala in kovala mnoge mite, tako da se je celo NOB znašla v njeni senci. Sedaj
               želi ponovno preslepiti ljudi z neko drugo razlago in sprenevedanjem. S tem se
               norčuje iz vseh povojnih generacij, ki jim je vcepljala zgodovino. Če pogledamo v
               učbenike, po katerih se je učila moja generacija, najdemo revolucijo povsod. In to v
               različni pomenski povezavi, junaštva, leninizma, marksizma, revolucionarnega
               napredka, diktature proletariata, množice žrtev in podobno.</p>
               <p>Spoštovani! Ne samo, da je revolucija bila. Bila je tudi brezpogojno razglašena, in
               celo še več, poveličevana. To je delala komunistična oblast še v 80. letih. Spomenik
               poveličevanja revolucije imamo celo pred slovenskim parlamentom. Vendar pa v zadnjem
               času izgleda tako, kot da je sile kontinuitete zadela strela z jasnega in začeli so
               vrteti novo zgodbo, v kateri ni več revolucije in ostaja le vojna. Pri tem so šli
               celo tako daleč, da zadnji, 8. zbornik dokumentov vojne ne nosi imena "Dokumenti
               ljudske revolucije" <stage>(iz tega gradiva sem tudi črpal nekatere podatke)</stage>, kot jih je
               prej sedem zbornikov zapovrstjo, pač pa "Dokumenti organov inorganizacij
               narodnoosvobodilnega gibanja"; torej, sedem zbornikov prej tako, sedaj eden drugače.
               Kakšno sprenevedanje in prikrojevanje zgodovine na novo! V Novi Sloveniji smo
               začudeni nad tem sprenevedanjem, zlasti pa nad mlajšo generacijo, ki o
               resničnihdogodkih zelo malo ve in je zavedena. Predstavnik Zveze borcev je povedal,
               da je revolucija bila, z vsemi pozitivnimi in negativnimi posledicami, in se zato
               strinja, da je na grobovih pobitih napis "žrtve vojne in revolucije". Zanima nas,
               koliko časa bodoše vztrajali pri takem stališču.</p>
               <p>Zakaj je neobhoden pojem revolucije v zakonu o grobiščih? Prvič zato, ker ni možno
               žrtev, pobitih po vojni, vse tja do leta 1950 ali čez, opredeliti kot žrtve vojne. To
               bi bilo sprevračanje notoričnih dejstev in resnice, saj se je vojna pri nas končala
               15.5.1945. Zato bi naleteli pri izvajanju zakona na nepremostljive težave pri
               ureditvi grobišč tistih žrtev, ki so bile pobite po izteku vojne. Bili pa bi tudi
               neverodostojni do nas samih in tuje javnosti. Verjetno bi bil za žrtve po vojni
               primernejši izraz žrtve totalitarne oblasti, kajti revolucija je bila po vojni bolj
               ali manj zaključena, ne glede na izjave tedanjih vidnejših teoretikov in praktikov
               gradnje socializma in komunizma o nikoli zaključeni revoluciji. Vendar pa za namen
               tega zakona uvedba tega termina ni potrebna. Spomenka Hribar v nekakšnem znanstvenem
               in pravičnem pristopu trdi, da bi morali potemtakem pripoznati tudi žrtve
               protirevolucije. Na ta način pravzaprav relativizira komunistično revolucijo kot
               nekaj nevtralnega, kar kaže, da v Sloveniji še nismo zreli za obsodbo komunizma in bi
               mu nekateri radi dali človeški obraz, kljub temu, da je to najbolj zločinska
               ideologija, ki se je porodila v človeški zgodovini in je terjala okoli 100 milijonov
               žrtev. Čeprav je nacizem terjal v primerjavi s komunizmom, pod narekovaji, "samo" 25
               milijonov žrtev, je ravno tako zločinski sistem, ne glede na to, da je Nemčijo rešil
               gospodarske krize. S pobijanjem ljudi ni možno upravičiti ciljev ekonomskega napredka
               ali česa drugega.</p>
               <p>Nesporno dejstvo je, da je bila pri nas revolucija, ki zlasti v začetnem obdobju ni
               imela povezave z neposrednimi vojnimi dogodki napada okupatorjev. V enem delu je
               sovpadala s časom vojne, v delu pa se je nadaljevala po njej. Revolucija v času vojne
               je terjala veliko žrtev, ki jih ni možno umestiti, ne kot žrtve vojne, za to
               obstajajo točne definicije, in ne kot običajne vsakdanje smrti v času vojne, ki so
               zagotovo upravičene do groba in potrebne ureditve.</p>
               <p>Nikakor ni primerno opredeliti za žrtve vojne komunistične poboje civilnih
               prebivalcev, med katerimi je bilo veliko žensk in otrok, ali tiste, ki so bili pobiti
               zato, ker so bili bodisi preveč bogati družinski člani trgovcev, veliki kmetje,
               izobraženci, duhovniki ali kulaki, kot se v kontekstu boljševistične terminologije
               izraža Kardelj, ključni snovalec in vodja revolucije pri nas v Sloveniji.</p>
               <p>Glede na to, da bo marsikdaj težko ločiti žrtve vojne in revolucije v času trajanja
               vojne, je zato podan s strani Nove Slovenije predlog za označitev uporabe obeh
               pojmov, kar bo zagotovilo nepotrebne zaplete in hkrati verodostojnost. Spomenik mora
               odražati pieteto do mrtvih, ne glede na kateri strani so žrtve padle, in tudi jasno
               sporočilo, kaj je povzročilo gorje, ki naj opozarja generacije, da se kaj takšnega ne
               bi več ponovilo. Zato je .../Nerazumljivo./... napisal tudi takšno sporočilo. Na
               grobovih umrlih ali padlih ne pišemo napisov, ki bi žrtve kakorkoli žalili. Podobna
               ureditev je tudi v drugih državah, na primer v Nemčiji, kjer imate na grobovih
               umorjenih s strani nemške vojske običajno izpise "žrtev nacizma". Čeprav so bili tudi
               žrtve vojne, pa Nemci nikoli niso nasprotovali proti takšnim opredelitvam, kajti
               nemški narod je na dostojen način opravil s svojim tragičnim delom nacistične
               zgodovine brez sprenevedanja in relativiziranja. Slovenija žal še ne. Slovenija
               komunizma in revolucije še vedno ni obsodila in nekateri bi mu na vsak način radi
               nadeli človeški obraz. Ali je bila revolucija pri nas ali ne, sami dobro veste. Ob
               vseh teh gorah učbenikov originalnih dokumentih, ne nazadnje pa tudi žrtvah, je
               notorično jasno, da je pri nas revolucija bila, in to zelo kruta, ki so jo zanetili
               komunisti po modelih in vedenju, ki so jih dobili iz boljševistične Sovjetske zveze,
               z jasnim ciljem, da se na nasilen način prikopljejo do oblasti.</p>
               <p>Vsi, ki so revolucijo zanetili, so že pred vojno vedeli, v kaj pehajo slovenski
               narod. Dogodki v Rusiji namreč so bili znani našim ljudem, zlasti ker so se lotili v
               času trpljenja ljudi pod okupacijo Nemcev, Italijanov in Madžarov. Dolomitska izjava
               s 1. marca 1943 jasno potrjuje, da so slovenski komunisti zvesto stali na
               boljševističnem stališču. Zapisano je, da bo Osvobodilna fronta gradila napredno
               družbo po vzoru sovjetske. Opomba: Prvotno so slovenski komunisti govorili, da bo
               Slovenija samo ena od sovjetskih republik. To je Kidrič prepeval še po italijanski
               kapitulaciji, kot navaja Dedijer.</p>
               <p>Kolegice in kolegi! Upam,da še niste pozabili kaj smo se učili v šoli o revoluciji, o
               avantgardni vlogi Komunistične partije in drugih zgodovinskih dejstvih. Kakor koli
               že, cilj komunizma je bil nedvomno zapisan in izpeljan: vzpostavitev diktature
               proletariata, za kar so se komunisti držali makiavelističnega načela, da so za dosego
               ciljev dovoljena vsa sredstva. Zato so se posluževali predvsem laži, prevar ter
               fizičnega in psihičnega nasilja. Naj ob tem omenim Leninovo načelo, ki pravi, da ni
               dober komunist, kdor ne razume, da je danes treba nekaj hvaliti, jutri pa stvar
               grajati. V zgodovini VKP<stage>(b)</stage>-ja, vsezvezne komunistične partije boljševikov beremo, da
               je Stalin na drugem kongresu sovjetov med drugim dejal: "Mi komunisti smo ljudje
               posebnega kova, narejeni smo iz posebnega gradiva." Zato se ne čudimo, če so delali
               takšna dejanja.</p>
               <p>Naj ob tem omenimo tretjo konferenco KPS 30. junija v Trstu ...</p>
            </sp>
            <sp xml:id="SDZ3-Izredna-19-2002-05-15.sp157">

               <speaker>DR. MIHA BREJC:</speaker>

               <p>Gospod Drobnič, jaz se oproščam, ker vas prekinjam, vendar pa je vaša razprava mnogo
               širša od vsebine samega zakona. In sem vas v skladu s poslovnikom dolžan opozoriti,
               da omejite razpravo na vsebino zakona. Hvala, ker ste me upoštevali.</p>
            </sp>
            <sp xml:id="SDZ3-Izredna-19-2002-05-15.sp158">

               <speaker>MAG. JANEZ DROBNIČ:</speaker>

               <p>Gospod predsedujoči, dovolite, da vam ugovarjam. To, kar navajam, s tem utemeljujem
               pojem, naslov in utemeljujem tudi amandmaje, ki sta jih poslanski skupini Nova
               Slovenija in Socialdemokratska stranka vložili v postopek sprejemanja. To je
               argumentiranje, zakaj je potrebno to uvesti. Očitno nekateri ljudje ne poznajo tega,
               zato je ta stvar utemeljena.</p>
               <p>Dr. Tine Hribar je v svojem prispevku v Novi reviji oktober/november 2001 pod
               naslovom Nesrečni narod med drugim zapisal, da je temelj komunistične oblasti prav od
               začetka revolucionarno nasilje in da se je Komunistična partija Slovenije pod
               okriljem KPJ na oblasti utrdila z zločinom, z izvirnim vzrokom slovenske travme, te
               nezaceljene rane in s tem nesreče slovenskega naroda. Dalje pravi dr. Hribar:
               "Partijci so zavestno lagali. Laž so imeli za koristnejšo od resnice. To, da prva
               generacija ni bila zmožna resničnega očiščenja, pomeni, da so vse breme naložili na
               svoje otroke in otrok otroke. Resnica prihaja na dan, je iz dneva v dan vse
               razločnejša. In ker je zločin prevelik, ni mogoče reči, greh se pove, grešnika pa ne.
               Zato bo z izpisom imen žrtev treba objaviti tudi imena krvnikov, čeprav šele po
               njihovi smrti. Kdo so ti zločinci? Kriva je komunistična partija. Kdo sobili tedaj
               vodilni partijci in izvrševalci oblasti? Glavni med vodilnimi partijci je bil Edvard
               Kardelj, torej on, čeprav je morda izvrševal Titovo ali Stalinovo voljo, tudi najbolj
               kriv za zločin. Navaditi se bomo morali na dejstvo, da je narodni heroj lahko obenem
               zločinec oziroma da je bil lahko tudi zločinec narodni heroj." <stage>(Konec citata.)</stage></p>
               <p>In kaj o revoluciji meni dr. Tone Ferenc v knjigi "Ljudska oblast na Slovenskem".
               Navajamo citat: "Eden od glavnih vzrokov neupravičenih usmrtitev je bil tudi napačno
               pojmovanje revolucije kot fizičnega iztrebljanja kapitalistov, ne da bi jim bilo
               mogoče očitati sodelovanje z okupatorjem ali delovanjem v NOB. Tudi o tem je Kardelj
               pisal Ivanu Ribarju: "Imamo vse več primerov <stage>(navajam)</stage>, da so kratko malo zaprli ali
               celo postrelili naše zaveznike, da o drugih raznih tovarnarjih in bogataših niti ne
               govorim. Preskočili smo že na drugo etapo revolucije. Kar se pač, da močno škoduje
               širini naše akcije." <stage>(Konec citata.)</stage> In nato malo dalje navaja: "Večina jih skoraj ne
               misli na to, da je to osvobodilna vojna, ampak revolucija. Zveza socialističnih
               sovjetskih republik in Stalin. Bili so primeri, ko so partizani javno usmrtili
               velikega uglednega kmeta, ki ni imel na vesti sodelovanja z okupatorjem ali
               nasprotovanja NOB." <stage>(Konec citata.)</stage> Kaj bo pisalo na spomeniku takšnih žrtev, se
               sprašujemo.</p>
               <p>Slovenski revolucionarji so vodili revolucijo po vzoru ruskega boljševizma, tistega,
               po katerem so se tudi učili. To kaže pojmovni besednjak voditeljev Kardelja, Kidriča
               in ostalih. O tem so spregovorili tudi na partijskem posvetu na Cinku leta 1942.
               Kidrič navaja: "Če ne bomo preskakovali faz, bomo dosegli, da Sovjetska zveza
               razglasi po svetu, da je to vojna za sovjetizacijo sveta. Sledil bo zlom fašistične
               fronte, nevtralizacija Anglije in Amerike. Razvoj teh elementov demokratične
               revolucije po drugi strani še ni tako daleč kot pri nas. Bela garda je morala priti.
               Čisto jasno je in iz vsega izhaja dejanska potrditev, da mora biti bela garda, kulaki
               in vsi, ki jim smrdi današnje stanje.To je naravni zakon razredne dinamike v tempu
               razvoja. Komunist, ki da brez najmanjšega usmisljenja streljati, kot človek nikoli ni
               surov." Konec citata. Se potem še sprašujete, če je bila revolucija pri nas in da so
               bile žrtve revolucije?</p>
               <p>Kot vidimo, je revolucija bila, zanetili so jo komunisti po stalinističnih vzorih in
               na krvavi način. Zato teh zločinov proti človeštvu ni mogoče naprtiti nemškim,
               italijanskim ali madžarskim okupatorjem nasploh, če dejanj niso storili. Zato te
               osebe niso vojne žrtve, vsekakor pa so upravičene do groba s strani države, saj jim
               ga je do leta 1990 prepovedovala, po tem datumu pa ne omogočila.</p>
               <p>Ravno Kardeljev dopis, Mačkov z navodilom, duhovne očete vse postreljajte, prav tako
               oficirje, intelektualce in tako dalje ter zlasti kulake in kulaške sinove, kaže, da
               to ni bila vojna proti okupatorju in njegovim pomagačem, pač pa izrazit primer
               revolucije, saj bi se potemtakem povelje moralo glasiti, da naj se bojuje proti
               agresorju ali tistim, ki ga podpirajo, ne pa posameznim socialnim slojem, kar je
               signifikantno za boljševistično revolucijo. Ravno takšni dokumenti vojne kažejo
               pravo, verodostojno podobo vojnega dogajanja, zlasti še revolucije.</p>
               <p>Zanimivo je to, da sta si komunizem in nacizem izbrala za cilj likvidacijo docela
               iste socialne skupine. Vladimir Dedijer je v drugi knjigi Titove biografije napisal:
               "Okupatorske oblasti so najprej udarile po intelektualcih, profesorjih, učiteljih,
               gospodarstvenikih ter katoliških duhovnikih." Sicer je že dolgo znano, da sta oba
               totalitarna sistema, komunizem in nacizem, dva obraza enake ideologije.</p>
               <p>Posebno pozornost velja posvetiti nastanku in delovanju varnostno-obveščevalne
               službe, ki je bila organizirana za vodenje revolucionarne politike in akcije. Namreč,
               nekatere žrtve, ki jim bo treba zagotoviti tudi grobišča, so padle v začetku vojne,
               za katere je bila odgovorna predvsem VOS. Iz prispevka za novejšo zgodovino <stage>(to je
               Ferenčev zbornik iz leta 1997)</stage> lahko razberemo <stage>(citiram)</stage>: "Sredi avgusta 1941 je
               Kardelj brez vednosti Izvršilnega odbora Osvobodilne fronte, ki je bilo najvišje
               operativno politično telo Osvobodilne fronte, ustanovil iz najbolj zvestega
               komunističnega kadra varnostno-obveščevalno službo <stage>(VOS)</stage>, namenjeno za boj proti
               okupatorju, pa tudi proti sodelavcem v slovenskemnarodu. VOS je bila najprej nekaj
               časa podrejena samo organizacijskemu sekretarju CK KPS." <stage>(Konec citata.)</stage> Vodila jo je
               posebna komisija, ki je po svojih kriterijih določala, kdo so okupatorji, sodelavci
               in narodni izdajalci, in jim tudi sama sodila. V zborniku dokumentov o razvoju in
               delovanju VOS 1941-1944 piše <stage>(navajam)</stage>: "Organiziranje VOS, kot so jo sprva
               imenovali, je Edvard Kardelj, član CK KPS in politbiroja CK KPJ, na posebnem sestanku
               15. avgusta 1941 zaupal ljubljanskima komunistoma, Zdenki Kidrič Marjeti in Francu
               Ravbarju Vitezu. Marjeta je začela organizirati obveščevalno službo, Vitez pa
               varnostno. VOS je bila eno izmed orožij narodnoosvobodilnega boja in revolucije,
               njena dejavnost pa sestavni del bojne in revolucionarne taktike in strategije,
               potrebne za uspešno vodenje revolucionarne politike in akcije." <stage>(Konec citata.)</stage></p>
               <p>O delovanju VOS ni potrebno izgubljati besed. Če pogledate statistiko ubitih s strani
               VOS-a, ugotovite, da je bil okupator zgolj simboličen nasprotnik, v nekem obdobju pa
               celo zaveznik, pravi nasprotniki pa so bili ugledni Slovenci, ki so zavzemali
               pomembne položaje ali so bili predstavniki pomembnejših slojev, župani, duhovniki,
               industrialci, intelektualci. Te osebe so bile ključni cilj likvidacije VOS-a.</p>
               <p>Jasno je, da leta 1941 ni bilo ne vaških straž ne bele garde in ne domobrancev.
               Nobena skrivnost ni, da si je komunistična partija povsem podredila OF za svoje
               revolucionarne namene in monopolizirala oborožen boj proti okupatorju, ki je tudi
               glede na število žrtev na okupatorjevi strani le simbolnega pomena. Pismo Kardelja
               Titu, dokument ljudske revolucije pravi: "Tu imamo namreč odlok OF, da bo ustreljen
               vsakdo, ki bi poskušal poleg partizanskih ustanavljati oborožene formacije." <stage>(Konec
               citata.)</stage> Letak OF iz prve polovice julija 1942 civilnemu prebivalstvu, ki ga je po
               dikciji sodeč sestavil Kardelj, sporoča <stage>(citiram)</stage>: "Opozarjamo tiste, ki z belo gardo
               sodelujejo, da jih bomo brez milosti potolkli do poslednjega, kakor tudi njihove
               družine in jih gospodarsko popolnoma uničili, in to brez predhodnega opomina". Kaj bo
               pisalo na grobiščih teh žrtev?</p>
               <p>V pismu Kardelja Titu 23. aprila 1942 je navedeno <stage>(citiram)</stage>: "Sicer GPU odlično
               funkcionira. V samem mestu Ljubljana se je število pobitih ovaduhov od začetka aprila
               povzpelo prek 40. Včasih jih v enem dnevu pade 6." Opomba: GPU - državna politična
               uprava je sovjetska državna politična policija, ki je delovala pod tem nazivom do
               leta 1934, nato pa je bila NKVD, "Narodni komisarjat vnutrajšnjih djel" do leta 1946.
               Poglejmo nekaj primerov takih konspirativnih hitrih likvidacij, za katere bo potrebno
               tudi urediti grobišča. Profesor Erlich, ki so ga umorili 26. maja 1942 pred Ljudsko
               kuhinjo in se je med drugim udeležil tudi pariške konference po 1. svetovni vojni, si
               je močno prizadeval za priključitev Koroške k Sloveniji oziroma Jugoslaviji. Tudi
               pozneje je bil zagovornik zedinjene in samostojne Slovenije, kar najbrž nekaterim ni
               bilo po volji, zato so oskrunili njegov grob in ga prekopali. Po nekaterih virih je
               znano, da so preostanke iz groba odpeljali na traso ceste Ljubljana - Vrhnika.</p>
               <p>Nadalje imamo primer uboja dveh beračev v Tomišlju pri Ljubljani. Poglejmo, kaj piše,
               imam tudi konkreten dokument: "Dne 14.6.1942 sta bila aretirana v Tomišlju Satler
               Ivan, rojen 15.8.68, Zgornja Šiška Ljubljana, Svač Reza, rojena 15.8.82, Dravlje,
               Ljubljana. Ker sta se sumljivo ponašala in hodila iz kraja v kraj ter prosjačila,
               kakor sta sama izjavila, je bilo iz tega razvidno, da sta tudi kradla. Bila sta
               likvidirana še istega dne. Smrt fašizmu, svoboda narodu." Ne gre torej za neke
               nasprotnike oziroma tudi nasprotnike revolucije, ampak preproste ljudi iz socialnih
               slojev. Podoben primer velja za Frančiško Mravlje z Žirovskega, pa potem primer Mire
               Lampret, dokument, katerega imam tudi original. "Poustni naredbi komandanta tretje
               grupe odredov Bračiča morate..." Se opravičujem. Mira Lampret, dokument navajam:
               "Komandant prve čete bataljona Ljube Šercerja, Krimskega odreda, 5. julija 1942. Mira
               Lampret, rojena Rozman je stanovala v Ljubljani. Rojena je bila na Igu, kjer je
               živela njena mati. Po pripovedovanju ljudi je bila zelo simpatična. Imela je dve
               majhni deklici, stari 2 in 4 leta. Ker je med vojno primanjkovalo živeža, je šla s
               hčerko k svoji materi po živež. Tu so jo prijeli partizani, češ da je vohunka. Skupaj
               s hčerko so jo odpeljali v neko podkrimsko vas, jo zaprli v hlev, kjer so jo vpričo
               hčerke posiljevali. Ker je hčerka jokala, jo je eden od partizanov, ki so ga domačini
               dobro poznali, prijel za noge in udaril v bližnje drevo." To vedo povedati domačini
               še danes. Dokument, ki ga imam, pa pravi, da so pod geslom "smrt fašizmu, svoboda
               narodu" izvršili to dejanje.</p>
               <p>Rado Hribar je eden izmed najbolj... V nedeljo, 16.1. leta 2000: "Rado Hribar, eden
               izmed najbolj premožnih in vplivnih Slovencev med obema vojnama. Bil je lastnik gradu
               Strmol, prvi zasebni lastnik letala in tovarne bonbonov Šumi. Kot tak je šel na živce
               nekaterim Vosovcem in so ga skupaj z ženo Ksenijo 4. januarja 1944 v gozdu v Mavčah
               pri Preddvoru zverinsko mučili in ubili. Zločin so upravičevali z izgovorom, da je
               sodeloval z Nemci in domobranci, dejansko pa je sodeloval s partizani." Kakšen
               spomenik bo država postavila tem žrtvam?</p>
               <p>Zanimiv dokument, poročilo z dne 16. maja 1942, ki ga je Centralnemu komiteju
               Komunistične partije Jugoslavije pisal Leskošek. Navajam: "Prva skupina je tako
               imenovana bela garda, vaške straže namreč so nastale šele julija 1942, druga sredina.
               Odnos OF do obeh skupin domače reakcije je naslednji. Belo gardo streljamo in bomo
               sedaj izvedli likvidacije večjega obsega, ki stremijo že k iztrebitvi. Sredino
               frontalno razkrinkujemo na politični način. S pomočjo delavcev med katoličani v OF
               smo premagali odpor katoliške skupine proti likvidacijam." <stage>(Konec navedb.)</stage> V istem
               zborniku dokumentov najdemo stavek,navajam, kako je OF dejansko likvidirala vse
               buržoazne stranke v Sloveniji. Dokument ljudske revolucije št. 1, stran 331. Kje za
               božjo voljo je bila ta bela garda maja 42, o kateri so govorili komunisti v
               dokumentih? Razen v komunistični in seveda v boljševistični Rusiji je ne najdemo.
               Kardelj piše v pismu o tem, da je treba belo gardo uničevati, najodločneje, ni
               nobenega dvoma, toda sedaj je že izredno treba paziti, koga se obdolži za belo
               gardo.</p>
               <p>Kidrič v poročilu CK KPJ iz leta 1942 razlaga, kaj je bela garda in pravi, da "je
               pravzaprav to ime za klerikalno izdajalsko reakcijo. Dalje govori v poročilu, da so
               naši pretiravali glede likvidacij. To se je izvajalo zlasti v partizanskih enotah,
               kjer se je izvajalo mučenje sumljivih civilistov. Stvari so prišle v javnost in
               precej pomagale resnični beli gardi." <stage>(Konec navedka.)</stage> Očitno obstaja neresnična in
               resnična bela garda, čeprav so likvidirali eni in drugi v skladu s svojimi
               revolucionarnimi potrebami.</p>
               <p>Pismo Kardelja Ribarju 25. julija 1942: "Vsi pojavi, o katerih govoriš v zvezi s
               Hercegovino in Črno goro, so se v miniaturi pokazali tudi pri nas. Posebno mnogo je
               sektaškega odnosa do zaveznikov. Dalje pretiravajo v pobijanju bele garde, pri čemer
               gre preprosto za ljudi, ki jih morda ne bi bilo treba uvrščati v to kategorijo
               sovražnikov. So celo primeri odvratnega mučenja nekaterih ljudi. Pogosto so prav
               partijci bili iniciatorji takih stvari; o tem bi ti marsikaj povedal ustno. Lagodno
               so si v gozdu zgradili cela mesta iz barak, napeljali vanjo elektriko in telefone,
               namestili mnogo spremstva in razne ženske sumljivega značaja." <stage>(Konec navedka.)</stage></p>
               <p>Dokumenti ljudske revolucije št. 2, druga knjiga iz posvetovanja na Cinku navaja: "Ni
               dovolj, da belo gardo fizično trebimo, treba jo je politično razkrinkavati" in dalje
               navaja: "očistiti osvobojeno ozemlje notranjih sovražnikov Slovenskega naroda, da se
               bela garda uniči. Skrbeti je treba, da pri tem vlada revolucionarna ostrina." <stage>(Konec
               citata.)</stage></p>
               <p>Tovariš Vojko, Ivan Nemec jedrnato in jasno pove <stage>(citiram)</stage>: "To je tako imenovana
               notranja fronta, ki je tisočkrat važnejša od fronte na vzhodu, zato moramo pobiti
               belo gardo, ki je plod nas samih." <stage>(Konec navedka.)</stage> Ta slednji citat je pravzaprav
               tisto, čemur rečemo, da je govorec zadel "žebljico na glavico". Komunizem jesam
               konstruiral belo gardo, to je pravzaprav revolucionarna projekcija, in jo tudi
               likvidiral. Na žalost so za tem stale številne nedolžne žrtve. Zagotovo takšen način
               delovanja VOS, partizanov in komunistov ni navduševal ljudi, ki so že tako ali tako
               trpeli okupatorski teror. To je zlasti na podeželju in področju Dolenjske in
               Notranjske, ki so ga okupirali Italijani, ki so še posebno slabo skrbeli za red in
               varnost ljudi, nujno terjalo odziv samouprave, samoobrambe pred takšnimi brutalnimi
               dejanji, ki so se odvijala predvsem ponoči. Zato so nastajale vaške straže, v začetku
               junija 1942 Šentjošt, kot odpor komunističnemu revolucionarnemu terorju nad ljudmi.
               Sicer pa tudi Božo Repe v zgodovini za IV. letnik gimnazij pravi <stage>(navajam)</stage>: "Povsod
               po ljubljanski pokrajini so začele nastajati vaške straže oziroma protikomunistična
               milica, kot so jo imenovali Italijani, partizani pa so jih, posnemajoč ruske
               boljševike, imenovali bela garda. Konec leta 1942 je bilo že 71 postojank vaških
               straž z več kot 4.500 vojaki, sredi maja pa čez 6.000. Rast vaških straž je
               spodbujala tudi ravnanje OF, grob odnos do prebivalstva, neupravičene usmrtitve,
               razglašanje ljudi za belogardiste kot opravičilo za prisilno odvzemanje hrane in
               drugega premoženja, oblastniško vodenje posameznih partizanskih poveljnikov, ki so na
               svojem ozemlju samovoljno odločali o življenju in smrti." <stage>(Konec navedka.)</stage></p>
               <p>Poglejmo še nekaj citatov iz Dokumentov ljudske revolucije, druga knjiga, zapisnik
               partijske konference, ki je bila v Kočevskem Rogu na Cinku. Urban Velikonja, Marjan
               Dermastja, komandant 5. grupe odredov pove <stage>(navajam)</stage>: "Mislim, da je debatiranja o
               beli gardi povsod dosti. Najbolj pametno je, da ne debatiramo. To je naš politični
               nasprotnik, uničiti jo moramo. Ni potrebno govoriti, ali smo krivi, da obstaja bela
               garda. Čim koga dobimo pri delu za belo gardo, ga je treba streti. Da smo ravno na
               Dolenjskem to pravilno zgrabili, je najbolj dokumentirano s tem, da časopisi pišejo
               dolge članke in nas imenujejo krvnike." <stage>(Konec citata.)</stage></p>
               <p>Podobnega mišljenja je bil tudi tovariš Rudi, Viktor Avbelj, iz novomeškega okrožja,
               ki je izjavil <stage>(citiram)</stage>: "Kar se tiče bele garde, nismo popuščali. Zato so nam
               pravili, da smo krvniki, zato so se zavezniki OF pritoževali na Izvršilni odbor
               Osvobodilne fronte." Torej, očitno je bilo revolucionarjem všeč, da so likvidirali,
               da je tekla kri, ki nas je objela vse povprek, in da se gredo revolucijo.</p>
               <p>Poglejmo še nekaj prispevkov nekaterih udeležencev s tega posveta. Stane Kavčič Džuro
               pravi <stage>(navajam)</stage>: "Napaka pri Notranjcih je v njih samih, da imajo belo gardo, kot je
               rekel tovariš Ante. Potem je napaka vseh Slovencev, da jo imamo. Če bomo nastopali
               tako ostro, se bo zgodilo, da bomo morali postreliti cele vasi." <stage>(Konec navedka.)</stage></p>
               <p>Jožetu Borštnarju iz belokranjskega okrožja so šle očitno zelo na živce sodelujoče
               strani z zavezniki komunistične partije, OF, saj izjavlja: "Ti zavezniki so večina
               zato, da intervenirajo pri vsaki likvidaciji. Sedaj so postali najbolj zagrizeni
               klerikalci krščanski socialisti. Mislim, da je treba biti s krščanskimi socialisti
               previden, ker si z njimi navezujemo coklo na noge." Zagotovo je bil ta posvet dobra
               spodbuda še za ostrejše in brutalno revolucionarno ubijanje. Tudi Vlado Krivic je
               zelo zgodaj razvil naklonjenost do likvidacij ljudi, saj v pismu, ki ga je napisal
               Kardelju septembra 1942, pravi: "Mislim, da sem v tem času dajal VOS-u pravilno
               iniciativo. Treba je imeti vedno možnost takoj prepričati javno mnenje o nujni
               potrebi likvidacij." Naj dodamo, da je Vlado Krivic nadaljeval svojoiniciativo tudi
               še po vojni glede krivičnih obsodb nedolžnih ljudi.</p>
               <p>Niko Šilih pa je povedal sledeče: "Prišel sem na teren, ki ga nisem poznal. Dobili
               smo okoli 300 ovadb. Med ovadenimi so bili tudi terenski delavci, češ da so
               belogardisti. Ta slednja izjava kaže, da so nekateri komunisti preprosto izgubili
               glavo glede tega, koga je treba likvidirati. Na seznamih so se znašli različno moteči
               sloji, ki so jih definirali po lastni želji in trenutni potrebi, med katerimi so bili
               celo tisti, ki so podpirali partizanski boj."</p>
               <p>Poglejmo, kaj piše Kardelj v svojem poročilu sekretarju CK KPS Leskošku v Dolomite:
               "Te dni sem dokončno izvedel, zakaj so likvidirali Matkovega svaka in sestro. Sestra
               je samo moža spremljala, ker se je bala zanj. Tako so ju oba pripeljali v partizansko
               taborišče. Tam niso imeli nič očitati in so ju potem gladko malo likvidirali, ker so
               se bali, da ne bi izdala njihovega skrivališča, če bi ju spustili."</p>
               <p>Viri govorijo tudi o osvobajanju internirancev z vlaka na Verdu pri Borovnici, ki so
               ga izvedli partizani. Okoli 300 se jih je odločilo kreniti iz bataljonov.
               Intereniranci so se lahko odločili za odhod, torej za vstop v partizanske vrste, za
               odhod z osvobodilnega ozemlja ali za vstop v delavski bataljon.</p>
               <p>V knjigi Narodnoosvobodilna vojna na Slovenskem na strani 276 piše, da se je kakšnim
               40 rešencem ugodilo želji, da se vrnejo na domove, vendar ti ljudje niso prišli
               domov. To osvobajanje se je zaključilo kaj klavrno. O skupini 12 oseb imam tale
               dokument: "Po ustni naredbi komandanta 3. grupe odredov Bračiča morate 12
               internirancev, ki smo jih rešili iz ujetniškega vlaka, tekom 24 ur likvidirati.
               Likvidacijo izvršite tajno, strogo pazite na to, da se o tem ne bo ničesar izvedelo
               in da vam kdo ne pobegne. Za izvršitev te naredbe osebno odgovarjate." To so tako
               imenovane krimske žrtve, za katere bo treba tudi urediti ustrezen spomenik. Kakšen
               spomenik bo torej postavila država tem žrtvam?</p>
               <p>Usmrtitve so se dogajale množično zlasti na Dolenjskem, tudi v mojem kraju, kjer je
               bilo pobitih več celotnih družin. Te stvari niso bile nič nenavadnega, če pazljivo
               preberemo letak, ki ga je dala v javnost OF v prvi polovici julija 42, civilnemu
               prebivalstvu; tega sem že navedel. Če vzamete v obzir še lahkotno definiranje, kdo je
               bela garda, se je na seznamu za likvidacijo znašel kdorkoli, tudi tisti, ki je celo
               podpiral partizane.</p>
               <p>Usmrtitve so tekle tudi tako, da niso vedeli o tem niti politični komisarji
               partizanskih enot. Dr. Ferenc navaja <stage>(citiram)</stage>: "Kot da bi iz enega zla izhajalo še
               drugo, sta se neupravičenim usmrtitvam pridružila še usmrtitev celih družin, tudi
               mladoletnih otrok, skupin Romov ali neustrezen način usmrtitev. Nekatere enote so
               pobile kare cele družin z otroki vred. Taki primeri so bili na trebanjskem območju,
               kjer so komunistični partizani kaznovali izdajalce tako, da so skupaj z njimi
               usmrtili tudi njihove družinske člane. Franca Kolenca z ženo in štiriletno hčerko v
               vasi Bruni in tako naprej, da ne naštevam, z otroki." <stage>(Konec navedka.)</stage></p>
               <p>Znani so še drugi primeri na grozovit način pobitih družin. Recimo navajam, Kozinčeva
               družina z dvema otrokoma v Zapotoku pri Sodražici in pa Mavsarjeva družina iz
               Praporč. Člane Mavsarjeve družine so komunisti na božič leta 1942 zvezali in jih cel
               dan mučili v hlevu, nato pa še na pol žive pometali v ogenj. Zgoreli so oče, mati ter
               pet otrok, med katerimi je bil tudi Darko Mavsar, znani športnik in balkanski prvak v
               metu kopja. Za sedmimi krstami je šel preostali 12- letni sin, ki pa ga je komunist
               prišel ustrelit čez 3 mesece. Zatem so ubili še Dolfija Mavsarja ter končno
               neposredno po vojni v Rogu še desetega člana družine. Kakšen spomenik bo država
               postavila tem žrtvam?</p>
               <p>Velikokrat se je zgodilo, da so bile ovadbe krive in da so na ta način pobili celotne
               družine, celo takšne, ki so podpirale partizane. Da bi takšne zločine prikrili, so
               likvidacijo naprtili beli gardi, ki s tem ni imela nič. Ravno v zadnjem času teče
               postopek na upravni enoti Kočevje, torej tak postopek.</p>
               <p>Posebno pozornost je potrebno dati masovnim pobojem romskih družin, kot na primer v
               Iški pri Igu, Kanižarici ter romskih družin, na primer tistih pri vasi Podmolnik pri
               Ljubljani, pri katerih je znano, da sta dva od morilcev še živa. Znani poboji večjega
               števila Romov v kraju Sodražica, med katerimi so bili tudi ženske in otroci, kar je
               tedanje krajane strahovito prizadelo in jih navdalo z grozo in tudi niso vedeli
               razloga, zakaj so pobili te nedolžne žrtve. Grobišče sedaj ni urejeno. Na njem so
               navoženi živalski odpadki. O pobojih Romov piše tudi zgodovinar Ferenc, ki v svoji
               knjigi, v poglavju O napakah partizanskega boja, navaja poboj 56 Romov, ki jih je
               opravil Šercerjev bataljon že leta 1942. Podobno se je dogodilo v Beli krajini, v
               romskem naselju Kanižarica, kjer je skupina belokranjskih partizanov odpeljala in
               usmrtila 61 Romov. To navaja Ferenc. Kakšen spomenik bo torej država postavila tem
               romskim žrtvam?</p>
               <p>Zanimivo je, da takšno mučenje tistih, ki so ga izvajali, ni motilo kar tako, pač pa
               zato, da tega ne izvedo ljudje, ker bi potem metalo slabo luč na boj, partizanski
               boj. Dvoličnost, da ji ni videti para. Zato se je tovarišu Francu Popitu Joklu
               utrnila zamisel o izboljšanju likvidacij. Citiram Dokumente ljudske revolucije 2: "V
               zvezi z likvidacijami se dogaja, da partijci hodijo sami likvidirat, vendar pa
               smatram, da bi bilo zato organizirati posebne likvidatorske celice radi konspiracije.
               Vpričo partizanov pripovedujejo, kaj hodijo likvidirat. To je isto, kot da bi
               povedali na vasi. Kako bo mogel partijec, ki je znan likvidator, nastopati pred
               narodom?"</p>
               <p>Kardelj v svojem pismu leta 1942 piše: "Prav tako so naši ljudje te dni
               pripovedovali, da so v Dolomitskem odredu, torej pred nosom Ljubljane, pred četo
               pobijali ljudi s kolom. Tega zares ni mogoče trpeti". <stage>(Konec citata.)</stage> Vendar to ni
               nič nenavadnega, saj je sam Kardeljzahteval, da se to izvršuje tajno in tudi ne s
               streljanjem. V istem pismu Kardelj pravi: "Izdajte strogo zaupno odredbo, da se
               justifikacija izvršuje samo s streljanjem, a v takih primerih, kjer se streljati ne
               sme, zaradi sovražnikove bližine na tak način, ki ima za posledico takojšnjo smrt." V
               knjigi Tomšičeva brigada, ki jo je izdal Franci Strle, pove naslednje: "Vsa naša
               revolucija je polna dokazov, da je borec ob dobrem in pravičnem poveljniku zmožen
               zdržati celo nemogoče. Drugače pa je, če se ga bojibolj kot sovražnika. Dva borca sta
               zbežala iz brigade v drugo enoto z besedami "beživa od teh krvoločnikov"." Konec
               navedka.</p>
            </sp>
            <sp xml:id="SDZ3-Izredna-19-2002-05-15.sp159">

               <speaker>PODPREDSEDNIK DR. MIHA BREJC:</speaker>

               <p>Se opravičujem, ker vas spet prekinjam. Rad bi vas vprašal, ali menite, da bi bilo
               smiselno danes vašo predstavitev oziroma stališče poslanske skupine Nove Slovenije
               zaključiti ali bi nadaljevali jutri. Kajti ura bo 19.00 in ob 19.00 uri navadno
               zaključimo, pa vas prosimo za vaše mnenje.</p>
            </sp>
            <sp xml:id="SDZ3-Izredna-19-2002-05-15.sp160">

               <speaker>MAG. JANEZ DROBNIČ:</speaker>

               <p>Hvala lepa za opozorilo. Ker je čas potekel za zasedanje oziroma bo čez 1 minuto,
               predlagam, da prekinemo to moje in bom nadaljeval še neko malenkost na jutrišnjem
               nadaljevanju seje.</p>
            </sp>
            <sp xml:id="SDZ3-Izredna-19-2002-05-15.sp161">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Potem bi štel zdaj, da smo to točko prekinili in nadaljujemo jutri ob
               14.00 uri s telekomunikacijami, kot smo napovedali. Potem nadaljujemo po dnevnem redu
               naprej, s to točko. Gospod predsednik.</p>
            </sp>
            <sp xml:id="SDZ3-Izredna-19-2002-05-15.sp162">

               <speaker>PREDSEDNIK BORUT PAHOR:</speaker>

               <p>Jutri ob 14.00 uri bom obvestil državni zbor o nekaterih stvareh, vodje poslanskih
               skupin so obvestilo glede vlade in njenega predloga, da bi premaknili s te seje točko
               o Natu in referendumu, že dobili. Jutri se bomo ob 9.00 uri posvetovali s pristojnimi
               delovnimi telesi, ob 14.00 bom pa obvestil državni zbor o predlogu.</p>
            </sp>
            <sp xml:id="SDZ3-Izredna-19-2002-05-15.sp163">

               <speaker>PODPREDSEDNIK DR. MIHA BREJC:</speaker>

               <p>Hvala. Torej, jutri ob 14.00 uri. <title><stage>(SEJA JE BILA PREKINJENA 15. MAJA 2002 OB 19.00
                  URI.)</stage></title>
               </p>
            </sp>
         </div>
      </body>
   </text>
</TEI>
